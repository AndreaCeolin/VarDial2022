{"id": "736109", "revid": "2057934", "url": "https://it.wikipedia.org/wiki?curid=736109", "title": "Val d'Aran", "text": "La Val d'Aran (nome ufficiale in occitano, nella sua variante aranese; in catalano: \"Vall d'Aran\"; in spagnolo: \"Valle de Ar\u00e1n\") \u00e8 una delle 41 comarche della Catalogna, con una popolazione di 9.219 abitanti; suo capoluogo \u00e8 Vielha e Mijaran. Amministrativamente fa parte della provincia di Lleida, che comprende 13 comarche.\nNel 1944, con la ritirata dei nazisti dalla Francia, diversi gruppi di guerriglieri spagnoli, esuli in territorio francese, che avevano combattutto nella resistenza francese, tentarono di conquistare la valle e di strapparla al regime di Francisco Franco. L'operazione si risolse in un fallimento.\nGeografia fisica.\nLa Val d'Aran \u00e8 l'unica comarca della Catalogna situata al di l\u00e0 dello spartiacque dei Pirenei: la valle \u00e8 difatti segnata dall'alto corso della Garonna, tributaria dell'Atlantico, che nasce nella valle stessa. Fino al 1948, anno della costruzione della galleria di Vielha, la valle era accessibile dal resto della Spagna solo tramite il Port de la Bonaigua (2.072\u00a0m), mentre nei mesi invernali era raggiungibile solamente attraverso la Francia.\nClima.\nIl clima della valle \u00e8 di tipo montano. A differenza per\u00f2 delle valli limitrofe, la Val d'Aran \u00e8 sottoposta all'influenza oceanica che di conseguenza ne mitiga il rigore.\nPopolazione e lingua.\nProprio grazie al suo isolamento la Val d'Aran ha potuto conservare la propria lingua, l'aranese, che altro non \u00e8 che una particolare variante del guascone, a sua volta un dialetto della lingua occitana. La situazione linguistica della valle costituisce un caso unico in Spagna, in quanto si trova in una posizione di trilinguismo ufficiale (castigliano, catalano e aranese).\nI toponimi della comarca sono tutti ufficiali nella loro variante aranese (in catalano si parlerebbe difatti di \"Vall d'Aran\"), mentre il toponimo stesso \"Val d'Aran\" \u00e8 frutto della fusione di pi\u00f9 lingue, in quanto significa \"Valle della valle\" (\"haran\" \u00e8 un sostrato linguistico basco che vuol dire \"valle\").\nInno.\n\"Montanhes araneses\" \u00e8 l'inno della Val d'Aran, versione in dialetto locale di \"Se canta\"."}
{"id": "736110", "revid": "92723", "url": "https://it.wikipedia.org/wiki?curid=736110", "title": "Basilica di San Pietro ad Aram", "text": "La basilica di San Pietro ad Aram \u00e8 una chiesa di Napoli.\nL'edificio religioso \u00e8 molto noto perch\u00e9, secondo la tradizione, custodirebbe l\"Ara Petri\", ovvero l'altare su cui preg\u00f2 san Pietro durante la sua venuta a Napoli. La basilica si erge nel centro storico della citt\u00e0 e, fino all'Ottocento, era affiancata da un chiostro monumentale.\nStoria.\nPer la sua particolare antichit\u00e0 papa Clemente VII le concesse il privilegio di poter celebrare il giubileo un anno dopo quello di Roma, in modo da evitare un eccessivo affollamento nella capitale pontificia, ma anche per evitare al popolo napoletano l'allora faticoso viaggio. I post-giubilei furono celebrati nel 1526, nel 1551 e infine nel 1576. Papa Clemente VIII abol\u00ec questo privilegio alla citt\u00e0 nel XVII secolo.\nSecondo la leggenda la chiesa \u00e8 sorta sul luogo dove san Pietro aveva battezzato santa Candida e sant'Aspreno, i primi napoletani convertiti, come narra anche l'affresco nel vestibolo (recentemente attribuito a Girolamo da Salerno).\nL'attuale ristrutturazione \u00e8 del XVII secolo (compiuta negli anni fra il 1650 e il 1690), su precedente disegno di Pietro De Marino e Giovanni Mozzetta.\nDescrizione.\nEsterno.\nLa facciata della basilica \u00e8 in un sobrio stile neoclassico. La parte inferiore, \u00e8 tripartita in fasce verticali da quattro lesene scanalate corinzie; nella fascia centrale si trova il portale, inserito all'interno di una strombatura poco profonda con arco a tutto sesto sorretto da due colonne tuscaniche; in ciascuna delle due fasce laterali, invece, si trova una finestra ad arco. La parte superiore, separata da quella inferiore tramite un cornicione decorato con bassorilievi, \u00e8 divisa in due livelli: quello inferiore presenta due finestre ottagonali con al centro un frontone semicircolare con oculo; quello superiore, invece, un finestrone sormontato da un frontone triangolare.\nIl portale dell'ingresso secondario (XVI secolo), da cui si accede alla chiesa, \u00e8 in pietra scolpita a motivi di girali vegetali e proviene dal Conservatorio dell'Arte della Lana, in vico Miroballo, demolito per i lavori del Risanamento.\nInterno.\nL'interno \u00e8 a navata unica, a croce latina, con quattro cappelle per lato e transetto.\nNel vestibolo vi \u00e8 l'altare in marmo con iscrizione angioina e colonnine sveve, sormontato dal baldacchino di Giovan Battista Nauclerio. Ai lati dell'ingresso sono posizionate due sculture ottocentesche ritraenti San Francesco d'Assisi e Sant'Antonio da Padova, sopra la porta vi \u00e8 la \"Vestizione di Sant'Ildefonso\" di Giovanni Bernardo Azzolino.\nNella prima cappella a sinistra vi \u00e8 una cona marmorea del XVI secolo che racchiude un \"San Michele Arcangelo\" coevo, mentre ai lati vi sono due tele di ignoto artista del XVIII secolo. Nella seconda si ammirano un rilievo marmoreo del XVI secolo raffigurante la \"Deposizione\", un \"Immacolata\" di Teodoro D'Errico e un \"Angelo Custode\" attribuito ad Antonio Sarnelli. Nella terza la \"Piet\u00e0 con i Santi Pietro e Paolo\" \u00e8 ritenuta di Pietro Negroni, mentre la \"Crocifissione\" \u00e8 di ignoto artista. Infine, nella quarta sono collocati il \"Battesimo di Santa Candida\" di Antonio Sarnelli, il \"Sant'Agostino che converte l'eretico\" di Giacinto Diano e il \"Sant'Antonio da Padova in gloria\" di ignota mano ottocentesca.\nSull'altare della prima cappella sulla destra vi \u00e8 il rilievo con la \"Madonna delle Grazie\" di Giovanni da Nola; a lato la tela con il \"Giubileo\" \u00e8 opera di Wenzel Cobergher, del 1594. Nella seconda si trovano l\"Epifania\" firmata da Pompeo Landulfo e il \"San Bonaventura nel deserto\" di Giacomo Farelli. La terza venne decorata con affreschi e tele da Eugenio Viti nel 1914. Nella quarta sono collocati il \"San Francesco riceve le stimmate\" di Giovanni Vincenzo Forl\u00ec e il \"San Nicola con le sante Barbara e Caterina da Siena\" attribuito a Silvestro Buono.\nL'altare del transetto destro \u00e8 sormontato dall\"Arcangelo Raffaele e Tobiolo\" di Giacinto Diano, mentre ai lati vi sono la \"Maddalena penitente\" di Francesco De Mura e la \"Madonna con il Bambino e San Felice da Cantalice\" \u00e8 di Andrea Vaccaro. L'altare del transetto sinistro invece dall\"Immacolata\" di Antonio Sarnelli, ai suoi lati il \"Battesimo di Santa Candida\" di Pacecco De Rosa e il \"Cristo al Limbo\" di Agostino Ciampelli.\nAi lati dell'imponente e pregevole altare maggiore in marmi commessi e pietre dure sono collocate due tele giovanili di Luca Giordano: \"San Pietro e San Paolo si abbracciano prima di andare al martirio\" e \"La consegna delle chiavi\".\nIl coro ligneo, del 1661, \u00e8 di Giovan Domenico Vinaccia.\nNel corridoio d'accesso alla sacrestia, a sinistra dell'abside, si trova il rinascimentale sepolcro di Baldassarre Ricca, scolpito da Giovanni Giacomo da Brescia nel 1519.\nOrgano a canne.\nSulla cantoria alle spalle dell'altare maggiore, si trova l'organo a canne Tamburini \"opus 291\", costruito nel 1950. Lo strumento, a trasmissione elettrica, ha due tastiere di 61 note ciascuna e pedaliera concavo-radiale di 32 note. La mostra \u00e8 composta da cinque cuspidi formate da canne di principale e Violoncello prive di cassa.\nLa basilica paleocristiana.\nDal transetto sinistro si scende nella cripta, che in seguito ai restauri del 1930 si rivel\u00f2 essere una chiesa paleocristiana; questa presenta tre navate, articolate con colonne monolitiche in marmo, dove sono state scoperte anche delle catacombe. In queste catacombe \u00e8 presente un culto delle anime del purgatorio simile a quello praticato nel cimitero delle Fontanelle."}
{"id": "736111", "revid": "287204", "url": "https://it.wikipedia.org/wiki?curid=736111", "title": "Anulare", "text": "Lanulare \u00e8 il quarto dito di una mano.\nEsso \u00e8 il dito pi\u00f9 debole della mano in quanto il suo muscolo flessore \u00e8 collegato anche al dito mignolo e al dito medio.\nL'anulare \u00e8 il dito che accoglie l'anello di fidanzamento e la fede nuziale: il termine anulare deriva infatti dal latino \"anulus\", che significa appunto \"anello\"."}
{"id": "736113", "revid": "13833", "url": "https://it.wikipedia.org/wiki?curid=736113", "title": "Valle d'Aran", "text": ""}
{"id": "736115", "revid": "158286", "url": "https://it.wikipedia.org/wiki?curid=736115", "title": "Atac", "text": ""}
{"id": "736118", "revid": "1305772", "url": "https://it.wikipedia.org/wiki?curid=736118", "title": "SPM", "text": ""}
{"id": "736121", "revid": "1566286", "url": "https://it.wikipedia.org/wiki?curid=736121", "title": "Maria Zanoli", "text": "Biografia.\nAttratta sin da bambina dalla recitazione e dal palcoscenico, inizia a frequentare la prosa come attrice in piccole parti sino ad arrivare ai primi lavori con varie compagnie, nel dopoguerra sar\u00e0 scritturata da Giorgio Strehler, per il Piccolo Teatro di Milano dove insieme a Isa Miranda recita il \"Ritratto di un'attrice\".\nDopo tre anni al Piccolo, passa con Guido Salvini, nella Compagnia del Teatro Nazionale, lavora con Vivi Gioi e Vittorio Gassman, torna nel 1955 con Strehler nell\"'Opera da tre soldi\".\nDebutta nel cinema nel 1944 con Renato Castellani in \"Zaz\u00e0\". Recita in circa 60 film fino al 1961, lavorando, tra gli altri, con registi come Mario Mattoli, Julien Duvivier, Federico Fellini e Luchino Visconti.\nSpesso presente nella prosa alla Radio Rai, e in alcuni sceneggiati della televisione degli anni cinquanta e sessanta."}
{"id": "736122", "revid": "767487", "url": "https://it.wikipedia.org/wiki?curid=736122", "title": "Gatto a nove code", "text": "Il gatto a nove code era un mezzo di tortura particolarmente doloroso, usato nella flagellazione. \nStoria.\nEra in uso nell'antichit\u00e0, tipicamente presso i Romani. Lo strumento era allora costituito da striscette di cuoio alle cui estremit\u00e0 erano legati artigli metallici, ossa di pecora o palline di piombo, che laceravano in profondit\u00e0 le carni del condannato, tanto che sovente questi non sopravviveva.\nLa definizione di \"gatto a nove code\" si riferisce di solito pi\u00f9 specificamente alla frusta a nove lacci di corda annodati, che veniva usata come punizione sulle navi della marina reale e nell'esercito del Regno Unito.\nQuesto genere di punizioni corporali vennero ufficialmente bandite in Inghilterra e in altri paesi del Commonwealth solo negli anni successivi al secondo conflitto mondiale anche per i prigionieri ed i non inglesi nelle colonie, mentre l'ultima fustigazione sul suolo della madrepatria di un soldato di nazionalit\u00e0 inglese avvenne nel 1831; la pena della frusta resta in uso in altri ordinamenti."}
{"id": "736126", "revid": "767487", "url": "https://it.wikipedia.org/wiki?curid=736126", "title": "La teta y la luna", "text": "La teta y la luna \u00e8 un film del 1994 diretto dal regista iberico Bigas Luna.\nTrama.\nTete \u00e8 un ragazzino catalano di 9 anni molto triste e depresso per due motivi: come \"e\"nxaneta\"\" (punta estrema del \"castell\", la piramide umana del folklore locale) non riesce mai a raggiungere la sommit\u00e0 della suggestiva costruzione vivente; come fratello maggiore, si vede spodestato dal neonato che polarizza l'attenzione e il seno della mamma.\nIl gi\u00e0 manifestato complesso di Edipo e la sua ossessione morbosa per le mammelle si concretizzano quando conosce la ballerina francese Estrellita, simpatica maggiorata a cui egli regala una rana. Commossa dal sincero affetto del bambino, la ragazza decide di allattarlo esaudendo cos\u00ec il suo desiderio.\nDopo un po' di tempo Tete si accorge di essersi innamorato di Estrellita, la quale per\u00f2 ha gi\u00e0 un marito (l'artista petomane francese Maurice) e un amante (l'elettricista Miquel). La ragazza, tra l'altro feticista, si concede a Miquel dopo che un intimo amico dell'uomo, Stallone, muore in seguito ad un incidente con la motocicletta.\nMentre Tete, riuscito finalmente a scalare il \"castell\", ha una visione in cui sia Estrellita che la madre lo allattano, Miquel partecipa, vestito da angelo ad uno show con Estrellita e Maurice, divenendo in pratica il cicisbeo ufficiale della donna."}
{"id": "736127", "revid": "122210287", "url": "https://it.wikipedia.org/wiki?curid=736127", "title": "Scoresby Sund", "text": "Scoresby Sund (o Kangertittivaq) \u00e8 un fiordo della Groenlandia; la sua lunghezza (350 km) ne fa il fiordo pi\u00f9 grande del mondo. Sbocca tra lo Stretto di Danimarca e il Mare di Groenlandia; \u00e8 fisicamente delimitato a nord dalla Terra di Jameson (con la citt\u00e0 di Ittoqqortoormiit) e a sud da Capo Brewster. \nAppartiene al comune di Sermersooq; al largo del fiordo si possono incontrare degli iceberg, mentre al suo interno \u00e8 possibile avvistare dei narvali.\nIl nome deriva da quello dell'esploratore britannico William Scoresby che nel 1822 tracci\u00f2 una dettagliata cartografia del fiordo. "}
{"id": "736129", "revid": "599013", "url": "https://it.wikipedia.org/wiki?curid=736129", "title": "Chiesa di Santa Maria di Piedigrotta", "text": "La chiesa di Santa Maria di Piedigrotta \u00e8 un luogo adibito al culto cattolico situata nella zona di Piedigrotta del quartiere Chiaia di Napoli.\nStoria.\nLa chiesa di Santa Maria di Piedigrotta, dedicata alla Nativit\u00e0 di Maria, fu eretta a partire dal 1352 e terminata nel 1353, sul sito di una precedente chiesa dedicata all'Annunciazione alla Vergine Maria costruita nel V secolo, dove gi\u00e0 si venerava un'immagine lignea della Vergine. Nei pressi sorgeva anche la piccola ed ugualmente antica cappella di \"Santa Maria dell'Itria\", nome derivante per deformazione da \"Odigitria\", che \u00e8 il nome di un particolare culto ed aspetto mariano di origine bizantina riconoscibile da una iconografia specifica, cio\u00e8 col bambino in braccio nell'atto di benedire, e diffuso in tutto il sud dell'Italia. Questa cappella fu costruita su un precedente sacello del dio Priapo citato nel \"Satyricon\" di Petronio. Riti orgiastici erotici settembrini che si svolgevano anticamente, con danze e canti osceni intorno al simulacro del dio, anticiparono la successiva festa di Piedigrotta. D'altra parte ritrovamenti archeologici testimoniano con assoluta evidenza come nell'area dell'attuale chiesa gi\u00e0 si praticasse il culto di Mitra.\nNel 1453 il re Alfonso d'Aragona concesse la chiesa ai canonici lateranensi, per essere poi restaurata nel 1520, nel 1820 e nel 1853. In origine l'ingresso principale della chiesa era presso l'altare maggiore, ma nel 1506 fu spostata sulla facciata rivolta verso la citt\u00e0.\nNel 1571 don Giovanni d'Austria, comandante della flotta della Lega Santa, si rec\u00f2 in agosto a pregare la Madonna di Piedigrotta prima della battaglia di Lepanto e vi ritorn\u00f2 in ottobre in ringraziamento, dopo avere sconfitto la flotta dell'impero ottomano. L'interno della chiesa fu rimaneggiato tra il 1809 ed il 1824 e nel 1912 la chiesa fu eretta a parrocchia dal cardinale Prisco.\nDescrizione.\nEsterno.\nL'attuale facciata, dove si trovava un affresco di Giacinto Gigante del 1853, poi perduto, fu realizzata da Errico Alvino mescolando linee rinascimentali ad altre gotiche. Nel timpano c'\u00e8 un bassorilievo che rappresenta la Madonna, a sinistra re Alfonso d'Aragona in ginocchio, a destra Agostino d'Ippona, padre ispiratore dei Canonici Lateranensi e, in piedi, papa Niccol\u00f2 V. Sotto il timpano c'\u00e8 l'iscrizione:\nDEIPARAE VIRGINI NASCENTI SACRUM\nIl portale in noce fu scolpito da Bernardo Manco nel 1853 e reca i quattro evangelisti e i SS. Apostoli Pietro e Paolo. Sull'architrave della porta spicca lo stemma dei religiosi Lateranensi, quello aragonese e quello dei Capece-Galeota, una delle nobili famiglie napoletane che finanzi\u00f2 il restauro. Sul portale appare la scritta:\nUNA EX SEPTEM\nInterno.\n \nL'interno a croce greca a navata unica \u00e8 arricchita da cupole decorate da Eugenio Cisterna. Oltre alla chiesa, il complesso monastico \u00e8 formato dal cenobio, dalla farmacia, dalla canonica, dal campanile e dal chiostro. Nella canonica vi \u00e8 un \"ex voto\" di Edoardo Dalbono offerto dall'artista per la guarigione della moglie ed altre tele attribuite a Francesco Solimena, Mattia Preti e Salvator Rosa.\nLa volta \u00e8 stata affrescata fra il 1818 e il 1824 da Gaetano Gigante (allievo di Giacinto Diano e padre di Giacinto). \nVarcato l'ingresso, sulla a destra, vi \u00e8 l'iscrizione in ricordo della storica visita di Pio IX il 15 settembre 1849, mentre a sinistra vi \u00e8 il battistero con la tela \u201cMadonna di Piedigrotta con i santi Biagio, Ubaldo e Gennaro\u201d di Fabrizio Santafede ai cui lati sono la \u201cVisitazione\u201d e l'\u201cOfferta di Maria al Tempio\u201d di Francesco Capobianco. \nNella cappella a dedicata alla \u201cMadonna di Pompei\u201d si possono ammirare la \u201cCrocifissione\u201d, una \u201cPiet\u00e0 con Antonio da Padova\u201d di Wenzel Cobergher e la \u201cMadonna del Latte\u201d. Nel transetto, nella pala sopra l'altare, una tela col \u201cCalvario\u201d ai cui lati sono \u201cGes\u00f9 Risorto\u201d e la \u201cMaddalena\u201d. Segue la cappella di Sant'Agostino con \u201cla Morte di Sant'Agostino\u201d di Gustavo Mancinelli e ai lati lo \u201cSposalizio della Vergine\u201d di Paolo Finoglio e il \"Cristo Risorto appare alla Vergine\" di Fabrizio Santafede. Seguono le cappelle Filangieri chiuse da un artistico cancello in ferro battuto con lo stemma di famiglia alla fine delle quali, in fondo, si scorgono i monumenti a Gaetano Filangieri mentre in basso quello di suo figlio Carlo di Nicola Renda.\nDalla cappella Filangieri si sale sull'altare maggiore dove vi \u00e8 la statua lignea dipinta della \"Madonna di Piedigrotta\" della bottega di Tino di Camaino (1339) ornata nel 1802 da due corone d'argento ed il tabernacolo di Pier Paolo Farinelli. Dietro l'altare vi \u00e8 il coro ligneo (1525) con dodici statuette degli apostoli e con, sotto il finestrone centrale, il tabarro della Madonna che fu posto in bacheca negli anni sessanta cio\u00e8 durante l'ultimo restauro. Nell'ultima cappella dedicata a \u201cSan Lazzaro\u201d vi sono i soggetti di Belisario Corenzio: la \u201cSS. Trinit\u00e0 con la Madonna e gli Angeli\u201d, gli \u201cEvangelisti\u201d, la \u201cGuarigione dell'ossesso\u201d e la \u201cResurrezione del fanciullo di Naim\u201d. Altre tele e pregevoli arredi sono riposti nella sacrestia.\nNella chiesa venne anche sepolto Claudio Gonzaga (\u20201586), figlio di Luigi Gonzaga (\u20201549), dei Gonzaga di Palazzolo.\nIl chiostro.\nIl pian terreno del chiostro, a pianta rettangolare, \u00e8 attribuito a Tommaso Malvito; fu commissionato da Onorato II Caetani (Gaetani d'Aragona), come attestano gli stemmi Gaetani d'Aragona che ornano i capitelli marmorei delle colonne e i relativi peducci situati nei quattro angoli del chiostro. Inglobato dopo l'Unit\u00e0 nell'Ospedale della Marina Militare, da tempo dismesso, il chiostro \u00e8 oggi gestito dall'Esercito, che ha allo studio un progetto di valorizzazione. \nFesta di Piedigrotta.\nLa chiesa \u00e8 popolare soprattutto perch\u00e9 l'8 settembre si celebra la festa religiosa della Nativit\u00e0 di Maria. Tale culto risale al 1353, ma vi sono alcune testimonianze anteriori nei registri angioini (1316) di un culto precedente, relativo all'Annunciazione, e celebrato annualmente il 25 marzo."}
{"id": "736138", "revid": "543975", "url": "https://it.wikipedia.org/wiki?curid=736138", "title": "Videoclash", "text": "Videoclash \u00e8 stato un programma televisivo di MTV Italia, condotto dal comico e presentatore Francesco Mandelli.\nNel programma era possibile inviare (tramite cellulare) la proprio preferenza tra due video e quello che vinceva veniva poi mandato in onda. Ci sono state due stagioni: la prima nel 2001 e la seconda nel 2002.\nLa trasmissione si \u00e8 conclusa nel maggio 2002, con una puntata speciale in prima serata della durata di 120 minuti."}
{"id": "736139", "revid": "2078053", "url": "https://it.wikipedia.org/wiki?curid=736139", "title": "Cooperazione giudiziaria e di polizia in materia penale", "text": "La cooperazione giudiziaria e di polizia in materia penale costituiva il cosiddetto \"Terzo pilastro\" dell'Unione europea, attraverso il quale gli Stati membri perseguono l'obiettivo di creare uno spazio europeo di libert\u00e0, di sicurezza e di giustizia all'interno dell'UE.\nStoria.\nFu creato nel 1992 con il Trattato di Maastricht con il nome di giustizia e affari interni (GAI): nel 1999 con il Trattato di Amsterdam trasfer\u00ec le aree dell'immigrazione illegale, dei visti, dell'asilo e della cooperazione giudiziaria in materia civile nel primo pilastro (Comunit\u00e0 Europea). Dopo il 1999 si deve parlare quindi pi\u00f9 propriamente di \"\"Cooperazione giudiziaria e di polizia in materia penale\" poich\u00e9 il termine \"Giustizia e Affari Interni\"\" si riferisce al terzo pilastro insieme ad alcune competenze del primo pilastro.\nPrima del Trattato di Maastricht gli Stati membri cooperavano a livello intergovernativo in vari settori relativi al libero movimento e alla sicurezza personale, oltre che alla polizia giudiziaria. Con Maastricht la cooperazione in materia di Giustizia e affari interni voleva rafforzare le iniziative prese dagli stati membri con un approccio coerente per le azioni da intraprendere, offrendo una serie di azioni coordinate.\nObiettivi.\nIl Trattato di Maastricht stabilisce che, nel raggiungimenti degli obiettivi dell'unione e in particolare la libert\u00e0 di movimento, gli stati membri considerano le seguenti aree come interesse comune:\nIstituzioni, funzionamento e politiche.\nLe istituzioni che gestiscono la GAI sono il Consiglio europeo, che definisce i principi e gli orientamenti generali, e il Consiglio dell'Unione europea che, sulla base degli orientamenti forniti dal Consiglio europeo, prende le decisioni necessarie per la definizione e la messa in opera della GAI. Un ruolo marginale \u00e8 attribuito alla Commissione e al Parlamento.\nIl funzionamento della GAI come \"terzo pilastro\" dell'UE, utilizza il cosiddetto \"Metodo intergovernativo\" che poggia su una logica di cooperazione tra i governi, ed \u00e8 caratterizzata da questi elementi:\nIl metodo intergovernativo si contrappone al \"Metodo comunitario\", funzionante nel primo pilastro dell'UE.\nLe attivit\u00e0 dell'Unione Europea nell'ambito della GAI, sono portate avanti principalmente attraverso le sue agenzie:\nLa libera circolazione delle persone nell'ambito dello Spazio Schengen \u00e8 considerata l'elemento pi\u00f9 significativo acquisito dalla GAI.\nDopo il Trattato di Lisbona.\nUn passo avanti nello sviluppo della GAI, necessario per costruire lo \"Spazio di libert\u00e0, di sicurezza e di giustizia\" dell'Unione, si \u00e8 avuto con l'adozione del Trattato di Lisbona che prevede l'abolizione dei tre pilastri e la \"comunitarizzazione\" della GAI che funziona con il Metodo comunitario."}
{"id": "736145", "revid": "1372005", "url": "https://it.wikipedia.org/wiki?curid=736145", "title": "Urheimat", "text": "Con Urheimat (dal tedesco: \"ur-\" originale, antico, pre- + \"Heimat\" casa, patria, in IPA: ) si intende in glottologia la patria originale dei locutori di una certa protolingua. Poich\u00e9 molti popoli tendevano a spostarsi e ad espandersi, non esiste una Urheimat assoluta; ad esempio, c'\u00e8 una Urheimat indoeuropea differente dalla Urheimat germanica o romanza. Se la protolingua veniva parlata in tempi storici, la Urheimat \u00e8 tipicamente indiscussa, cos\u00ec come lo \u00e8 l'Impero romano nel caso delle lingue romanze. Se la protolingua non \u00e8 attestata, o non \u00e8 attestata la sua esistenza, sia l'esistenza sia l'esatta localizzazione della Urheimat possono essere solo di natura ipotetica.\nRicostruzione.\nNei casi in cui la Urheimat di un particolare gruppo linguistico non sia conosciuta, un metodo di identificazione \u00e8 quello della Paleontologia linguistica, attraverso l'analisi del vocabolario della protolingua e delle lingue derivate. Per esempio, se non esistessero documentazioni storiche e si volesse trovare l'Urheimat delle lingue romanze, la radice latina per \"vacca\", che \u00e8 abbastanza simile per tutte le lingue neolatine, potrebbe indicare che le lingue romanze si sarebbero originate da un luogo dove ci fossero vacche.\nLa patria indoeuropea.\nGli studiosi hanno provato ad identificare la patria originale (ossia l'insediamento originario) degli indoeuropei, alla quale viene spesso attribuito genericamente il termine Urheimat. Questa indagine \u00e8 stata spesso condotta tramite l'archeologia linguistica (detta anche archeolinguistica). In accordo con questa metodologia, possibili indicatori geografici rilevanti sono termini simili per il faggio (anche se l'identificazione dell'indoeuropeo *\"bhagos\" con \"faggio\" \u00e8 controversa, tanto che \u00e8 stato proposto di intenderlo genericamente come \"grosso albero a foglie caduche\" visto che in alcune lingue indoeuropee il lemma derivato indica platani e simili) ed il salmone (mentre non esiste una parola comune per \"leone\" ad esempio; che oggi molte lingue europee possiedano termini simili per \"leone\" \u00e8 dovuto solo a fenomeni pi\u00f9 recenti di prestito).\nSono state proposte molte locazioni per una Urheimat indoeuropea. Secondo James Mallory, \u00abNon ci si dovrebbe chiedere \"dov'\u00e8 la patria degli indoeuropei\"?', piuttosto \u2018\"dove l'hanno messa adesso\"?'\u00bb."}
{"id": "736155", "revid": "181073", "url": "https://it.wikipedia.org/wiki?curid=736155", "title": "Basilica vetus", "text": "La cattedrale di Santa Maria Maggiore (nomi originari paleocristiani basilica vetus o basilica minor) fu una delle prime chiese di Milano, edificio religioso pi\u00f9 importante della citt\u00e0 prima della costruzione del Duomo di Milano. La \"basilica vetus\" venne progressivamente demolita a partire dal 1386 proprio per poter permettere la costruzione del moderno Duomo di Milano. La \"basilica vetus\", insieme ai vicini \"basilica maior\" (poi ridenominata basilica di Santa Tecla), battistero di San Giovanni alle Fonti e battistero di Santo Stefano alle Fonti, formava il \"complesso episcopale\". La presenza di due basiliche molto ravvicinate era infatti comune nel Nord Italia durante l'et\u00e0 costantiniana e si poteva trovare, in particolare, in citt\u00e0 sedi vescovili.\nLa \"basilica vetus\" si trovava dove sorge ora la zona absidale posteriore del moderno Duomo di Milano. La sua costruzione inizi\u00f2 nel 314 in epoca romana tardoimperiale, un anno dopo l'editto di Milano, che concesse a tutti i cittadini, quindi anche ai cristiani, la libert\u00e0 di onorare le proprie divinit\u00e0. Fu quindi la prima basilica paleocristiana di Milano realizzata dopo questo editto, da cui il nome (\"vetus\" in latino vuol dire \"antico\"), venendo edificata nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402).\nIl rifacimento dell'antica \"basilica vetus\" in chiave pi\u00f9 moderna si deve al vescovo Angilberto I, che cambi\u00f2 nome alla chiesa in \"cattedrale di Santa Maria Maggiore\", con i lavori che si conclusero durante l'episcopato del suo successore Angilberto II, che la riconsacr\u00f2 nell'836. Con queste modifiche in stile romanico e gotico l'antica basilica si trasform\u00f2 in una cattedrale vera e propria, dove si svolgevano molteplici funzioni religiose.\nDella \"basilica vetus\" sono giunti sino a noi solo i resti del muro della facciata rifatta nel IX secolo in stile romanico e probabilmente tra il 1370 e il 1380, sito archeologico che si trova in alcuni locali della Veneranda Fabbrica del Duomo e che non \u00e8 aperto al pubblico.\nStoria.\nLa basilica paleocristiana.\nLa cattedrale di Santa Maria Maggiore (nome originario paleocristiano \"basilica vetus\") venne innalzata in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) fu capitale dell'Impero romano d'Occidente (ruolo che ricopr\u00ec dal 286 al 402). La sua costruzione inizi\u00f2 nel 314, un anno dopo l'editto di Milano, che concesse a tutti i cittadini, quindi anche ai cristiani, la libert\u00e0 di onorare le proprie divinit\u00e0, venendo iniziata durante il vescovado di Mirocle e terminata sotto il suo successore, il vescovo Materno. \nFu quindi la prima basilica paleocristiana di Milano realizzata dopo l'editto di Milano, da cui il nome (\"vetus\" in latino vuol dire \"antico\"). La \"basilica vetus\", edificio religioso pi\u00f9 importante della citt\u00e0 prima della costruzione del Duomo di Milano, si trovava dove sorge ora la zona absidale posteriore del moderno Duomo, centrata sotto la sacrestia aquilonare, ovvero proprio sotto la parte pi\u00f9 antica del duomo stesso.\nIl complesso episcopale.\nFino alla costruzione del Duomo attuale, la \"basilica vetus\", poi ampliata nella \"cattedrale di Santa Maria Maggiore\", ebbe la funzione di cattedrale invernale dell'arcidiocesi di Milano, mentre la vicina e pi\u00f9 grande \"basilica maior\", da cui il nome, poi ridenominata basilica di Santa Tecla, che sorgeva nell'attuale piazza del Duomo di fronte al moderno Duomo, era la cattedrale estiva.\nTra le due chiese, in corrispondenza della moderna entrata al Duomo di Milano, sorgeva il battistero di San Giovanni alle Fonti, mentre a nord della cattedrale di Santa Maria Maggiore, in corrispondenza della moderna sacrestia settentrionale dell'attuale Duomo, era presente il piccolo battistero di Santo Stefano alle Fonti. Era quindi un sistema doppio di basiliche, superato con la costruzione dell'attuale Duomo. La presenza di due basiliche molto ravvicinate era comune nel Nord Italia durante l'et\u00e0 costantiniana e si poteva trovare, in particolare, in citt\u00e0 sedi vescovili come Milano, Pavia, Cremona, Bergamo, Brescia, Como e Vercelli.\nOltre alle due basiliche, il cosiddetto \"complesso episcopale\" di Milano era formato anche dal Palazzo Arcivescovile, da alcuni edifici destinati a funzione amministrativa e residenziale per il clero e da un ospizio per anziani.\nPer realizzarlo, furono demoliti edifici preesistenti, sia pubblici che privati. In epoca romana tardoimperiale il complesso episcopale era il centro religioso della citt\u00e0, con il palazzo imperiale romano di Milano che lo era da un punto di vista civile.\nFu in questo periodo che l'antico \"cardo maximus\" della \"Mediolanum\" romana (corrispondente alle moderne vie Nerino, Cant\u00f9 e Santa Margherita) perse importanza a favore di un altro asse viario (corrispondente alla moderna via Torino), che un tempo era secondario e che collegava il complesso episcopale con il palazzo imperiale. Il pi\u00f9 antico documento che cita il complesso episcopale di Milano \u00e8 datato 386 ed \u00e8 stato redatto da sant'Ambrogio.\nIl rifacimento e la trasformazione in cattedrale.\nIl rifacimento dell'antica \"basilica vetus\" in chiave pi\u00f9 moderna si deve al vescovo Angilberto I, che cambi\u00f2 nome alla chiesa in \"cattedrale di Santa Maria Maggiore\", con i lavori che si conclusero durante l'episcopato del suo successore Angilberto II, che la riconsacr\u00f2 nell'836. Con queste modifiche in stile romanico e gotico l'antica basilica si trasform\u00f2 in una cattedrale vera e propria, dove si svolgevano molteplici funzioni religiose come l'istruzione dei catecumeni, i sacramenti e alcune attivit\u00e0 vescovili.\nLa cattedrale di Santa Maria Maggiore, poco dopo la nuova intitolazione, essendo pi\u00f9 piccola della vicina \"basilica maior\" (divenuta \"basilica di Santa Tecla\" nell'XI secolo), divent\u00f2 l'edificio religioso usato nei mesi invernali mentre la \"basilica maior\", come gi\u00e0 accennato, era utilizzata nei mesi estivi, con il trasferimento delle attivit\u00e0 religiose tra i due edifici sacri, chiamato \"transmigratio\", che era contraddistinto da grande solennit\u00e0. In particolare, la \"transmigratio\" si effettuava in due periodi dell'anno, nella terza domenica di ottobre e alla vigilia di Pasqua, con un richiamo alla Pasqua ebraica, che ricorda la liberazione del popolo ebraico dall'Egitto e il suo esodo verso la Terra Promessa. C'era per\u00f2 un evento che poteva avvenire solo nella cattedrale di Santa Maria Maggiore: l'elezione del vescovo di Milano da parte del capitolo.\nGi\u00e0 dal IV secolo, ai tempi della costruzione della \"basilica vetus\" e della \"basilica maior\", erano presenti due battisteri, il battistero di San Giovanni alle Fonti e il battistero di Santo Stefano alle Fonti, con il primo che si trovava tra le due basiliche in corrispondenza della moderna entrata al Duomo di Milano, e il secondo, che era pi\u00f9 piccolo e che era situato in corrispondenza della moderna sacrestia settentrionale del Duomo. In origine il battistero di San Giovanni alle Fonti era utilizzato per battezzare gli uomini, mentre il battistero di Santo Stefano alle Fonti era usato per battezzare le donne, fermo restando che con il passare dei decenni la distinzione si stemper\u00f2, visto che divenne comune il battesimo durante l'infanzia. Entrambi furono restaurati e ammodernati durante i lavori di rifacimento della \"basilica vetus\".\nL'et\u00e0 viscontea e il cantiere per il Duomo.\nAzzone Visconti dot\u00f2 la basilica di un grandioso campanile, forse a base ottagonale, collocato sull'angolo nord-occidentale. Malrealizzato, croll\u00f2 tuttavia rovinosamente nel 1353 danneggiando la facciata, che venne probabilmente ricostruita tra il 1378 e il 1380, in uno stile vagamente veneziano, simile a quello di Jacobello e Pierpaolo dalle Masegne.\nCon l'avvio nel 1386 del cantiere per la nuova cattedrale, l'edificio venne parzialmente demolito a partire dalla sua parte orientale e i materiali di spoglio pi\u00f9 pregiati venivano conservati per un futuro utilizzo e trasportati nella vicina Santa Tecla. L'altare venne mantenuto al suo posto, mentre per il resto la basilica venne utilizzata come magazzino. La cappella Sant'Agnese ad esempio, che celebrava la vittoria dei Visconti nella battaglia di Desio del 1277, venne utilizzata per l'ammasso della calcina. Contro la facciata, vennero realizzati degli edifici funzionali al cantiere: alla fine del 1387, ad esempio, era stato eretto esternamente un edificio in legno, coperto di tegole, per dare riparo agli scalpellini nei giorni di pioggia; non distante vi era invece un magazzino per il legname, al di sopra del quale nel 1391 sarebbe stata ricavata una sala per gli ingegneri. A ridosso della porta centrale e dei leoni monumentali che la adornavano vennero eretti due casotti di legno, uno destinato ad abitazione, l'altro a bottega dove venivano rivenduti gli oggetti e i vestiti donati alla Fabbrica del Duomo. Sorte non diversa ebbe il campanile eretto sull'angolo meridionale, probabilmente in seguito al crollo del 1353: gi\u00e0 nel 1387 era stato tramezzato e al suo interno erano state ricavati alcuni alloggi per scalpellini e ingegneri (i primi in stanze condivise, i secondi in camere singole). Una scala esterna garantiva l'accesso agli alloggi cos\u00ec ricavati.\nA fronte forse dei tempi lunghi che stava assumendo il cantiere della nuova cattedrale, nel marzo del 1395 venne deciso di non procedere alla demolizione della vecchia basilica, che venne resa di nuovo utilizzabile nel giro di poche settimane: la cappella di Sant'Agnese venne sgomberata dai materiali di costruzione e restaurata; le costruzioni provvisorie maggiormente impattanti vennero smantellate o trasferite altrove. Tra il 1398 e il 1399 venne addirittura eretta una piccola torre campanaria al sommo della facciata, sormontata in cima da una palla di rame dorato e da una bandiera metallica. Vi vennero trasferite le campane del vecchio campanile e ne vennero fatte fondere di nuove, in sostituzione di quella ritenuta inutile e venduta nel 1391 e dell'altra, guastata, che era stata fusa per la costruzione di uno dei \"falconi\" utilizzati nel sollevamento dei materiali destinati al cantiere. Il precedente campanile venne al contempo sgomberato e reimpiegato per gli arredi e i libri della sacrestia. Nel 1401 una delle stanze venne destinata al responsabile della biblioteca; le altre a partire dal 1410 a notai arcivescovili.\nIn vista dell'arrivo a Milano di Papa Martino V per la consacrazione dell'altare maggiore della nuova cattedrale in costruzione, vennero definitivamente abbattuti i resti dell'abside lasciati fino in quel momento in piedi per proteggere il vecchio altare. Nel frattempo tra l'11 e il 12 ottobre l'altare - dopo essere stato spostato - aveva trovato la sua collocazione definitiva al centro della nuova crociera della nuova cattedrale.\nL'edificio.\nLa cattedrale di Santa Maria Maggiore era divisa da tre navate con soffitto a capriata. Era dotata di un deambulatorio che contornava l'altare maggiore e di un atrio d'ingresso, mentre esternamente era presente un quadriportico. Era anche provvista di un atrio laterale dove erano situate le scuole del clero. La dimensioni totali della cattedrale di Santa Maria Maggiore erano di 65 m x 30 m.\nResti.\nDella \"basilica vetus\" sono giunti sino a noi solo i resti del muro della facciata, sito archeologico che si trova in alcuni locali della Veneranda Fabbrica del Duomo e che non \u00e8 aperto al pubblico. Sono invece aperti al pubblico i siti archeologici che conservano i resti della \"basilica maior\", del battistero di San Giovanni alle Fonti e del battistero di Santo Stefano alle Fonti, che si trovano nei sotterranei del moderno Duomo di Milano."}
{"id": "736156", "revid": "287204", "url": "https://it.wikipedia.org/wiki?curid=736156", "title": "Deliblato", "text": "Deliblato (\u0414\u0435\u043b\u0438\u0431\u043b\u0430\u0442\u043e) \u00e8 una citt\u00e0 serba della provincia autonoma di Voivodina, situata nel Banat meridionale, nella municipalit\u00e0 di Kovin. La popolazione, in maggioranza serba, conta 3498 abitanti. D\u00e0 il nome ad un ampio territorio sabbioso situato nelle vicinanze, Deliblatska Pe\u0161\u010dara.\nEtimologia.\nIl nome della citt\u00e0 deriva dall'unione di due termini: \"deli\" (che in turco significa \"pazzo\") e \"blato\" (che in serbo significa \"fango\"). Il significato completo di Deliblato \u00e8 quindi \"pazzo fango\".\nStoria.\nNon si sa con certezza la data di fondazione della citt\u00e0. Tra il 1660 e il 1666, durante la dominazione ottomana, Deliblato era popolata da serbi. Nel 1761 era segnalata come centro cristiano ortodosso. La chiesa fu costruita nel 1783 e rifondata nel 1906.\nPopolazione e principali gruppi etnici.\nLa popolazione \u00e8 costantemente diminuita negli ultimi 60 anni."}
{"id": "736160", "revid": "124364714", "url": "https://it.wikipedia.org/wiki?curid=736160", "title": "Basilica maior", "text": "La basilica di Santa Tecla (nomi originari paleocristiani basilica maior o basilica nova) fu un'antica basilica paleocristiana di Milano oggi non pi\u00f9 esistente che si trovava sull'odierna piazza del Duomo, difronte la Cattedrale di Santa Maria Maggiore, ovvero l'odierno Duomo di Milano. Realizzata nel 350, venne edificata in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402).\nLa \"basilica maior\" fu demolita nel 1461 per poter permettere la costruzione del moderno Duomo di Milano. La \"basilica maior\", insieme ai vicini \"basilica vetus\" (poi ridenominata cattedrale di Santa Maria Maggiore), battistero di San Giovanni alle Fonti e battistero di Santo Stefano alle Fonti, formava il \"complesso episcopale\". La presenza di due basiliche molto ravvicinate era infatti comune nel Nord Italia durante l'et\u00e0 costantiniana e si poteva trovare, in particolare, in citt\u00e0 sedi vescovili.\nEra una basilica a cinque navate. Dai rilievi e dagli studi effettuati pare avesse una lunghezza totale di 67,60 metri e una larghezza di 45,30 metri. Nello stesso luogo dove era situata la basilica di Santa Tecla, in epoca romana, sorgeva un tempio pagano dedicato a Minerva, che a sua volta era stato costruito sulle vestigia di un precedente tempio celtico dedicato alla dea Belisama.\nI resti musealizzati della \"basilica maior\" si possono vedere nel mezzanino della stazione Duomo della linea M1 della metropolitana di Milano.\nStoria.\nLe premesse: il tempio di Belisama e quello di Minerva.\nNello stesso luogo dove era situata la basilica di Santa Tecla, in epoca romana, sorgeva un tempio pagano dedicato a Minerva, che a sua volta era stato costruito sulle vestigia di un precedente tempio celtico dedicato alla dea Belisama. La scoperta di questi reperti archeologici \u00e8 avvenuta poco prima dell'inaugurazione dell'Expo 2015. Belisama era la divinit\u00e0 protoceltica preposta alle arti correlate al fuoco. Un'iscrizione latina trovata a Saint-Lizier, in Aquitania, la accosta alla dea Minerva della cultura mediterranea.\nL'antico luogo di culto pagano celtico, e poi romano, fu convertito in chiesa durante la decisa campagna persecutoria, predisposta da sant'Ambrogio, nei confronti dei pagani e degli ariani. Nel contempo Ambrogio ordin\u00f2 la demolizione dei templi pagani e la costruzione di chiese e basiliche cristiane: alcune chiese sorsero sullo stesso luogo dove in precedenza erano eretti templi pagani, mentre in alcuni casi questi ultimi furono convertiti in luoghi di culto cristiani.\nLa successiva basilica.\nSecondo alcuni studiosi la basilica fu costruita per volere dell'imperatore romano Costante I (figlio di Costantino I) nel 345 col nome \"Basilica Maior\" o \"Basilica Nova\" e la sua fondazione risalirebbe, quindi, al periodo preambrosiano, molto probabilmente intorno al 350, ai tempi dei vescovi Eustorgio e Dionigi, in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402). I nomi paleocristiani \"basilica maior\" o \"basilica nova\" della basilica di Santa Tecla derivavano, rispettivamente, dal fatto che fosse pi\u00f9 grande e pi\u00f9 recente rispetto alla \"basilica vetus\". Insieme alla pi\u00f9 antica Basilica vetus costruita un trentennio prima rientra nel complesso cattedrale di cui parla S. Ambrogio in una celebre lettera inviata nel 386 alla sorella Marcellina.. Tale lettera, assieme all'indagine archeologica sulle fondazioni (realizzata con la costruzione delle due metropolitane) costituisce una delle pi\u00f9 importanti testimonianze e fonti di studio relative a questo edificio e alle sue fasi di sviluppo. Altri studiosi la riferiscono al periodo ambrosiano o forse pi\u00f9 tardi.\nAlla morte dell'imperatore Costante la basilica si trov\u00f2 ben presto coinvolta nelle dispute tra gli Ariani, sostenuti dal nuovo imperatore Costanzo II, e i seguaci dell'ortodossia. Nel 355 Costanzo, nel vano tentativo di far accettare le visione ariana del cristianesimo da lui tenacemente sostenuta, indisse infatti il concilio di Milano, convocato presso la \"Basilica Maior\". Vi partecipavano tra gli altri, oltre al vescovo milanese Dionisio, anche Atanasio di Alessandria, campione dell'ortodossia, ed Eusebio di Nicomedia, campione dell'arianesimo. L'imperatore, come gi\u00e0 avvenuto nel precedente Concilio di Arles (353), invi\u00f2 all'assemblea una lettera contenente le dichiarazioni ariane che si aspettava fossero controfirmate dai vescovi, i quali per\u00f2 ancora una volta le rigettarono, spingendo Costanzo ad esiliare, oltre ad Atanasio, anche il milanese Dionisio. L'Imperatore insedi\u00f2 quindi nella \"Basilica Nova\" come vescovo l'ariano Aussenzio.\nPer tutto questo periodo la basilica fu al centro dei contrasti tra la maggioranza trinitarista della popolazione e l'\u00e9lite ariana, divenendo luogo di frequenti scontri, tanto da provocare l'intervento delle guardie di corte, incaricate di ristabilire l'ordine. Nel 369 la posizione anti-ariana di papa Damaso I port\u00f2 alla scomunica di Aussenzio il quale rimase comunque, col sostegno dell'Imperatore, saldamente ancorato alla cattedra milanese fino alla sua morte nel 374. Nel 386 il vescovo ariano Mercurino Assenzio, sostenuto dall'imperatrice Giustina, giunse a sfidare il nuovo vescovo milanese, ed ex governatore della \"Regio XI Transpadana\", Ambrogio di Treviri, sostenitore del trinitarismo, in un pubblico dibattito in cui richiedeva per gli Ariani l'utilizzo della Basilica portiana. Ambrogio, rifiutando di cederla, pose sotto assedio la chiesa con una gran moltitudine di milanesi tanto che, temendo tumulti, l'imperatrice Giustina riconsegn\u00f2 la basilica al culto cattolico.\nDelle vicende storiche medievali relative alla basilica abbiamo notizia nelle opere degli storici medioevali Bernardino Corio e Galvano Fiamma. La basilica Maior segu\u00ec vicende simili alla \u201cBasilica Vetus\u201d; fu cio\u00e8 distrutta da Attila nel 452, riparata da Eusebio nel 454, poi ben restaurata dall'arcivescovo Lorenzo I di Milano nel 490-512; quindi distrutta ancora dai Goti nel 539. Essa rimase un rudere nell'et\u00e0 longobarda fino ad Angilberto II, che nell'836 la ricostru\u00ec, intitolandola a Ges\u00f9 Salvatore. Fu poi nuovamente distrutta nel grande incendio di Milano del 1075, e quando fu rifatta speriment\u00f2 i primi abbozzi dello stile romanico e prese il nome di Santa Tecla di Iconio. Nel 1162 venne risparmiata dal Barbarossa.\nCon l'avvio dei cantieri della nuova cattedrale (1386), la basilica continu\u00f2 a restare aperta e officiata, ma fin\u00ec inevitabilmente per perdere di centralit\u00e0. Nel novembre 1387 venne addirittura tramezzata per accogliere i marmi di spoglio dal coro della vicina Santa Maria Maggiore. L'edificio, nel suo complesso, venne largamente utilizzato come magazzino: una cappella fatta costruire da un certo Antonio da Corbetta venne adibita a deposito di mattoni; quella di Santa Medicina venne invece destinata al marmo e al sarizzo. L'apertura di una nuova porta per le operazioni connesse alla movimentazione dei materiali costrinse allo spostamento dell'altare della cappella di San Bassiano. Nel 1400 buona parte della basilica risultava ancora utilizzata come deposito.\nNonostante questo, rimase in uso fino al 1458, quando ne inizi\u00f2 la demolizione per la fabbrica del Duomo.\nLa parete del fianco nord con una fila di colonne attigue non fu demolita ma trasformata, dall'architetto Solari, nel Coperto dei Figini, noto emporio commerciale e luogo di ritrovo della citt\u00e0, demolito a sua volta nel 1864 per aprire Piazza Duomo.\nNel 1461, lo stesso arcivescovo Carlo Nardini da Forl\u00ec si preoccup\u00f2 della solenne traslazione nella nuova cattedrale della reliquia del Santo Chiodo della crocifissione di Cristo, fino ad allora conservata in Santa Tecla. Nello stesso anno termin\u00f2 la sua demolizione.\nIl complesso episcopale.\nFino alla costruzione del Duomo attuale, la \"basilica vetus\", poi ampliata nella cattedrale di Santa Maria Maggiore, ebbe la funzione di cattedrale invernale dell'arcidiocesi di Milano e si trovava dove sorge ora la zona absidale posteriore del moderno Duomo di Milano, mentre la vicina e pi\u00f9 grande \"basilica maior\" (poi ridenominata basilica di Santa Tecla), che sorgeva nell'attuale piazza del Duomo di fronte al moderno Duomo, era la cattedrale estiva.\nTra le due chiese, in corrispondenza della moderna entrata al Duomo di Milano, sorgeva il battistero di San Giovanni alle Fonti, mentre a nord della cattedrale di Santa Maria Maggiore, in corrispondenza della moderna sacrestia settentrionale del moderno Duomo, era presente il piccolo battistero di Santo Stefano alle Fonti. Era quindi un sistema doppio di basiliche, superato con la costruzione dell'attuale Duomo.\nLa presenza di due basiliche molto ravvicinate era comune nel Nord Italia durante l'et\u00e0 costantiniana e si poteva trovare, in particolare, in citt\u00e0 sedi vescovili come Milano, Pavia, Cremona, Bergamo, Brescia, Como e Vercelli.\nLa \"basilica maior\", come gi\u00e0 accennato, era utilizzata nei mesi estivi, con il trasferimento delle attivit\u00e0 religiose tra i due edifici sacri, chiamato \"transmigratio\", che era contraddistinto da grande solennit\u00e0. In particolare, la \"transmigratio\" si effettuava in due periodi dell'anno, nella terza domenica di ottobre e alla vigilia di Pasqua, con un richiamo alla Pasqua ebraica, che ricorda la liberazione del popolo ebraico dall'Egitto e il suo esodo verso la Terra Promessa. C'era per\u00f2 un evento che poteva avvenire solo nella cattedrale di Santa Maria Maggiore: l'elezione del vescovo di Milano da parte del capitolo.\nOltre alle due basiliche, il cosiddetto \"complesso episcopale\" di Milano era formato anche dal Palazzo Arcivescovile, da alcuni edifici destinati a funzione amministrativa e residenziale per il clero e da un ospizio per anziani.\nPer realizzarlo, furono demoliti edifici preesistenti, sia pubblici che privati. In epoca romana tardoimperiale il complesso episcopale era il centro religioso della citt\u00e0, con il palazzo imperiale romano di Milano che lo era da un punto di vista civile.\nFu in questo periodo che l'antico \"cardo maximus\" della \"Mediolanum\" romana (corrispondente alle moderne vie Nerino, Cant\u00f9 e Santa Margherita) perse importanza a favore di un altro asse viario (corrispondente alla moderna via Torino), che un tempo era secondario e che collegava il complesso episcopale con il palazzo imperiale.\nIl pi\u00f9 antico documento che cita il complesso episcopale di Milano \u00e8 datato 386 ed \u00e8 stato redatto da sant'Ambrogio.\nL'edificio.\nLa \"basilica maior\" era lunga 67,60 metri e larga 45,30 metri ed era provvista di una grande abside e di cinque navate.\nResti.\nNel mezzanino della stazione Duomo della linea M1 della metropolitana di Milano sono stati musealizzati alcuni resti della \"basilica maior\". Sono stati rinvenuti un pozzo ad uso della basilica d'epoca paleocristiana e i resti, risalenti alla met\u00e0 del V secolo, del pavimento realizzato secondo la tecnica dell\"opus sectile\" nonch\u00e9 i resti della solea, anch'essa d'epoca paleocristiana, una porzione dell'abside provvista di paraste e i resti della navata centrale."}
{"id": "736161", "revid": "767487", "url": "https://it.wikipedia.org/wiki?curid=736161", "title": "Il potere", "text": "Il potere \u00e8 un film italiano del 1972, scritto e diretto da Augusto Tretti e interpretato, oltre che dal regista, da attori non professionisti.\nTrama.\nIl film descrive in maniera surreale le dinamiche dell'acquisizione del potere nelle varie epoche storiche, dalla preistoria al consumismo dell'Italia contemporanea, passando per l'Impero romano, la conquista del West a spese dei nativi indiani, il ventennio fascista. Le varie scene sono commentate da tre belve, un leone, una tigre e un leopardo, rappresentanti rispettivamente il potere militare, il potere economico, e il potere politico."}
{"id": "736162", "revid": "599013", "url": "https://it.wikipedia.org/wiki?curid=736162", "title": "Vol", "text": ""}
{"id": "736165", "revid": "1337443", "url": "https://it.wikipedia.org/wiki?curid=736165", "title": "Giovanni Filippo Galvagno", "text": "Biografia.\nFu avvocato presso il Magistrato d'appello di Piemonte e avvocato patrimoniale del re.\nFu deputato al parlamento del Regno di Sardegna in cinque legislature, tra il 1848 e il 1857. Nel 1849 venne nominato ministro dei lavori pubblici da Vittorio Emanuele II, e in seguito fu anche ministro dell'interno (dal 1849 al 1852), dell'agricoltura e della giustizia. Nel 1860 divenne senatore.\nConsigliere comunale di Torino per pi\u00f9 di vent'anni (dal 1848 alla morte), ne fu anche sindaco dal 1866 al 1869. Si trov\u00f2 ad amministrare la citt\u00e0 in un momento difficile: la capitale d'Italia stata trasferita a Firenze da poco, e c'era il timore di una grave crisi economica. Al momento della nomina, ricevette dal suo predecessore, il marchese Emanuele Luserna di Ror\u00e0, un mandato preciso: \u00ab\"Torino dovr\u00e0 divenire la Manchester d'Italia\"\u00bb, cio\u00e8 la capitale dell'industrializzazione. Galvagno si impegn\u00f2 a raggiungere questo obiettivo promuovendo la costruzione di canali per la produzione di energia, anche se dovette ripiegare per mancanza di fondi su un progetto meno ambizioso di quello immaginato da Luserna di Ror\u00e0, il canale della Ceronda.\nRicopr\u00ec anche il ruolo di presidente dell'Accademia Filarmonica di Torino.\nMor\u00ec a Torino nel 1874 e fu sepolto nel Fedio dei decurioni torinesi."}
{"id": "736168", "revid": "93685", "url": "https://it.wikipedia.org/wiki?curid=736168", "title": "Tribunale Inquisizione", "text": ""}
{"id": "736172", "revid": "15756", "url": "https://it.wikipedia.org/wiki?curid=736172", "title": "Khiyam", "text": "Khiyam () \u00e8 un villaggio che si trova nel governatorato di Nabatiye. Si trova nel sud del Libano, 750 metri sopra il livello del mare, a circa 100\u00a0km da Beirut ed approssimativamente a 4 chilometri dalla frontiera israeliana. La popolazione \u00e8 formata per il 90% da musulmani sciiti e per il 10% da cristiani.\nIl villaggio divenne il centro di un conflitto maggiore tra l'Esercito Israeliano e i combattenti di Hezbollah durante il conflitto israelo-libanese del 2006. \u00c8 tristemente famoso per essere stato il luogo in cui sorgeva il carcere di Khiyam, aperto dall'Esercito Libanese del Sud durante l'occupazione israeliana del Libano. Durante il conflitto del 2006 tra Israele e Libano, si verific\u00f2 un gravissimo attacco israeliano contro il personale delle Nazioni Unite, con il bombardamento demolitivo di una postazione di osservazione fortificata e l'uccisione di 4 soldati dell'ONU ivi presenti.\nAlcuni analisti, soprattutto libanesi ed arabi in generale, sostengono che gli israeliani abbiano lanciato su Khiyam un ordigno sperimentale all'uranio arricchito oppure impoverito, forse del tipo RNEP (B61-Mod 11), di produzione statunitense.\nOperazioni dell'ONU nel sud del Libano.\nL'United Nations Interim Force in Lebanon, nota con la sigla UNIFIL, venne creata dalle Nazioni Unite, in base all'adozione delle Risoluzioni n\u00b0 425 e 426 del suo Consiglio di sicurezza del 19 marzo 1978, per garantire il ritiro israeliano dal Libano, per restaurare la pace e la sicurezza internazionale e aiutare il governo libanese a riaffermare la sua effettiva autorit\u00e0 nell'area. Le prime truppe dell'UNIFIL giunsero nell'area il 23 marzo 1978; queste truppe sono state riassegnate ad altre operazioni di peacekeeping dell'ONU (vale a dire l'UNEF e l'UNDOF).\nDurante la guerra del Libano del 1982, le posizioni dell'ONU vennero scavalcate, principalmente dalle forze comandate \"de facto\" dal maggiore Haddad. Queste erano forze locali cristiane che venivano sostenute dalla IDF israeliana. Il ruolo principale della UNIFIL era di portare cibo ed altri aiuti alla popolazione locale del Libano meridionale. Nel 1999, Israele intraprese un ritiro completo, che si concluse nel 2000 e permise all'UNIFIL di riprendere i suoi compiti militari. Su richiesta del governo libanese, nel gennaio del 2006 la ONU estese il periodo del mandato dell'UNIFIL che stava per finire il 31 luglio del 2006.\nAttacco del 25 luglio 2006 contro il posto di osservazione dell'ONU.\nAttacco israeliano a Khiyam.\nIl 25 luglio del 2006 quattro osservatori disarmati della United Nations Truce Supervision Organization (UNTSO), appartenenti ai contingenti forniti dall'Austria, dalla Cina, dalla Finlandia e dal Canada furono uccisi da un bombardamento aereo israeliano che colp\u00ec un posto di osservazione ONU nel sud del Libano. Secondo l'ONU, i quattro si erano rifugiati in un bunker sottostante alla torre di osservazione, che era un edificio di tre piani all'interno di una base di pattugliamento situato nella localit\u00e0 di Khiyam. Era stato colpito 14 volte dall'artiglieria israeliana in un periodo di 6 ore, durante il quale la postazione contatt\u00f2 un tenente di collegamento israeliano per ben 10 volte, per chiedere la cessazione del bombardamento che subivano. Secondo un ufficiale dell'ONU che aveva visto il rapporto preliminare, un ufficiale israeliano promise ogni volta di cessare il bombardamento.\nUn \"rescue team\" del UNIFIL venne inviato alla scena dei fatti, dove furono estratti dalle rovine i corpi di tre osservatori, mentre ancora erano sottoposti al fuoco delle IDF. L'attacco nelle zone vicine continuava mentre si cercava di soccorrere i feriti. Inoltre l'UNIFIL disse che vi erano stati 14 scontri a fuoco nei pressi della postazione dal pomeriggio. Daniel Ayalon, l'Ambasciatore di Israele presso gli Stati Uniti, disse \"che ovviamente l'UNIFIL era stata colta nel mezzo\" di una sparatoria tra i guerriglieri Hezbollah e le truppe israeliane. \"Non abbiamo conferma su cosa abbia causato queste morti. Potrebbe essere un errore nostro (Israel Defense Forces). Potrebbe essere Hezbollah,\" afferm\u00f2.\nOsservatori ONU, vittime dell'attacco.\nPer l'8 agosto del 2006, i corpi dei 4 osservatori erano stati identificati. Le vittime erano:\nReazioni internazionali.\nIl segretario generale dell'ONU Kofi Annan afferm\u00f2 in una dichiarazione da Roma che si sentiva \"... scioccato e profondamente turbato dall'attacco, apparentemente deliberato, condotto dalle Israeli Defence Forces.\"\nAnnan afferm\u00f2 in una dichiarazione ufficiale: \"Questo attacco coordinato di artiglieria e bombardamento aereo su una postazione dell'O.N.U. esistente da lunga data e chiaramente segnalata, sul campo e sulle mappe di Khiyam, avviene a dispetto di rassicurazioni personali a me fornite dal Primo ministro Ehud Olmert che le posizioni O.N.U. sarebbero state risparmiate dal bersagliamento israeliano\". \"Inoltre, il generale Alain Pellegrini, comandante delle forze ONU nel Libano meridionale, aveva mantenuto ripetuti contatti telefonici con ufficiali israeliani nella giornata, rimarcando la necessit\u00e0 di proteggere proprio quella posizione dell'ONU da qualsiasi attacco\".\nIl 26 luglio del 2006, il Premier Ehud Olmert telefon\u00f2 a Kofi Annan per esprimere il profondo rammarico per la morte dei 4 osservatori dell'ONU. Promise che Israele avrebbe investigato sull'incidente e informato dei risultati Annan, ma disse che era rimasto deluso dalle dichiarazioni del Segretario Generale dell'ONU sul fatto che l'attacco israeliano contro il posto di osservazione ONU fosse stato \"apparentemente deliberato\". L'ambasciatore israeliano all'ONU, Gillerman, escluse un qualsiasi futuro maggiore coinvolgimento dell'ONU in una pi\u00f9 grande forza internazionale nel Libano, dicendo che erano necessarie forze di osservatori pi\u00f9 professionali e meglio addestrati, adatte anche a difendersi in situazioni cos\u00ec volatili.\nUn rappresentante della Human Rights Watch disse in un'intervista alla BBC News che stanno investigando l'incidente come possibile crimine di guerra.\nInvestigazione del bombardamento.\nL'Alto Comando israeliano ha promosso un'indagine sul bombardamento e ha concluso che il fatto \u00e8 stato dovuto a un \"tragico errore\".\nIl rapporto sostiene che mappe militari difettose avevano portato all'erronea identificazione della postazione come un caposaldo di Hezbollah, e a categorizzarlo come un bersaglio.\nIl portavoce del ministro degli Esteri israeliano, Mark Regev, afferm\u00f2 che il rapporto concludeva che l'attacco era un tragico errore, uno sbaglio, e che gli aerei israeliani avevano attaccato la postazione, convinti che dopo aver messo in fuga il personale dell'ONU, il sito fosse stato occupato da Hezbollah.\nCronologia degli incidenti attorno a Khiyam.\nI molti dispacci di stampa UNIFIL menzionano dozzine di attacchi durante e contro la loro presenza durante il conflitto del 2006.\nBombardamento del bunker di Khiyam.\nLa posizione del sito di osservazione era nota, ed entrambi i lati nel conflitto avevano le esatte coordinate. Comunque, Annan non aveva evidenze che dimostrassero il bombardamento deliberato, e molti critici descrissero la frase di Annan come indicativa di una tendenza anti-israeliana dell'ONU.\nDa dichiarazioni stampa dell'UNIFIL del 26 -27 luglio si nota che i Hezbollah avevano approfittato per sparare vicino a 4 posizioni dell'UNIFIL ad Alma al-Sha'b, Tibnin Brashit e al-Tiri. Il Ministro degli Esteri dell'Irlanda disse che un ufficiale irlandese che lavorava per le forze dell'ONU si mise in contatto con gli israeliani per ben 6 volte per avvertire che i loro bombardamenti mettevano in pericolo lo staff ONU, e vennero rassicurati, in pi\u00f9 occasioni che avrebbero cessato l'attacco.\nMorte di molti minorenni nella casa di Qana.\nNel frattempo, il Consiglio di Sicurezza dell'ONU non riesce a trovare un accordo su un pronunciamento che risponda all'attacco israeliano dopo che gli USA minacciano il veto, rifiutando qualsiasi risoluzione che condanni \"ogni attacco deliberato contro il personale dell O.N.U.\"'"}
{"id": "736175", "revid": "121951734", "url": "https://it.wikipedia.org/wiki?curid=736175", "title": "Basilica della Santissima Annunziata Maggiore", "text": "La basilica della Santissima Annunziata Maggiore \u00e8 una chiesa di Napoli, situata nel quartiere Pendino nei pressi di Forcella, nel centro storico della citt\u00e0.\nL'istituzione: la Real Casa dell'Annunziata di Napoli.\nLa basilica attuale fa parte di un vasto complesso monumentale costituito in origine, oltre che dalla chiesa, da un ospedale, un convento, un ospizio per i trovatelli ed un \"conservatorio\" per le esposte (le ragazze povere e/o prive di famiglia, che venivano internate per conservarne la virt\u00f9, ma anche fornite di una piccola dote per essere maritate).\nL'istituzione, dedicata alla cura dell'infanzia abbandonata, era patrocinata dalla Congregazione della Santissima Annunziata, fondata nel 1318. Nel 1343 la regina Sancha d'Aragona, moglie di Roberto d'Angi\u00f2, provvide a dotare la congregazione, che crebbe, da allora, all'ombra dei re di Napoli, assumendo la veste giuridica di Real Casa dell'Annunziata di Napoli.\nLa congregazione, sostenuta dalle famiglie nobili di Napoli, fu ricca ed ebbe vita assai lunga, giungendo fino a met\u00e0 del Novecento.\nNei secoli gli edifici che costituivano il complesso furono variamente rimaneggiati: l'edificio che ancora oggi ospita l'ospedale ginecologico e pediatrico fu restaurato ancora a met\u00e0 del XVIII dai Borbone, come recitano le iscrizioni del cortile interno.\nLa ruota degli esposti.\nSu via dell'Annunziata l'arco quattrocentesco d'ingresso al complesso dell'Annunziata, commissionato a Tommaso Malvito dalla famiglia Caetani di Fondi come portale della chiesa, che \u00e8 molto simile a quello di S. Maria in Piazza (Fondi). A sinistra di questo ingresso \u00e8 ancora visibile - bench\u00e9 oggi chiuso - il pertugio attraverso cui venivano introdotti nella ruota gli \"esposti\", cio\u00e8 i neonati che le madri abbandonavano, per miseria o perch\u00e9 illegittimi. La ruota e l'ambiente dove essi venivano ricevuti sono stati recentemente restaurati e sono visitabili (da questa condizione derivano i numerosissimi cognomi Esposito, Degli Esposti, Sposito e cos\u00ec via).\nA partire dal XVI secolo esistono registri nei quali si annotavano il giorno e l'ora di ingresso, l'et\u00e0 e lineamenti del piccolo, e gli eventuali segni distintivi - abiti, biglietti o piccole doti - con i quali era stato consegnato. A volte si trattava di una parte di una moneta o di un cartiglio, grazie ai quali chi lo lasciava pensava di poterlo riconoscere e riprendere in tempi di miglior fortuna, pi\u00f9 spesso i piccoli arrivavano solo con gli stracci che li coprivano.\nLa ruota fu chiusa nel 1875, ma ancora per diversi anni i piccoli continuarono ad essere esposti, nottetempo, sui gradini della chiesa.\nLa basilica.\nLa prima chiesa fu realizzata nel XIII secolo dagli Angioini.\nL'edificio fu poi completamente ricostruito e ampliato a partire dal 1513; la ricostruzione fu presa in mano nel 1540 da Ferdinando Manlio.\nLa chiesa fu per\u00f2 quasi completamente distrutta da un grande incendio nel 1757 ed i lavori di ristrutturazione vennero affidati a Luigi Vanvitelli. L'artista seppe riutilizzare gli ambienti cinquecenteschi, incorporandoli nell'attuale struttura, ma non riusc\u00ec a portare a termine i lavori che vennero proseguiti sotto la direzione del figlio Carlo.\nNella seconda guerra mondiale l'edificio fu gravemente danneggiato e si dovette sottoporlo ad un complicato restauro che interess\u00f2 sia l'interno che l'esterno.\nDescrizione.\nLa ricostruzione intrapresa nel Settecento confer\u00ec alla chiesa un aspetto tardo-barocco, in cui si avverte peraltro l'influenza del classicismo francese dei secoli XVII e XVIII.\nAll'esterno ci\u00f2 \u00e8 evidente nella facciata, caratterizzata da un andamento leggermente concavo e ornata con due ordini sovrapposti di colonne classiche.\nSulla sinistra della chiesa \u00e8 conservato il possente campanile cinquecentesco.\nL'interno, a croce latina con navata unica e sei cappelle laterali, \u00e8 considerato tra le pi\u00f9 belle creazioni di Luigi Vanvitelli; si presenta molto ampio e prevale il suo principale intervento settecentesco e del figlio Carlo (la disposizione delle 44 colonne corinzie che raccordano la navata alle cappelle laterali).\nIn particolare, le cappelle laterali, intervallate dalle possenti colonne binate, richiamano alla mente l'articolazione della Cappella Palatina nella Reggia di Caserta, realizzata proprio da Luigi Vanvitelli.\nDal punto di vista artistico, all'interno \u00e8 da citare la Cappella Carafa, scampata al disastroso incendio, che ha conservato in maniera intatta marmi e monumenti sepolcrali del XVI secolo, e la Cappella del Tesoro, edificata alla fine del Cinquecento da Giovan Battista Cavagna per custodire le reliquie dei Santi provenienti dal feudo di Lesina, donato alla Real Casa dell'Annunziata da Margherita di Durazzo nel 1411. La sacrestia possiede affreschi di Belisario Corenzio (\"Le storie del Vecchio Testamento\", 1605-1607), mentre gli arredi lignei intagliati sono di Giovanni da Nola, Salvatore Caccavello, Girolamo D'Auria e Nunzio Ferraro.\nUn ulteriore elemento di spicco \u00e8 sicuramente la maestosa cupola di Carlo Vanvitelli che, insediata su un alto tamburo, dona maestosit\u00e0 all'intera struttura. L'altezza della chiesa raggiunge i 67 metri.\nTra gli elementi recuperati dell'edificio cinquecentesco \u00e8 la sepoltura di Francesco Nomicisio, nativo di Tropea, vescovo di Lesina, che dopo 24 anni di governo, mor\u00ec a Napoli nel 1507 e fu sepolto in questa basilica, di cui era stato rettore, con questo epitaffio: \u00abREVERENDO DOMINO FRANCESCO NOMICISIO HUIUS ALMAE BASILICAE RECTORI ET PONTIFICI LESINESI MAGISTRI SEPULCRUM FECERE AN. SAL. MDVII\u00bb.\nLa chiesa sotterranea: Il succorpo.\nPer consentire le celebrazioni religiose anche durante i lavori di ricostruzione, il Vanvitelli realizz\u00f2 una chiesa sotterranea, indipendente da quella superiore, anche se posta in corrispondenza della cupola.\nSi tratta di un ambiente particolare ed architettonicamente complesso: seminterrato, rispetto al livello del cortile, a pianta circolare e a volta ribassata, con sei nicchie-altare nelle quali Vanvitelli sistem\u00f2 alcune delle sculture sopravvissute all'incendio della chiesa cinquecentesca, pi\u00f9 due aperture diametrali per le porte che aprono il cerchio. La particolarit\u00e0 dello spazio interno \u00e8 sottolineata da un ulteriore cerchio interno costituito da otto coppie di colonne tuscaniche.\nTra le sculture presenti si ricordano una \"Madonna con Bambino\" di Domenico Gagini, il \"Battesimo di Ges\u00f9\" di Andrea Ferrucci (1507) ed altre settecentesche di Francesco Pagano."}
{"id": "736183", "revid": "599013", "url": "https://it.wikipedia.org/wiki?curid=736183", "title": "Wak", "text": ""}
{"id": "736185", "revid": "52076", "url": "https://it.wikipedia.org/wiki?curid=736185", "title": "Provincia di Forl\u00ec Cesena", "text": ""}
{"id": "736187", "revid": "6923", "url": "https://it.wikipedia.org/wiki?curid=736187", "title": "Provincia di Pesaro-Urbino", "text": ""}
{"id": "736189", "revid": "767487", "url": "https://it.wikipedia.org/wiki?curid=736189", "title": "Pesca subacquea", "text": "La pesca subacquea \u00e8 un'attivit\u00e0 di pesca effettuata con tecniche di immersione sia in apnea (pesca subacquea in apnea) che con l'ausilio di sistemi ed apparati di respirazione (Immersione subacquea). Pu\u00f2 essere effettuata con attrezzi e strumenti diversi come retini, raffi, ganci, rastrelli e con il fucile subacqueo ed \u00e8, a seconda dei casi, effettuata con finalit\u00e0 di carattere sportivo o commerciale; nel secondo caso prende il nome di pesca subacquea professionale. La pesca subacquea sportiva oggi viene effettuata esclusivamente in apnea, \u00e8 stata un'attivit\u00e0 che a partire dagli anni cinquanta ha stimolato e contribuito allo sviluppo di tutte le attivit\u00e0 subacquee moderne. Inizialmente veniva svolta sia in apnea sia con le bombole, e negli anni settanta la Sardegna, e in seguito tutte le regioni italiane, hanno vietato l'uso degli apparecchi di respirazione consentendola esclusivamente per quella professionale.\nPu\u00f2 essere svolta sia in acque salate che in acque dolci, quindi mare, fiume e lago. La finalit\u00e0 \u00e8 quella di catturare o raccogliere specie ittiche commestibili, quindi pesci, crostacei, molluschi, bivalvi, echinodermi, coralli e spugne.\n\u00c8 una delle specialit\u00e0 o variazione delle attivit\u00e0 subacquee ed \u00e8 tra queste l'unica ad avere in Italia una legge specifica di regolamentazione."}
{"id": "736190", "revid": "599013", "url": "https://it.wikipedia.org/wiki?curid=736190", "title": "Wal", "text": ""}
{"id": "736192", "revid": "219110", "url": "https://it.wikipedia.org/wiki?curid=736192", "title": "Teatro romano di Volterra", "text": "Il teatro romano di Volterra venne riportato in luce negli anni cinquanta da scavi archeologici condotti nella localit\u00e0 di Vallebuona da Enrico Fiumi, storico volterrano: furono utilizzati come operai alcuni ricoverati dell'Ospedale psichiatrico di Volterra, come ricordato da una targa posta all'ingresso dell'edificio.\nGenesi e costruzione del teatro.\nIl monumento viene datato alla fine del I secolo a.C. e la sua costruzione venne finanziata dalla ricca famiglia volterrana dei \"Caecina\", in particolare i consoli Gaio Cecina Largo e Aulo Cecina Severo, come ricordato dall'epigrafe dedicatoria del teatro stesso, conservata nel Museo etrusco Guarnacci.\nIl teatro era parzialmente scavato nel pendio naturale di un'elevazione, in analogia ai teatri greci. Infatti, questa parte della citt\u00e0 non era occupata da costruzioni in epoca etrusca poich\u00e9 vi si trovavano solamente opere di contenimento del pendio, fortemente scosceso, tanto che dei terrazzamenti furono gi\u00e0 eseguiti intorno al II secolo a. C.: questo lo faceva un luogo adatto per la costruzione di un teatro.\nDurante gli scavi sono stati rinvenuti vari sedili, realizzati in calcare locale (tufo di Pignano), con ancora incisi i vari nomi dei rappresentanti delle famiglie pi\u00f9 influenti della Volterra romana quali i \"Caecinae\", i \"Persii\" e i \"Laelii\".; si sono conservate solo in parte alcune delle scalinate disposte a raggiera e realizzate con la pietra di Montecatini Val di Cecina.\nLa frontescena era lunga 35,98 metri (122 piedi romani) ed era costituita da due piani collonati per un'altezza superiore ai 16 metri.\nLa capienza del teatro doveva aggirarsi sui 3500 spettatori viste le sue dimensioni (diametro di 60 metri per 24 gradini), paragonabile ad altri teatri, simili per dimensioni (Trieste, Djemila, Dougga).\nVi era anche un \"velarium\", un telo sostenuto da corde che copriva l'intera area del teatro, poich\u00e9 rimangono tracce della struttura che lo sosteneva.\nAlla fine del III secolo il teatro venne abbandonato e in prossimit\u00e0 dell'edificio scenico venne installato un impianto termale. In epoca medioevale le mura cittadine inglobarono il muro di chiusura della parte pi\u00f9 alta delle gradinate (\"summa cavea\").\nI resti degli antichi edifici sono attualmente visitabili all'interno dell'area archeologica. Vi si accede dalla zona superiore, subito fuori da Porta Fiorentina ed \u00e8 utilizzato (anche se raramente) nel periodo estivo per rappresentazioni teatrali.\nAl teatro romano di Volterra si svolge annualmente il Festival Internazionale, fondato e diretto dall'attore e regista Simone Migliorini e ogni anno una Giuria prestigiosa assegna i premi \"Ombra della Sera\", a importanti personalit\u00e0 dello spettacolo e della Cultura."}
{"id": "736193", "revid": "287204", "url": "https://it.wikipedia.org/wiki?curid=736193", "title": "Torino Cesana Calcio a 5", "text": "Il Torino Cesana Calcio a 5 \u00e8 stata una squadra italiana di calcio a 5 di Torino.\nStoria.\nLa fondazione e i campionati in Serie A.\nLa societ\u00e0 nasce nel 1975 a Cesana Torinese come squadra di calcio a 11 ma viene iscritta a un campionato di calcio a 5 solo nel 1987.\nFin dalla sua fondazione il Cesana partecipa ai campionati nazionali, mantenendo la massima categoria italiana per quattro edizioni consecutive: dal Campionato Italiano 1989-90 formulato ancora in pi\u00f9 gironi, fino alla Serie A 1992-93 al termine della quale, classificandosi all'ultimo posto, retrocede in Serie B.\nLa seconda divisione nazionale (Serie B \"pre-1998\" e Serie A2).\nVerso la fine degli anni '90 la societ\u00e0 si fa promotrice di due successive fusioni.\nNell'estate del 1996 unisce le forze con la societ\u00e0 \"Yuppies 91\" dando vita alla nuova compagine Cesana Yuppies 91 che nel campionato successivo vincer\u00e0 il girone A della Serie B nazionale, perdendo tuttavia lo spareggio promozione contro il Firenze. Con la riforma dei campionati attuata nella stagione 1998-99, il Cesana, fusosi nel frattempo con il \"Real Ronchiverdi\" a formare il Cesana Ronchiverdi, viene inserito nel girone A della neonata Serie A2 che si conclude con la retrocessione in Serie B.\nLa Serie B e l'epoca Dayco.\nNella stagione 2003-04 il Cesana Ronchi Verdi viene acquistato dall'emergente \"Gruppo Sportivo Dayco\", nato come squadra aziendale ma in grado di centrare due promozioni consecutive in Serie C2 e in Serie C1: nasce cos\u00ec lA.S.D. Dayco Cesana Ronchiverdi che si classifica decima nel girone A di Serie B.\nL'estate seguente la societ\u00e0 si fonde con il \"Real Torino\" dando cos\u00ec vita al Real Dayco Cesana TOC5 che chiude il campionato al settimo posto del girone A.\nLa stagione successiva vede una meritata promozione in Serie A2 grazie all'inserimento in rosa di giocatori come Eder Salomao, Gustavo Cuculicchio, Evandro Marassato, Eduardo Dias e Cristiano De Noronha.\nLa parentesi \"Torino Calcio a 5\".\nLa stagione 2005-06 vede il Real Dayco Cesana terminare il girone d'andata al secondo posto in classifica dietro al Cornedo e lo vede parimenti sprofondare in zona salvezza nel girone di ritorno salvandosi solamente all'ultima giornata.\nNella stagione 2006-07 la societ\u00e0 cambia denominazione in A.S.D. Calcio a Cinque Torino eliminando lo sponsor dalla denominazione sociale. Il campionato si conclude al dodicesimo posto e sono necessari i play-out (vinti contro l'A.T.S. Citt\u00e0 di Quartu) per garantire ai piemontesi la permanenza in Serie A2.\nDurante l'estate 2008 la societ\u00e0 assorbe anche il \"Ciri\u00e9\", conquistando una salvezza tranquilla garantita dall'ottavo posto finale in campionato.\nNel 2008-09 conclude il campionato al penultimo posto, retrocedendo in Serie B.\nLe ultime stagioni.\nCome A.S.D. Futsal Torino Cesana 1975 nella stagione 2009-10 prende parte al girone A di Serie B, ottenendo la seconda piazza finale.\nDurante l'estate del 2010 si assiste all'ennesima collaborazione, questa volta con lo \"Sporting Rosta\": pur mantenendo la medesima matricola FIGC del Torino Cesana, la societ\u00e0 assume la denominazione A.D.S. Rosta Torino Cesana 1975. Dopo due campionati positivi, conclusi rispettivamente al quarto e al settimo posto del girone A di Serie B, nell'estate 2012 la societ\u00e0 rinuncia all'iscrizione al campionato di Serie B, venendo definitivamente assorbita dallo Sporting Rosta.\nPalmar\u00e8s.\n1 campionato di 2\u00ba livello (Serie B 1997-98)\n1 campionato di 3\u00ba livello (Serie B 2004-05)"}
{"id": "736194", "revid": "15756", "url": "https://it.wikipedia.org/wiki?curid=736194", "title": "Wln", "text": ""}
{"id": "736204", "revid": "1543377", "url": "https://it.wikipedia.org/wiki?curid=736204", "title": "Elettrodo di seconda specie", "text": "Un elettrodo di seconda specie \u00e8 una semipila costituita da un metallo a contatto (solitamente rivestito) con un suo composto poco solubile, ed immerso in una soluzione contenente ioni comuni con questo sale. Classici esempi di questi elettrodi sono l'elettrodo a cloruro d'argento e l'elettrodo a calomelano.\nPer l'elettrodo a cloruro d'argento:\nconsiderato come un comune elettrodo (elettrodo di prima specie), l'equazione di Nernst \u00e8 la seguente:\nPoich\u00e9 la soluzione \u00e8 satura, in AgCl, vale la relazione:\nche, sostituendo nella precedente equazione di Nernst, fa ottenere:\ndove sono noti sia il potenziale standard di riduzione E\u00b0 sia Kps, quindi la relazione diventa:\nPraticamente 0,223 V \u00e8 il valore del potenziale standard di riduzione relativo alla semireazione:"}
{"id": "736213", "revid": "1776051", "url": "https://it.wikipedia.org/wiki?curid=736213", "title": "Iommi", "text": "Iommi \u00e8 il primo disco solista di Tony Iommi, ex membro dei Black Sabbath, uscito nel 2000, ovvero dopo cinque anni di silenzio discografico: l'ultimo album in studio del gruppo prima della loro ricongiunzione nel 2013, \"Forbidden\", \u00e8 del 1995.\nIl disco.\nLa sua lavorazione \u00e8 stata travagliata: infatti nel 1996 il chitarrista prepar\u00f2 un album con Glenn Hughes alla voce, ma decise di non pubblicarlo. Di l\u00ec a poco Iommi venne coinvolto nella \"reunion\" della formazione originale dei Black Sabbath, dovendo momentaneamente mettere da parte ogni velleit\u00e0 solistica. Infine inizi\u00f2 a lavorare a questa opera, chiamando a s\u00e9 vari cantanti e musicisti ed iniziando il sodalizio col produttore Bob Marlette, coautore delle musiche."}
{"id": "736224", "revid": "32698", "url": "https://it.wikipedia.org/wiki?curid=736224", "title": "Criostato a diluizione", "text": ""}
{"id": "736236", "revid": "12190", "url": "https://it.wikipedia.org/wiki?curid=736236", "title": "Federico Borromeo (arcivescovo di Milano)", "text": ""}
{"id": "736248", "revid": "599013", "url": "https://it.wikipedia.org/wiki?curid=736248", "title": "Wauja", "text": "I Wauja sono un gruppo etnico del Brasile che ha una popolazione stimata in 409 individui (2011).\nLingua.\nParlano la lingua Maipure, lingua che appartiene alla famiglia linguistica Aruak, insieme ai Mehinako, ai Yawalapiti, ai Pareci e agli Enawene Nawe.\nInsediamenti.\nVivono nello stato brasiliano del Mato Grosso, nella riserva del Parque Ind\u00edgena do Xingu. In particolare occupano l'area nei pressi del lago Piyulaga, un nome che pu\u00f2 essere tradotto come \"luogo di pesca\", e che d\u00e0 anche il nome al villaggio. Al 2001, 273 membri vivevano nel villaggio principale, un centro abitato circolare tipico delle costruzioni delle popolazioni stanziate nella regione dello Xingu mentre altri 63 membri vivevano in altre localit\u00e0 sempre all'interno della riserva.\nStoria.\nI Wauja sono stati menzionati per la prima volta dall'etnologo tedesco Karl von den Steinen. In un suo diario racconta di una spedizione nel Brasile centrale, e, in data 24 agosto 1884, di aver superato l'ultimo villaggio nei pressi del fiume Batovi e di aver chiesto ai locali se oltre esistesse qualche trib\u00f9 di indios; gli fu risposto che esistevano le trib\u00f9 dei Custena\u00fa, dei Trumai e dei \"Vaur\u00e1\". Inoltre, grazie a ricerche archeologiche, \u00e8 stato stabilito che i popoli dell'area discendevano dai vari gruppi che migrarono dalla estremo sud-occidentale del bacino amazzonico e che avevano fondato i primi villaggi tra l'800 e il 900 a.C. La natura dei resti archeologici e le datazioni al carbonio indicano insediamenti nell'area stabili, senza grossi flussi migratori e basati su grandi villaggi di forma circolare, per una superficie stimata da 40 a 50 ettari, e molto popolati.\nNel 1998, fu omologata all'interno del Parco Indigeno dello Xingu, una piccola porzione di terra assegnata ai Wauja e indicata come \"Territorio Indigeno Batovi\". Tuttavia, secondo un capo Wauja, la vera localit\u00e0 per la quale i Wauja combattono da decenni \u00e8 un luogo sacro localizzato in un sito archeologico con pitture rupestri chiamato Kamukuwak\u00e1, 40\u00a0km a sud della foce del fiume Ulupuene.\nVita sociale.\nSono particolarmente noti per la raffinatezza con la quale decorano cesti e vasi di ceramica per le loro maschere rituali. Gli anziani praticano lo sciamanesimo. La cultura Wauja possiede una visione del mondo caratteristica in cui i legami tra gli animali, le cose, gli esseri umani e gli esseri non umani permea l'intera concezione della vita ed \u00e8 alla base delle loro pratiche sciamaniche.\nI Wauja riconoscono tre classi di sciamani:"}
{"id": "736249", "revid": "46931", "url": "https://it.wikipedia.org/wiki?curid=736249", "title": "Waur\u00e1", "text": ""}
{"id": "736250", "revid": "46931", "url": "https://it.wikipedia.org/wiki?curid=736250", "title": "Uaura", "text": ""}
{"id": "736255", "revid": "287204", "url": "https://it.wikipedia.org/wiki?curid=736255", "title": "Cantone di Alen\u00e7on-1", "text": "Il Cantone di Alen\u00e7on-1 \u00e8 una divisione amministrativa dell'Arrondissement di Alen\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 comuni e una frazione urbana a 1 comune e una frazione urbana.\nComposizione.\nOltre a parte della citt\u00e0 di Alen\u00e7on, i 16 comuni facenti parte prima della riforma del 2014 erano:\nDal 2015 il cantone comprende parte della citt\u00e0 di Alen\u00e7on e il comune di Ceris\u00e9."}
{"id": "736261", "revid": "287204", "url": "https://it.wikipedia.org/wiki?curid=736261", "title": "Cantone di Alen\u00e7on-2", "text": "Il Cantone di Alen\u00e7on-2 \u00e8 una divisione amministrativa dell'Arrondissement di Alen\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da una frazione urbana a un comune e una frazione urbana.\nComposizione.\nPrima della riforma del 2014 comprendeva solo parte della citt\u00e0 di Alen\u00e7on.\nDal 2015 comprende parte della citt\u00e0 di Alen\u00e7on e il comune di Saint-Germain-du-Corb\u00e9is."}
{"id": "736262", "revid": "599013", "url": "https://it.wikipedia.org/wiki?curid=736262", "title": "Wayana", "text": " \nI wayana sono un gruppo etnico del Brasile, del Suriname, e della Guyana francese.\nLingua.\nParlano la lingua wayana, lingua che appartiene alla famiglia linguistica Karib.\nInsediamenti.\nVivono nello stato brasiliano di Amap\u00e1 e Par\u00e1, sul corso superiore e medio del fiume Paru, all'interno del parco nazionale di Tumucumaque e del territorio indigeno del Paru orientale. Sono anche presenti in villaggi nella Guyana francese, sul fiume Marouni, e in Suriname, sul fiume Tapanahoni."}
{"id": "736264", "revid": "46931", "url": "https://it.wikipedia.org/wiki?curid=736264", "title": "Oayana", "text": ""}
{"id": "736265", "revid": "984922", "url": "https://it.wikipedia.org/wiki?curid=736265", "title": "Cantone di Alen\u00e7on-3", "text": "Il Cantone di Alen\u00e7on-3 era una divisione amministrativa dell'Arrondissement di Alen\u00e7on.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Alen\u00e7on e i comuni di:"}
{"id": "736266", "revid": "287204", "url": "https://it.wikipedia.org/wiki?curid=736266", "title": "Atiesse Calcio a 5", "text": "LAssociazione Sportiva Dilettantistica Atiesse Calcio a 5 \u00e8 stata una societ\u00e0 italiana di calcio a 5 con sede a Quartu Sant'Elena.\nStoria.\nLa societ\u00e0 \u00e8 stata fondata nel 1998 con il nome di Gruppo Sportivo A.T.S. Calcetto Quartu dall'allora presidente Vincenzo Frongia che affida la guida tecnica della squadra a Pierpaolo Costa.\nLa squadra si presenta subito con i favori del pronostico e per tutto il campionato di serie C1 mantiene la prima posizione senza perdere mai una partita conseguendo la promozione in Serie B a spese dell'Oristano nella finale in campo neutro giocata a Siurgus Donigala.\nL'anno successivo (campionato 2000-01) l'ATS partecipa al campionato nazionale di serie B. Alla guida della squadra viene chiamato Davide Mura, ex giocatore della Delfino e della Nazionale. Con lui arrivano Fabrizio Vacca, Vito Ragno, Mario Mura, Franco Mura, Antonello Nastasi ed Emanuele Sanna, tutti giocatori con esperienza nel campionato di serie A. \nNonostante le premesse al termine del girone di andata la squadra occupa il penultimo posto: esce per\u00f2 la determinazione del gruppo storico della promozione, che riabilitato dalla fiducia tecnica del mister Mura e paradossalmente favorito dalle defezioni di alcuni nuovi acquisti, conquista la salvezza alla penultima giornata.\nNell'estate del 2004 la societ\u00e0 si fonde col Cagliari Calcetto (12\u00ba nel girone B del precedente campionato di Serie A2 e retrocessa nella stessa categoria dell'ATS) dando vita all'ATS Cagliari Calcio a Cinque assumendone i colori sociali rosso e blu.\nNell'estate del 2005 acquisisce il titolo sportivo della storica Delfino Cagliari, iscrivendosi cos\u00ec al campionato di Serie A2 e includendone la data di fondazione nel proprio logo societario. La societ\u00e0 ripristina la denominazione (ATS Citt\u00e0 di Quartu) e i colori sociali originari (bianco-verde) ma si appropria della data di fondazione della societ\u00e0 giallobl\u00f9 (1983). \nNella stagione 2008-09 la societ\u00e0, diventata nel frattempo Atiesse Calcio a 5 ritornando ai colori rosso-blu si classifica seconda al termine del campionato ma, in seguito alla penalizzazione di 10 punti comminata alla capolista Kaos Futsal, \u00e8 promossa in Serie A proprio al posto degli emiliani. In cerca di nuovi partner per essere competitivi anche nella massima serie, nell'estate del 2009 si registra la fusione con l'Assemini Calcio a 5.\nDopo appena due stagioni nella massima categoria, al termine della stagione 2010-11 conclusasi con la retrocessione, la societ\u00e0 non ha presentato domanda di iscrizione alla Serie A2 preferendo ripartire dalle categorie regionali.\nCon una giornata di anticipo, il 9 marzo 2013 vince il campionato regionale di Serie C1 tornando a partecipare ai campionati nazionali a due anni di distanza dall'ultima apparizione.\nLe societ\u00e0 confluite nell'Atiesse.\nCagliari Calcetto."}
{"id": "736267", "revid": "767487", "url": "https://it.wikipedia.org/wiki?curid=736267", "title": "The 1996 DEP Sessions", "text": "The 1996 DEP Sessions \u00e8 il secondo disco solista di Tony Iommi, uscito a quattro anni di distanza dal precedente.\nIl Disco.\nLa lavorazione \u00e8 stata travagliata: infatti venne registrato nel 1996 con Glenn Hughes alla voce e al basso, Don Airey alle tastiere e Dave Holland alla batteria. Inspiegabilmente Iommi decise di non pubblicarlo, ma circol\u00f2 comunque in copia pirata con il titolo di \"Eighth Star\" (titolo giocato sul fatto che la precedente collaborazione tra Iommi e Hughes aveva il titolo di \"Seventh Star\"). Nel 2004 finalmente il nastro vide la luce, anche se le parti di batteria vennero completamente ri-registrate da Jimmy Copley.\n\"Time is the Healer\" non faceva parte del lotto del 1996, ma stando alle note del disco dovrebbe essere stata registrata all'epoca. \"Gone\" venne utilizzata gi\u00e0 nel 2000 da Hughes per il suo album \"Return of Cristal Karma\".\nIl titolo deriva da uno dei tre studi utilizzati per la registrazione, i DEP Studios.\nAlle tastiere si avvicendano Don Airey, Geoff Nicholls (vecchio collaboratore di Iommi da \"Heaven and Hell\") e Mike Exeter (anche ingegnere del suono e addetto al missaggio)."}
{"id": "736272", "revid": "599013", "url": "https://it.wikipedia.org/wiki?curid=736272", "title": "Wajuru", "text": "I Wajuru sono un gruppo etnico del Brasile con una popolazione stimata in 248 individui nel 2014 (Funasa).\nLingua.\nParlano la lingua Wajuru (codice ISO 639: WYR) che appartiene alla famiglia linguistica Tupari. I membri pi\u00f9 giovani per lo pi\u00f9 parlano il portoghese. Alcuni parlano anche lo spagnolo dato che si trovano vicino al confine con la Bolivia. Per auto-identificarsi usano \"Wayur\u00fa\", \"Ayur\u00fa\", \"Wajuru\" o \"Ajuru\", con le prime due denominazioni utilizzate esclusivamente per i membri anziani che hanno visttuo nel periodo prima del contatto massivo con i bianchi.\nInsediamenti.\nVivono nello stato brasiliano di Rond\u00f4nia. Nei primi decenni del XX secolo si trovavano sui fiumi Terebito e Colorado. Oggi sono stanziati nel territorio indigeno di \"Rio Guapor\u00e9\", sul fiume Guapor\u00e9. Un altro gruppo vive a Porto Rolim de Moura do Guapor\u00e9, un insediamento sulle rive del fiume Mequ\u00e9ns.\nStoria.\nUn tempo i Wajuru erano divisi in tre sottogruppi: i Guayur\u00fa, il popolo della roccia, conosciuti anche con il termine \"W\u00e3nun mian\" (\"w\u00e3nun\" significa \"roccia\"), gli Agouti e i K\u00fcndiriat, il popolo della foresta."}
{"id": "736276", "revid": "1714743", "url": "https://it.wikipedia.org/wiki?curid=736276", "title": "Ugo V di Borgogna", "text": "Origine.\nSecondo la \"Histoire des ducs de Bourgogne de la race cap\u00e9tienne, vol. VI\", Ugo era il figlio maschio secondogenito del duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, san Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).Roberto II di Borgogna, come ci viene confermato nel testamento del padre del 1272, era il figlio quintogenito ed anche ultimogenito del duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nBiografia.\nAlla sua nascita, Ugo era l'erede del titolo di duca di Borgogna e re titolare di Tessalonica, in quanto il fratello Giovanni, primogenito, secondo la \"Histoire g\u00e9n\u00e9alogique des ducs de Bourgogne de la maison de France\", era gi\u00e0 morto; infatti suo padre, Roberto II, incaricato di importanti missioni dai re di Francia, Filippo III l'Ardito e Filippo il Bello, da quest'ultimo era stato nominato gran ciambellano di Francia e, nel 1297, Filippo il Bello lo scelse per una delicata missione a Roma, per cui Roberto II fece testamento, nominando Ugo suo successore e affidando la reggenza alla moglie, Agnese di Francia, sinch\u00e9 Ugo non avesse raggiunto la maggior et\u00e0.\nDopo che, l'anno prima, suo padre si era ammalato, alla morte di Roberto II, il 21 marzo 1306, Ugo gli subentr\u00f2, come Ugo V, nel titolo di duca di Borgogna e re titolare di Tessalonica, sotto la tutela della madre, Agnese di Francia (la reggenza sarebbe durata sino al 9 novembre 1311, come ci viene confermato dalla \"Histoire des ducs de Bourgogne de la race cap\u00e9tienne, vol. VII\").\nAncora molto giovane, Ugo, nel 1303, era stato fidanzato a Caterina II di Valois-Courtenay, figlia del conte di Valois, Carlo e di Caterina I di Courtenay, regina titolare di Costantinopoli.&lt;br&gt;Dopo la morte, nel 1308, di Giovanni, conte di Chartre, primogenito di Carlo di Valois e Caterina I, (morta nel 1307), la piccola Caterina II era diventata la regina titolare di Costantinopoli. Carlo di Valois a quel punto prefer\u00ec avere per genero qualcuno che potesse riconquistare Gerusalemme e, verso il 1312, la scelta cadde su Filippo I di Taranto, che, a quel tempo, dopo che, nel 1309, aveva ripudiato la sua prima moglie, Tamara Angela Comnena Ducena era fidanzato con Giovanna di Borgogna, la sorella di Ugo.\nUgo accett\u00f2 la rinuncia al fidanzamento in cambio di una notevole compensazione:\nNel 1313, il re di Francia, Filippo IV il Bello, a Parigi, lo arm\u00f2 cavaliere, assieme ad altri 400 cavalieri circa, tra cui i figli del re, Luigi, detto \"il Testardo\" o \"l'Attaccabrighe\" e Carlo, detto \"il Bello\" o \"il Fiero\"; vi furono grandi festeggiamenti che durarono 8 giorni.\nNel 1314 la sorella, Margherita, moglie, secondo la \"Histoire des ducs de Bourgogne de la race cap\u00e9tienne, vol. VI\", dell'erede al trono di Francia, Luigi, detto \"il Testardo\" o \"l'Attaccabrighe\", futuro re di Francia con il nome di Luigi X, figlio del re di Francia e di Navarra, Filippo IV, detto \"il Bello\", venne incarcerata per ordine del suocero con l'accusa di adulterio e dato che nel successivo processo fu ritenuta responsabile di adulterio con il cavaliere normanno Philippe d'Aunay fin dal 1311, fu ripudiata, nel 1315 e dato che, a causa dell'adulterio di Margherita, anche la legittimit\u00e0 della figlia di Margherita, Giovanna, fu messa in discussione, Ugo, affiancato dalla madre, Agnese di Francia, si batt\u00e9, specialmente dopo la morte della sorella Margherita (aprile 1315), perch\u00e9 i diritti della nipotina Giovanna di diventare regina sia di Francia che di Navarra, fossero garantiti.\nUgo mor\u00ec il 9 maggio 1315 e fu inumato nell'abbazia di C\u00eeteaux, accanto ai suoi predecessori.Nel titolo di duca di Borgogna gli succedette fratello Oddone.\nDiscendenza.\nDi Ugo, che non riusc\u00ec a sposare Giovanna di Francia, non si conosce alcuna discendenza."}
{"id": "736277", "revid": "486946", "url": "https://it.wikipedia.org/wiki?curid=736277", "title": "Wayor\u00f3", "text": ""}
{"id": "736279", "revid": "486946", "url": "https://it.wikipedia.org/wiki?curid=736279", "title": "Ajuru", "text": ""}
{"id": "736281", "revid": "104458", "url": "https://it.wikipedia.org/wiki?curid=736281", "title": "Cantone di Carrouges", "text": "Il Cantone di Carrouges era una divisione amministrativa dell'Arrondissement di Alen\u00e7on.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "736283", "revid": "984922", "url": "https://it.wikipedia.org/wiki?curid=736283", "title": "Cantone di Courtomer", "text": "Il Cantone di Courtomer era una divisione amministrativa dell'Arrondissement di Alen\u00e7on.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "736286", "revid": "767487", "url": "https://it.wikipedia.org/wiki?curid=736286", "title": "Cantone di Domfront", "text": "Il Cantone di Domfront \u00e8 una divisione amministrativa dell'Arrondissement di Alen\u00e7on.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 13 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "736288", "revid": "984922", "url": "https://it.wikipedia.org/wiki?curid=736288", "title": "Cantone di Juvigny-sous-Andaine", "text": "Il Cantone di Juvigny-sous-Andaine era una divisione amministrativa dell'Arrondissement di Alen\u00e7on.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "736289", "revid": "110157", "url": "https://it.wikipedia.org/wiki?curid=736289", "title": "Wokarangma", "text": " \nI Wokarangma sono un gruppo etnico del Brasile che ha una popolazione stimata in circa 31 individui. Parlano la lingua e sono principalmente di fede animista. Detti anche \"povo isolado do rio Iriri: \"\"popolo isolato del fiume Iriri\".\nVivono nello stato brasiliano di Par\u00e1, nei pressi del fiume Iriri."}
{"id": "736290", "revid": "287204", "url": "https://it.wikipedia.org/wiki?curid=736290", "title": "Cantone di La Fert\u00e9-Mac\u00e9", "text": "Il Cantone di La Fert\u00e9-Mac\u00e9 \u00e8 una divisione amministrativa dell'Arrondissement di Alen\u00e7on e dell'Arrondissement di Argentan.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 15 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "736293", "revid": "104458", "url": "https://it.wikipedia.org/wiki?curid=736293", "title": "Cantone di Le M\u00eale-sur-Sarthe", "text": "Il Cantone di Le M\u00eale-sur-Sarthe era una divisione amministrativa dell'Arrondissement di Alen\u00e7on.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "736295", "revid": "124191728", "url": "https://it.wikipedia.org/wiki?curid=736295", "title": "Iceta di Siracusa (filosofo)", "text": "Biografia.\nNon ci sono giunte opere di Iceta ma di lui parla Marco Tullio Cicerone, riportando l'opinione di Teofrasto. Iceta afferm\u00f2 che \u00abTutto nell'Universo \u00e8 immobile, eccetto la Terra\u00bb; infatti credeva che il movimento giornaliero delle stelle \"fisse\" fosse causato dalla rotazione della Terra intorno al proprio asse di rotazione.\nLa stessa tesi venne anche sviluppata, dopo di lui, da Ecfanto e da Eraclide Pontico. Niccol\u00f2 Copernico lo consider\u00f2 un precursore del suo sistema. Iceta credeva inoltre alla esistenza di una seconda Terra, l'antiterra. La concezione di Iceta era comunque geocentrica, anche se nella sua visione Venere e Mercurio giravano intorno al Sole."}
{"id": "736297", "revid": "767487", "url": "https://it.wikipedia.org/wiki?curid=736297", "title": "Cantone di Passais", "text": "Il Cantone di Passais era una divisione amministrativa dell'Arrondissement di Alen\u00e7on.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "736298", "revid": "118976785", "url": "https://it.wikipedia.org/wiki?curid=736298", "title": "Ruggieri degli Ubaldini", "text": "Biografia.\nNacque nel secondo decennio del XIII secolo nella potente famiglia mugellana dei conti della Pila, figlio di Ubaldino e nipote del cardinale Ottaviano degli Ubaldini, suo zio. Inizi\u00f2 la carriera ecclesiastica presso la curia arcivescovile di Bologna, poi nel 1271 fu chiamato dai ghibellini ravennati come arcivescovo, accanto ad un altro prelato nominato dai guelfi. I contrasti tra i due per\u00f2 convinsero papa Gregorio X ad escludere entrambi. Nel 1278 divenne arcivescovo di Pisa su nomina di papa Niccol\u00f2 III, citt\u00e0 allora retta dal ghibellino Ugolino della Gherardesca e dal guelfo Nino Visconti.\nRuggieri si insedi\u00f2 proprio quando iniziavano i conflitti tra i due e inizialmente cerc\u00f2 di favorire i ghibellini, anche se presto, fingendosi amico di Nino, li mise l'uno contro l'altro riuscendo a sbarazzarsi di entrambi. Guid\u00f2 la rivolta che port\u00f2 alla deposizione del conte Ugolino insieme con le famiglie dei Gualandi, dei Sismondi, dei Lanfranchi, dei Ripafratta e degli Orlandi. Secondo la versione di un cronista contemporaneo, che Dante segue, egli avrebbe fatto prigioniero Ugolino con il tradimento: certo \u00e8 che lo fece imprigionare nella Torre della Muda insieme a due figli e due nipoti, nella quale essi morirono.\nProbabilmente per questo motivo, o per il tradimento del Visconti, Dante lo colloc\u00f2 tra i traditori politici del suo Inferno. Anche papa Niccol\u00f2 IV lo rimprover\u00f2 aspramente e gli invi\u00f2 una condanna per la sua condotta spietata contro Ugolino e i guelfi, ma il sopraggiungere della morte del pontefice imped\u00ec una qualsiasi ritorsione su di lui.\nDopo la morte di Ugolino, nel 1289 Ruggieri si fece nominare podest\u00e0 di Pisa, ma fu incapace di reggere alla lotta che gli aveva dichiarato il Visconti e dovette rinunciare al suo ufficio. Continu\u00f2 a vivere nella sua arcidiocesi, conservandone il titolo, fino alla sua morte che avvenne nel 1295 a Viterbo, dove si era recato da poco. La sua tomba, poi scomparsa, venne collocata nel chiostro del monastero annesso alla chiesa viterbese di Santa Maria in Gradi, oggi sede dell'Universit\u00e0 degli Studi della Tuscia.\nSecondo alcune deduzioni dell'archeologo Aurelio Pellegrini, il sarcofago del Ruggieri si troverebbe attualmente nel museo civico di Viterbo, dopo essere stato asportato dalla chiesa e convento di Santa Maria in Gradi.\nRuggieri nell'Inferno dantesco.\nL'arcivescovo Ruggieri compare nel canto XXXIII dell'Inferno di Dante, nella seconda zona del nono cerchio, nell'Antenora dove sono puniti i traditori della patria, venendo citato come antagonista del celebre conte Ugolino della Gherardesca. Per il suo comportamento in vita, ha l'aggravio della pena di avere Ugolino che gli rode il cranio in eterno, per aver condannato quattro innocenti a morire con un colpevole. La sua figura nel poema \u00e8 completamente muta e assente, tanto da sembrare pietrificata nel suo supplizio.\nIn realt\u00e0 la colpa di Ruggieri \u00e8 pi\u00f9 grave di quella del conte Ugolino, poich\u00e9 quando lo trad\u00ec il conte era suo ospite, quindi dovrebbe stare nella Tolomea, tra i traditori degli ospiti, mentre invece si trova nell'Antenora. Rossetti ipotizz\u00f2 che il conte e l'arcivescovo si trovino proprio sul confine tra le due zone: Ugolino starebbe quindi nell'Antenora, Ruggieri nella Tolomea. Altri pensarono invece che, pur trovandosi entrambi nell'Antenora, i due dannati fossero collocati proprio sul suo limite estremo, al confine con la zona successiva. In seguito D'Ovidio sostenne tuttavia l'infondatezza di queste ipotesi."}
{"id": "736300", "revid": "2206963", "url": "https://it.wikipedia.org/wiki?curid=736300", "title": "Cantone di S\u00e9es", "text": "Il Cantone di S\u00e9es \u00e8 una divisione amministrativa dell'Arrondissement di Alen\u00e7on e dell'Arrondissement di Argentan, nella regione francese della Normandia.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 24 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "736301", "revid": "1106276", "url": "https://it.wikipedia.org/wiki?curid=736301", "title": "Fiamminghi", "text": "I fiamminghi (in olandese Vlamingen) sono un gruppo etnico storicamente legato alla regione delle Fiandre, nell'attuale Belgio settentrionale. Si tratta del gruppo etnico numericamente prevalente nel paese.\nDiscendenti delle antiche trib\u00f9 germaniche, soprattutto Franchi, in seguito mescolatesi alle trib\u00f9 gallo-celtiche di lingua gallica, i fiamminghi parlano la lingua omonima (fiammingo), sebbene sia conosciuta anche la lingua francese.\nBuona parte dei fiamminghi professa la religione cattolica, sebbene siano diffuse anche minoranze protestanti."}
{"id": "736302", "revid": "599013", "url": "https://it.wikipedia.org/wiki?curid=736302", "title": "Xakriab\u00e1", "text": "Gli Xakriab\u00e1 sono un gruppo etnico del Brasile che ha una popolazione stimata in 9.196 individui (2010). Costituiscono il ramo Akwe dei popoli della famiglia linguistica J\u00ea del Brasile centrale, insieme agli Xavante, agli Xacriab\u00e1, stanziati nel Minas Gerais, e agli Acro\u00e1s (estinti).\nLingua.\nParlavano la lingua Xakriab\u00e1, lingua che appartiene alla famiglia linguistica J\u00ea. Questa lingua \u00e8 considerata parte integrante della lingua akwen e ad oggi estinta. Gli Xakriab\u00e1 oggi parlano il portoghese.\nInsediamenti.\nVivono nello stato brasiliano di Minas Gerais nel territorio indigeno all'interno del comune di S\u00e3o Jo\u00e3o das Miss\u00f5es."}
{"id": "736303", "revid": "46931", "url": "https://it.wikipedia.org/wiki?curid=736303", "title": "Chakriaba", "text": ""}
{"id": "736304", "revid": "17654", "url": "https://it.wikipedia.org/wiki?curid=736304", "title": "Christoph &quot;Doom&quot; Schneider", "text": ""}
{"id": "736306", "revid": "599013", "url": "https://it.wikipedia.org/wiki?curid=736306", "title": "Xavante", "text": "Gli Xavante sono un gruppo etnico del Brasile che ha una popolazione stimata in 15.315 individui (2010). Costituiscono il ramo Akwe dei popoli della famiglia linguistica J\u00ea del Brasile centrale, insieme agli Xerente. Anche gli Xacriab\u00e1, stanziati nel Minas Gerais, e gli Acro\u00e1s (estinti), sono gruppi considerati culturalmente e linguisticamente ad essi connessi.\nLingua.\nParlano la lingua xavante (codice ISO 639: XAV), lingua che appartiene alla famiglia linguistica J\u00ea.\nInsediamenti.\nVivono nello stato brasiliano del Mato Grosso nella regione che comprende la catena montuosa di Roncador e le valli dei fiumi Rio das mortes, Kuluene, Couto de Magalh\u00e3es, Batovi e Gar\u00e7as, nella parte orientale del Mato Grosso. Questa regione ha sub\u00ecto l'impatto ambientale dell'allevamento bovino estensivo dal 1960.\nStoria.\nGli Xavante sono stati ridotti in schiavit\u00f9 nel XVII secolo, dopo di che hanno cercato di evitare ogni contatto. Una convivenza temporanea con la societ\u00e0 civilizzata nel XIX secolo, nello stato di Goi\u00e1s, \u00e8 stata seguita dal ritiro nell'interno del Mato Grosso quando si separarono dall'etnia degli Xerente, a cui erano strettamente correlati e con i quali formavano il macro-gruppo Akwe. Gli Xavante sono stati \"riscoperti\" nel corso del 1930. Dal 1946 al 1957, sono stati deportati, nel contesto del programma di integrazione nazionale del dittatore Get\u00falio Vargas, e decimati dalle malattie. A causa di queste esperienze, provano una marcata diffidenza nei confronti degli uomini bianchi o portoghesi che chiamano \"waradzu\".\nIl leader Xavante M\u00e1rio Juruna \u00e8 stato il primo indigeno brasiliano a diventare un rappresentante federale.\nStruttura sociale.\nGli Xavante sono conosciuti come un gruppo aggressivo e orgoglioso. Dispongono di una struttura dualistica della societ\u00e0. Due clan, gli \u00c2waw\u1ebd e i Po'reza'\u00f5no compongono il gruppo, e il matrimonio non \u00e8 consentito tra i membri dello stesso clan."}
{"id": "736307", "revid": "486946", "url": "https://it.wikipedia.org/wiki?curid=736307", "title": "Clint E. Westcock", "text": ""}
{"id": "736308", "revid": "46931", "url": "https://it.wikipedia.org/wiki?curid=736308", "title": "Akwen", "text": ""}
{"id": "736311", "revid": "984922", "url": "https://it.wikipedia.org/wiki?curid=736311", "title": "Cantone di Argentan-Est", "text": "Il Cantone di Argentan-Est era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Argentan e i comuni di:"}
{"id": "736312", "revid": "287204", "url": "https://it.wikipedia.org/wiki?curid=736312", "title": "Vegas Robaina", "text": "Vegas Robaina \u00e8 una marca di sigari cubani.\n\u00c8 la marca che \"Habanos\" e tutta Cuba hanno voluto dedicare a don Alejandro Robaina, forse il pi\u00f9 famoso \"veguero\" (contadino) di tutta l'isola. Nato il 10 maggio 1919 e morto il 17 aprile 2010 deve la sua notoriet\u00e0 al fatto che la sua \"finca\", ovvero la sua piantagione, produce le migliori foglie di Cuba per la fascia (detta \"capa\") dei sigari avana di livello elevato.\nLa marca \u00e8 stata lanciata nel mercato spagnolo nel 1997, dove ha subito riscosso un grande successo tanto da costringere i vertici di Habanos ad inserirla in tutti i mercati del mondo. \u00c8 prodotta nella fabbrica Jos\u00e9 Mart\u00ed de L'Avana, fabbrica originariamente esclusiva della marca H. Upmann che tuttavia produce una buona parte degli avana.\nIl suo catalogo allo stato attuale presenta cinque modelli, o vitolas, di eccellente qualit\u00e0 tanto da esser stati elogiati e apprezzati in tutto il mondo dalle principali e pi\u00f9 famose riviste di sigari.\nElenco sigari commercializzati in Italia (escluse edizioni limitate)."}
{"id": "736313", "revid": "287204", "url": "https://it.wikipedia.org/wiki?curid=736313", "title": "Karaja", "text": ""}
{"id": "736315", "revid": "123414042", "url": "https://it.wikipedia.org/wiki?curid=736315", "title": "Equazione integrale", "text": "Si chiama equazione integrale ogni equazione che ha l'incognita sotto il segno di integrale. Per esempio, l'equazione di risoluzione di un'equazione differenziale \u00e8 un'equazione integrale: in generale c'\u00e8 una forte relazione tra equazioni differenziali ed integrali, e alcuni problemi possono essere formulati in entrambi i modi, come ad esempio le equazioni di Maxwell.\nEquazioni integrali lineari.\nLo studio delle equazioni integrali si divide in due settori, relativi alle equazioni lineari e a quelle non lineari. Un'equazione integrale lineare generica nell'incognita formula_1 ha la forma:\ndove formula_3 si chiama \"nucleo\" dell'equazione integrale, la funzione formula_4 \u00e8 detta coefficiente e formula_5 il termine noto. L'insieme formula_6 \u00e8 un sottoinsieme di uno spazio euclideo. Nel caso in cui formula_7 e formula_4 siano matrici e formula_5, formula_10 funzioni vettoriali, allora si ha un sistema di equazioni lineari integrali. Se formula_11 l'equazione (o sistema) si dice omogenea.\nUn'equazione integrale lineare in cui un estremo dell'intervallo di integrazione \u00e8 variabile viene detta equazione di Volterra:\ndove formula_13 \u00e8 la funzione incognita.\nSe, invece, entrambi gli estremi dell'intervallo di integrazione sono fissi\nviene chiamata equazione integrale di Fredholm.\nQuando la funzione incognita si trova solo sotto il segno di integrale allora si hanno equazioni di Volterra e di Fredholm di prima specie, quelle sopra sono dette di seconda specie.\nEquazioni integrali non lineari.\nUn'equazione di Volterra non lineare ha la forma generale:\ndove formula_16 \u00e8 una funzione nota.\nUn altro esempio \u00e8 l'equazione di Urysohn:\ndove formula_6 \u00e8 un sottoinsieme chiuso e limitato di uno spazio euclideo finito-dimensionale e il nucleo formula_19 \u00e8 una funzione data definita per formula_20 e formula_21.\nUn caso speciale dell'equazione di Urysohn \u00e8 l'equazione di Hammerstein:\ndove formula_23 e formula_24 sono funzioni date.\nSoluzione numerica.\nSpesso le equazioni integrali non hanno una soluzione analitica, e devono essere risolte numericamente. Uno dei metodi utilizzati in tale approccio richiede di discretizzare le variabili e rimpiazzare gli integrali con sommatorie:\nSi ottiene in questo modo un sistema di \"n\" variabili ed altrettante equazioni. Risolvendolo si giunge al valore delle \"n\" variabili:\nEquazione di Wiener-Hopf.\nEquazioni integrali della forma:\nsono utilizzate nell'ambito del trasporto radiativo, della teoria della diffrazione e per la ricerca di soluzioni nel caso di problemi planari in cui la frontiera del dominio di integrazione \u00e8 liscia a tratti.\nSerie di potenze come soluzione.\nIn molti casi se il nucleo dell'equazione \u00e8 della forma formula_28 e la trasformata di Mellin di formula_29 esiste allora si pu\u00f2 trovare la soluzione per l'equazione:\nnella forma di serie di potenze:\ndove:\nsono rispettivamente la trasformata zeta della funzione formula_33 e la trasformata di Mellin del nucleo integrale.\nEquazioni agli autovalori.\nAlcune equazioni integrali si possono ottenere come generalizzazione di equazioni agli autovalori:\ndi cui si fornisce una versione continua:\nin cui il nucleo rimpiazza la matrice formula_36 e l'autofunzione formula_37 prende il posto degli autovettori formula_38.\nIn molti casi il nucleo pu\u00f2 essere una distribuzione."}
{"id": "736316", "revid": "287204", "url": "https://it.wikipedia.org/wiki?curid=736316", "title": "Kenneth Noland", "text": "Biografia.\nDal 1948 al 1949 lavora a Parigi con Ossip Zadkine e ritornato in patria si stabilisce a Washington dove insegna all'Institute of Contemporary Art, poi alla Catholic University.\nNella capitale incontra Morris Louis Bernstein ed assieme parteciperanno al gruppo artistico dei Color field per il quale diventa un dei maggiori esponenti.\nLavora con l'acrilico direttamente sulla tela grezza e volge il suo studio sull'arte della geometria. Infatti nel periodo degli anni '50 compie una serie di studi su delle forme concentriche tipo bersagli che con una sapiente combinazione di colori catturano l'occhio quasi ipnoticamente dando l'impressione di muoversi.\nNel 1969 Noland si trasferisce a New York dove cambia motivo eseguendo studi sulla forma della lettera \"V\" dove, giocando sempre coi colori, crea interazioni tra fulcro e dispersione all'interno. Ha lavorato anche su altre forme come il rombo e linee parallele alla ricerca sempre del gioco della vibrazione ottica.\nNel 1964 le opere di Noland furono esposte alla Biennale di Venezia occupando per met\u00e0 il paviglione dedicato all'America e dal 1965 i suoi lavori sono stati esibiti alla Washington Gallery of Modern Art ed al Museo Giudaico di New York.\n\u00c8 scomparso nel 2010 all'et\u00e0 di 85 anni"}
{"id": "736318", "revid": "599013", "url": "https://it.wikipedia.org/wiki?curid=736318", "title": "Xerente", "text": "Gli Xerente (o X\u00e8rente) sono un gruppo etnico del Brasile che ha una popolazione stimata in 3.017 individui (2010). Il termine con cui si autoidentificano \u00e8 \"Akwe\". Costituiscono il ramo Akwe dei popoli della famiglia linguistica J\u00ea del Brasile centrale, insieme agli Xavante. Anche gli Xacriab\u00e1, stanziati nel Minas Gerais, e gli Acro\u00e1s (estinti), sono gruppi considerati culturalmente e linguisticamente ad essi connessi.\nLingua.\nParlano la lingua xer\u00e9nte (codice ISO 639: XER), lingua che appartiene alla famiglia linguistica J\u00ea. Gli adulti parlano in lingua indigena in tutti i contesti della vita quotidiana quando si trovano all'interno dei villaggi ma quando dialogano con i non-indiani sono capaci di parlare fluentemente la lingua portoghese. Gli Xerente e gli Xavante parlano dialetti della stessa lingua (o lingue simili, secondo altri autori).\nInsediamenti.\nVivono nello stato brasiliano di Tocantins\nStoria.\nI primi contatti con gli europei sono avvenui nel XVII secolo con le missioni dei Gesuiti e le spedizioni dei colonizzatori. Tra il 1750 e il 1790 inizi\u00f2 la costruzione di vari siti indirizzati alle popolazioni indigene del luogo in un processo di pacificazione finanziato dalla Corona portoghese e dettato dal bisogno di sfruttare le miniere d'oro della zona appena scoperte. Ma la resistenza degli Xavante e degli Xerente continu\u00f2 con attacchi contro le prigioni militari e le citt\u00e0 non-indiane. Alcuni gruppi di preti cappuccini tentarono invano la mediazione. La definitiva separazione di questi due gruppi Akwe ebbe luogo proprio in questo periodo, alla fine del XIX secolo: gli Xavante migrarono verso l'interno del Mato Grosso, nei pressi del Rio das Mortes, mentre gli Xerente rimasero sulle rive del fiume Tocantins.\nNel XX secolo gli Xerente continuarono a morire a causa soprattutto degli allevatori che in massa occupavano le terre rimaste rendendo lo spazio assegnato agli indigeni sempre pi\u00f9 piccolo. Solo a partire dagli anni quaranta, grazie alle azioni dello SPI (\"Servi\u00e7o de Prote\u00e7\u00e3o aos Indios\") e di alcune missioni battiste, gli Xerente poterono sfuggire al pericolo di estinzione. Nel 1972, dopo oltre duecento anni di conflitti e migrazioni forzate, gli Xerente ottennero la loro prima area indigena omologata, denominata \"\u00c1rea Grande\"."}
{"id": "736321", "revid": "984922", "url": "https://it.wikipedia.org/wiki?curid=736321", "title": "Cantone di Argentan-Ovest", "text": "Il Cantone di Argentan-Ovest era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Argentan e i comuni di:"}
{"id": "736322", "revid": "287204", "url": "https://it.wikipedia.org/wiki?curid=736322", "title": "Cantone di Athis-de-l'Orne", "text": "Il Cantone di Athis-de-l'Orne \u00e8 una divisione amministrativa dell'Arrondissement di Argentan.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 45 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 45:"}
{"id": "736324", "revid": "767487", "url": "https://it.wikipedia.org/wiki?curid=736324", "title": "Chindwin", "text": "Il fiume Chindwin (in birmano \"Cindwin Myit\") \u00e8 un fiume della Birmania (Myanmar) e il maggior affluente del fiume Irrawaddy.\nPercorso.\nCina.\nIl fiume Chindwin, nasce a 5667\u00a0m s.l.m. in Cina. Il tratto iniziale \u00e8 chiamato Ganderive, e scorre tortuoso compiendo numerose cascate. Riceve dei fiumi che apportano al Chindwin 3/4 della propria portata media. Altro fattore molto importante che determina la portata del fiume \u00e8 quello dello scioglimento dei ghiacciai himalayani, essendo il fiume nel basso corso soggetto a secche imponenti, il regime nivo pluviale himalayano \u00e8 fondamentale per i fiume stesso, l'Irrawaddy e soprattutto, per l'economia della Birmania.\nBirmania.\nDopo il tratto cinese, il Chindwin entra definitivamente in territorio birmano e aprendosi verso la pianura, con un grande letto monocursale che nelle stagioni di secca diventa pluricursale e a canali intrecciati, alimenta diverse centrali idroelettriche. Il Lago Charsen \u00e8 \nla maggiore fonte idroelettrica birmana, e inoltre, regola scrupolosamente il regime del fiume a valle del lago stesso.\nDopo avere ricevuto l'ultimo grande apporto, proveniente dal fiume Makshai, raggiunge i 4000\u00a0m\u00b3/s e infine, sfocia nell'Irrawaddy.\nRegime idrologico.\nIl regime del fiume \u00e8 molto irregolare nel corso dell'anno: d'estate pu\u00f2 straripare causando molte vittime, di inverno pu\u00f2 arrivare a secche."}
{"id": "736325", "revid": "1252691", "url": "https://it.wikipedia.org/wiki?curid=736325", "title": "System 5", "text": ""}
{"id": "736328", "revid": "486946", "url": "https://it.wikipedia.org/wiki?curid=736328", "title": "Lista dei servizi e dei tools Google", "text": ""}
{"id": "736331", "revid": "108243835", "url": "https://it.wikipedia.org/wiki?curid=736331", "title": "Xet\u00e1", "text": "Gli Xet\u00e1 sono un gruppo etnico del Brasile con una popolazione stimata in 86 individui nel 2006.\nLingua.\nLa lingua madre \u00e8 la lingua xet\u00e1 (codice ISO 639-3 xet) che appartiene alle lingue tupi-guaran\u00ed. La parola \"xet\u00e1\" non ha alcun significato nella loro lingua, il termine \u00e8 stato utilizzato a partire dagli anni cinquanta del XX secolo nei resoconti di letteratura antropologica. Tra i vari nomi utilizzati per indicare questa etnia solo il termine \"Heta\" fa parte della loro lingua madre anche se non viene usato come endoetnonimo. La lingua xet\u00e1 \u00e8 vicina al gruppo dialettale guarani ed \u00e8 simile alla lingua mby\u00e1 guaran\u00ed.\nInsediamenti.\nVivono a nord-ovest dello stato brasiliano del Paran\u00e1 nella zona del fiume Iva\u00ed e dei suoi affluenti, i fiumi Indoiva\u00ed, Duzentos e Quinze. Sono stanziati anche sui fiumi Antas, Veado, Tiradentes e Maravilha. L'area si trova nei pressi dei comuni di Umuarama, Cruzeiro do Oeste, Icara\u00edma e Douradina.\nStoria.\nI primi riferimenti storici a una popolazione simile per caratteristiche al popolo Xet\u00e1 risalgono alla fine del XIX secolo. Alcuni di questi riferimenti portano a supporre che gli Xet\u00e1 siano discendenti del popolo dei Botocudo. Il primo contatto registrato \u00e8 avvenuto il 6 dicembre 1954 (gli Xet\u00e1 sono stati uno degli ultimi gruppi etnici dello stato del Paran\u00e1 a scambiare il primo contatto ufficiale con il mondo civilizzato) quando sei componenti del gruppo fecero visita per qualche giorno al direttore della \"Fazenda Santa Rosa\", costruita all'interno del loro territorio nel 1952. Dopo questa data ci furono ulteriori contatti pacifici sempre con questo stesso gruppo. Nel 1955 il Servi\u00e7o de Prote\u00e7\u00e3o aos \u00cdndios organizz\u00f2 due spedizione nella \"Serra dos Dourados\" di cui solo la seconda ebbe successo (altre spedizioni fallimentari organizzate dallo SPI avevano gi\u00e0 avuto luogo negli anni 1949, 1951 e 1952). Nel 1956 un'ulteriore spedizione guidata dall'antropologo dell'Universit\u00e0 Federale del Paran\u00e1 Jos\u00e9 Loureiro Fernandes si imbatt\u00e9 in due villaggi isolati nella foresta. Nel 1961 fu creato un parco nazionale (il \"Parque Nacional de Sete Quedas\") al cui interno fu demarcata un'area assegnata esclusivamente agli Xet\u00e1. La delimitazione dell'area per\u00f2 non fu utile all'isolamento del gruppo dai contatti con i coloni e gli Xet\u00e1 continuarono sempre pi\u00f9 a ritirarsi nella foresta.\nNel 1981, a causa della diga di Itaip\u00fa, l'omologazione dell'area fu eliminata e gli Xet\u00e1 rimasero di nuovo senza terra. Da allora non vi \u00e8 stato pi\u00f9 alcun contatto ufficiale con questo gruppo etnico. Si pensa che si siano ritirati all'interno della foresta e decimati da malattie epidemiche quali il morbillo e intossicazioni alimentari, divisi in piccoli gruppi familiari che si spostano frequentemente a causa degli scontri con gruppi di Kaingang e con i coloni bianchi.\nGli unici componenti del gruppo conosciuti, e che si riconoscono nell'etnia Xet\u00e1, sono otto persone, di cui solo tre parlano la lingua madre, staccatisi dal gruppo madre fin dall'infanzia a causa dei coloni. Fino al 1996, questi sopravvissuti non erano a conoscenza dell'esistenza di altri Xet\u00e1.\nUna stima di Carmen Lucia da Silva, ricercatrice dell'Universit\u00e0 federale del Paran\u00e1, del 2006 ha portato la popolazione totale a soli 86 individui."}
{"id": "736337", "revid": "297059", "url": "https://it.wikipedia.org/wiki?curid=736337", "title": "Economia dell'Impero romano", "text": "Nei primi due secoli dell'Impero romano lo sviluppo dell'economia si era basato essenzialmente sulle conquiste militari, che avevano procurato terre da distribuire ai legionari oppure ai ricchi senatori, merci da commerciare e inoltre schiavi da sfruttare in lavori a costo zero. Per questo motivo l'economia appariva prospera (\"secolo d'oro\"). In realt\u00e0 restava in una condizione di stagnazione, che divenne decadenza (declino della produzione agricola e contrazione dei grandi flussi commerciali) con la conclusione della fase delle grandi guerre di conquista (116 d.C., conquista romana di Ctesifonte, capitale dell'impero partico).\nL'Impero romano, infatti, da un lato si dimostr\u00f2 incapace di realizzare uno sviluppo economico endogeno (non dipendente dalle conquiste) e dall'altro di ovviare all'aumento dei costi della spesa pubblica (la vera radice della crisi fu l'incremento del costo dell'esercito e della burocrazia) con un sistema fiscale pi\u00f9 efficiente che oppressivo. La grave crisi che ne consegu\u00ec ne provoc\u00f2 gradualmente la decadenza, fino ad arrivare nel V secolo d.C. alla caduta della parte occidentale ad opera di popolazioni germaniche.\nEconomia dell'Alto Impero (I-II secolo d.C.).\nRoma e l'esercito, centri di consumo.\nGran parte dell'economia dell'et\u00e0 imperiale era caratterizzata dall'afflusso di derrate alimentari e merci provenienti dalle varie province verso l'esercito permanente e la capitale Roma, che rimase sempre essenzialmente la citt\u00e0 dei consumi (eccettuata qualche fabbrica di manufatti).\nNell'Urbe all'inizio dell'epoca imperiale abitavano, infatti, centinaia di migliaia di ex contadini e piccoli proprietari terrieri che avevano finito per abbandonare le proprie terre a causa del prolungato servizio nelle legioni, che aveva impedito loro di continuare a lavorare con profitto i piccoli appezzamenti di terreno che possedevano. Tale moltitudine di persone era diventata, ormai, una massa di manovra dei capi politici pi\u00f9 ambiziosi, che cercavano di ottenerne il favore o di mitigarne il risentimento attraverso le pubbliche elargizioni di grano (\"panem\"). Al tempo del proprio splendore Roma, popolata da circa un milione di persone (di cui un terzo erano schiavi), giunse ad importare fino a 3,5 milioni di quintali di frumento ogni anno, per l'epoca quantit\u00e0 astronomica: almeno tra le 200 e le 300\u00a0000 persone vivevano grazie alle distribuzioni gratuite di frumento (ed in un secondo tempo, di pane, olio di oliva, vino e carne di maiale), quindi, calcolando le famiglie degli aventi diritto, si pu\u00f2 sostenere che tra un terzo e la met\u00e0 della popolazione dell'Urbe vivesse a carico dello Stato (la chiamavano la \"plebe \"frumentaria\"\").\nLa gestione del complesso dei servizi finalizzati al vettovagliamento di Roma era affidata a una magistratura apposita, la prefettura dell'annona, riservata a una persona di rango equestre, che era una delle cariche pi\u00f9 importanti dell'amministrazione imperiale. L'immensa quantit\u00e0 di frumento importato da Roma proveniva da una pluralit\u00e0 di province: Sicilia, Sardegna, province asiatiche e africane, ma il perno dell'approvvigionamento era costituito dall'Egitto, che soddisfaceva oltre met\u00e0 del fabbisogno. L'olio veniva, invece, fatto affluire dalla Betica (l'attuale Andalusia), mentre il vino dalla Gallia. Passati i secoli di splendore, Roma diventer\u00e0 un peso sempre pi\u00f9 opprimente per l'economia dell'Impero. Svetonio racconta di un episodio curioso legato al vino ed al suo prezzo ai tempi dell'imperatore Augusto:\nSi potrebbe sostenere che tutta l'organizzazione politica dell'Impero era modulata sulla duplice esigenza di rifornire di frumento la capitale e le legioni di stanza ai confini. Anche l'esercito permanente, infatti, rappresentava un incentivo importante per la produzione e la circolazione di beni: oltre ad assorbire gran parte del bilancio dell'Impero (come vedremo in seguito), con le sue esigenze e la capacit\u00e0 di spesa dei soldati attirava grandi quantit\u00e0 di derrate e manufatti dalle coste del Mediterraneo, dove si trovavano i maggiori centri di produzione, verso le frontiere.\nAgricoltura: latifondismo e decadenza della produttivit\u00e0.\nCon la scomparsa nella tarda et\u00e0 repubblicana della classe dei piccoli proprietari terrieri (i contadini-soldati che avevano contribuito all'espansione di Roma fino al II secolo a.C.), costretti ad abbandonare i propri poderi a causa da un lato delle esigenze del servizio militare prolungato, dall'altro dell'impossibilit\u00e0 di competere con i latifondi dei ricchi proprietari terrieri che potevano sfruttare la manodopera servile a costo zero, la produzione agricola nel corso dell'et\u00e0 imperiale si concentr\u00f2 sempre di pi\u00f9 nei latifondi (presenti soprattutto nell'Italia meridionale) e nelle \"villae rusticae\" (presenti in particolare nell'Italia centrale), in cui il lavoro degli schiavi era organizzato in modo altamente efficace proprio per realizzare prodotti in eccesso da vendere poi nei mercati urbani. Il futuro decadimento dell'economia imperiale fu conseguenza anche della graduale decadenza dell'agricoltura, che pian piano perse la capacit\u00e0 di rifornire i mercati cittadini.\nLe cure dello Stato, infatti, andavano pi\u00f9 che alle campagne alle citt\u00e0, dove risiedevano anche i proprietari terrieri, che usavano le ville di campagna solo per le vacanze. Del resto, poich\u00e9 l'agricoltura consentiva minori guadagni del commercio e del prestito ad usura, i grandi latifondisti erano poco invogliati ad investire denaro per migliorare la produttivit\u00e0 delle proprie terre Cos\u00ec, alla crisi in et\u00e0 repubblicana della piccola e media propriet\u00e0 agricola schiacciata dai debiti e dalla concorrenza, si aggiunse in et\u00e0 imperiale anche il declino produttivo del latifondo.\nMolte terre furono abbandonate anche per i crescenti costi degli schiavi, ormai rari dopo la conclusione dell'espansionismo e delle grandi guerre di conquista. La crisi dello schiavismo (premi di produzione e trattamento pi\u00f9 umano non incentivarono la produttivit\u00e0 da parte degli schiavi) aveva reso pi\u00f9 competitiva la manodopera libera, ma le condizioni offerte dai padroni erano pur sempre assai dure, con il risultato che molti contadini liberi preferivano una vita parassitaria ed incerta ai margini delle citt\u00e0 al lavoro nei campi sicuro, ma faticoso e mal remunerato.\nCommercio: espansione dei traffici ed importazione di prodotti di lusso.\nNella prima et\u00e0 imperiale l'impulso fornito dalla forte urbanizzazione e la sicurezza delle linee di traffico favorirono l'espansione del commercio terrestre e marittimo: a Roma, per esempio, si moltiplicarono le botteghe, le aziende commerciali all'ingrosso e al dettaglio, i depositi, i magazzini, le corporazioni di artigiani e trasportatori. I traffici commerciali si spinsero fino alle coste del Baltico, in Arabia, India e Cina per importare prodotti di lusso e di prestigio a prezzi astronomici (al valore della merce andava infatti aggiunto il costo elevatissimo dei trasporti e una lunga serie di dazi e pedaggi). Per quanto non paragonabile con i concetti moderni, ci fu un costante legame di importazione tramite carovaniere ed il commercio marittimo con le regioni orientali, in particolare l'India e la penisola Arabica, da dove arrivavano incenso, profumi, perle, gemme, spezie, sete, carni e pesci rari, frutta esotica, ebano, unguenti.\nL'emorragia di monete in metallo prezioso per l'acquisto dei prodotti di lusso finir\u00e0, per\u00f2, per provocare nei secoli successivi gravi conseguenze a livello di bilancio commerciale.\nTra i prodotti industriali pi\u00f9 diffusi tra la popolazione dell'Impero romano c'erano invece le ceramiche fini da mensa (ceramica sigillata), realizzate inizialmente in Italia (in particolare ad Arezzo). La produzione toscana verr\u00e0 poi soppiantata nel corso del I secolo d.C. da quella gallica e, infine, africana.\nSquilibri fra le province.\nNella prima et\u00e0 imperiale continu\u00f2 il primato dell'Italia sulle province, favorito da Augusto, che pi\u00f9 di ogni altro fu prodigo di privilegi e attenzioni per la penisola. Ma sotto i suoi successori la situazione si modific\u00f2 profondamente: la progressiva emancipazione delle province port\u00f2 a un regime di libera concorrenza, che favor\u00ec i paesi ricchi di materie prime, mettendo in crisi le regioni pi\u00f9 povere di risorse, costrette a importare merci pagate a caro prezzo a causa del costo elevato dei trasporti e delle serie di dazi e pedaggi che si pagavano ovunque. L'Italia e la Grecia decaddero, questa in quanto povera di risorse, la prima perch\u00e9 abituata da secoli a vivere di rendita sul tributo delle province e quindi poco stimolata alla competitivit\u00e0. Ad avvantaggiarsi furono la Gallia, che poteva contare su un'abbondante produzione agricola (vino, grano, olio, frutta, ortaggi) e numerose manifatture (vasellame, statue, gioielli, tessuti), e le province orientali, ricche di materie prime e di manodopera a basso costo, che consentirono loro un notevole sviluppo commerciale ed industriale.\nIncremento della spesa pubblica e svalutazione della moneta.\nIl gigantesco apparato imperiale comportava costi crescenti. Augusto aveva diviso l'Impero in province senatorie i cui tributi finivano nell'erario (l'antica cassa dello Stato), a sostenere le spese correnti di quell'istituzione, ed in province imperiali, le cui entrare alimentavano il \"fiscus\", la cassa privata dell'imperatore, cui toccavano gli oneri pi\u00f9 gravosi, rappresentati dall'esercito, dalla burocrazia e dalle sovvenzioni alla plebe urbana (distribuzioni di frumento o denaro, \"congiaria\") per evitare rivolte. Sotto i successori di Augusto si ingener\u00f2 confusione tra erario e fisco, a tutto vantaggio di quest'ultimo. Inoltre, per l'esercito era prevista una cassa apposita, l'erario militare (\"aerarium militare\"), in cui si accantonavano i fondi per il pagamento dell'indennit\u00e0 ai soldati congedati. Il costo dell'esercito fu aggravato inoltre dall'uso invalso da Claudio in poi di gratificare i soldati con un donativo per assicurarsene la fedelt\u00e0 al momento dell'ascesa al trono e in situazioni delicate. Se aggiungiamo alle spese necessarie e inevitabili gli sprechi nella gestione della corte, si capisce come lo stato delle finanze fosse in genere alquanto precario. La decisione di Augusto di consolidare l'Impero, assicurandogli confini naturalmente sicuri e compattezza interna, invece che di estendere le frontiere, dipese anche dal fatto che l'imperatore si era reso conto che le risorse erano limitate e non in grado di sostenere eccessivi sforzi espansionistici..\nI successori, infatti, non si discostarono molto dalla linea augustea, a parte Traiano che port\u00f2 l'Impero alla sua massima estensione anche per assicurarsi le miniere d'oro della Dacia ed il controllo delle vie carovaniere dell'Oriente: il beneficio fu comunque solo momentaneo. Alla lunga, la conclusione della politica espansionistica che fece mancare le usuali risorse del bottino di guerra, la diminuzione della moneta circolante (la produzione delle miniere era inferiore alla richiesta di metalli preziosi), la scarsit\u00e0 e quindi l'aumento del prezzo di mercato degli schiavi, resero le spese sempre pi\u00f9 insostenibili, mentre la pressione fiscale si rivelava inefficace. Lo Stato conosceva un solo mezzo di intervento che non aumentava ulteriormente la pressione fiscale: la svalutazione della moneta, tramite la riduzione di peso delle monete (il primo ad operare in tal senso fu Nerone, al fine di poter meglio sostenere la sua personale politica di prestigio e di grandi spese). La conseguenza, evidente in tutta la sua drammaticit\u00e0 nel corso del Tardo Impero, sar\u00e0 un'inflazione galoppante.\nL'impatto dei costi di un esercito tanto vasto come quello romano (da Augusto ai Severi) sull'economia imperiale pu\u00f2 misurarsi, seppure in modo approssimativo, come segue:\nIl costo dell'intero esercito crebbe moderatamente come % del PIL tra il 14 ed il 150 d.C., malgrado un incremento degli effettivi di circa il 50%: da 255.000 armati circa del 23 a 383.000 sotto Adriano, fino ad arrivare alla morte di Settimio Severo nel 211 a 442.000 soldati circa, questo perch\u00e9 la popolazione dell'impero, e quindi il PIL totale, aument\u00f2 sensibilmente (+35% ca.). Successivamente la percentuale del PIL dovuta alle spese per l'esercito crebbe di quasi la met\u00e0, sebbene l'aumento degli effettivi dell'esercito fu solo del 15% ca. (dal 150 al 215). Ci\u00f2 fu dovuto principalmente alla peste antonina, che gli storici epidemiologici hanno stimato aver ridotto la popolazione dell'impero tra il 15% ed il 30%. Tuttavia, anche nel 215 i Romani spendevano una percentuale sul PIL simile a quella che oggi spende la difesa dell'unica superpotenza globale, gli Stati Uniti d'America, (pari al 3,5% del PIL nel 2003). Ma l'effettivo onere dei contribuenti, in un'economica pressoch\u00e9 agricola con una produzione in eccedenza veramente limitata (l'80% della popolazione imperiale dipendeva da un'agricoltura di sussistenza ed un ulteriore 10% dal reddito di sussistenza), era certamente molto pi\u00f9 gravoso. Infatti, uno studio sulle imposte imperiali in Egitto, la provincia di gran lunga meglio documentata, ha stabilito che il gravame era piuttosto pesante.\nLe spese militari costituivano quindi il 75% ca. del bilancio totale statale, in quanto poca era la spesa \"sociale\", mentre tutto il resto era utilizzato in progetti di prestigiose costruzioni a Roma e nelle province; a ci\u00f2 si aggiungeva un sussidio in grano per coloro che risultavano disoccupati, oltre ad aiuti al proletariato di Roma (\"congiaria\") e sussidi alle famiglie italiche (simile ai moderni assegni familiari) per incoraggiarle a generare pi\u00f9 figli. Augusto istitu\u00ec questa politica, distribuendo 250 \"denari\" per ogni bambino nato. Altri sussidi ulteriori furono poi introdotti per le famiglie italiche (\"Institutio Alimentaria\") dall'imperatore Traiano.\nEconomia e societ\u00e0: mobilit\u00e0 sociale.\nMentre la societ\u00e0 repubblicana fu caratterizzata dalla rigidit\u00e0 dell'oligarchia senatoria nel difendere i propri privilegi, la societ\u00e0 imperiale si rivel\u00f2 pi\u00f9 mobile e aperta, favorendo l'emergere di un'ampia classe media e l'affermazione di un ceto professionale e burocratico (professionisti, ufficiali, funzionari imperiali, impiegati), proveniente in particolare dall'ordine equestre. Ma furono soprattutto i \"liberti\", ovvero gli schiavi affrancati, a compiere le pi\u00f9 sorprendenti carriere (del resto erano fedelissimi all'ex padrone, al quale dovevano tutto: la libert\u00e0 e il potere) nella burocrazia imperiale. Nella prospera societ\u00e0 del \"secolo d'oro\" (II secolo d.C.) dell'Impero, caratterizzata per lo pi\u00f9 da pace e grandi opere pubbliche (strade, ponti, acquedotti, fognature, templi, fori, basiliche, curie, terme, anfiteatri, portici, giardini, fontane, archi di trionfo), persistevano comunque fortissime disuguaglianze, visibili soprattutto nelle citt\u00e0, dove alla minoranza di ricchi, abitanti in case di lusso (\"domus\") e dediti all'opulenza fastosa, si contrapponeva la massa di piccoli borghesi (impiegati, militari, artigiani, insegnanti, piccoli negozianti, giudici) e soprattutto di proletari che si stipavano in casermoni (\"insulae\") a rischio di incendi e crolli ed erano costretti a sopravvivere tra fame e malattie infettive (le condizioni igieniche nei quartieri-dormitorio erano fortemente inadeguate).\nEconomia del Tardo Impero (III-V secolo d.C.).\nA parte una breve ripresa all'inizio del IV secolo d.C., frutto del ritorno all'ordine politico con Diocleziano e Costantino dopo il disastroso periodo dell'anarchia militare del III secolo d.C., per il resto il quadro economico del Tardo Impero fu caratterizzato, soprattutto nella parte occidentale, da una lunga e progressiva decadenza ed agonia a livello di produzione agricola e di traffici commerciali, che insieme al calo demografico (dovuto a guerre, carestie ed epidemie) ed alla crisi delle citt\u00e0 porter\u00e0 gradualmente ad un sistema economico chiuso ed autarchico, ovvero il sistema economico curtense dell'Alto Medioevo.\nAgricoltura: crisi della produzione, spopolamento delle campagne e colonato.\nLa crisi produttiva, i cui sintomi si erano gi\u00e0 evidenziati durante l'Alto Impero, si manifest\u00f2 in tutta la sua virulenza dal III secolo d.C. in poi con l'accentuarsi dell'instabilit\u00e0 politica. Le guerre civili e le scorrerie barbariche finirono per devastare anche le regioni pi\u00f9 fertili e le campagne cominciarono a spopolarsi (fenomeno degli \"agri deserti\"), anche perch\u00e9 i piccoli proprietari terrieri, che gi\u00e0 non se la passavano bene, dovevano affrontare da una parte i costi dovuti al mantenimento di interi eserciti che transitavano sui loro territori, dall'altra un peso fiscale diventato sempre pi\u00f9 intollerabile (basti pensare all'introduzione da parte di Diocleziano della \"iugatio\"-\"capitatio\").\nL'introduzione del \"colonato\" (i latifondi furono suddivisi in piccoli lotti, affidati a coltivatori o \"coloni\" provenienti dalla categoria degli schiavi o dei braccianti salariati, che si impegnavano a cedere una quota del prodotto al padrone e a non abbandonare il fondo) permise di recuperare alla produzione terreni prima trascurati: lo schiavo era incentivato ad accettare questa condizione giuridica perch\u00e9 aveva qualcosa in proprio per nutrire s\u00e9 e la famiglia (evitando anche il rischio dello smembramento del nucleo familiare per vendite separate), il lavoratore libero invece ebbe di che vivere, anche se dovette rinunciare a gran parte della propria autonomia perch\u00e9 obbligato a prestare i propri servizi secondo le esigenze del latifondista che gli aveva affidato in affitto la propria terra. Tuttavia, nemmeno il \"colonato\" risolse la crisi dell'agricoltura.\nMolta gente, infatti, disperata ed esasperata dalle guerre e dagli eccessi della tassazione, si diede al brigantaggio (in Gallia i contadini ribelli furono detti bagaudi, in Africa nacque il movimento dei circoncellioni), taglieggiando viandanti e possidenti ed intercettando i rifornimenti, con grave aumento del danno per l'economia. Come se non bastasse, ricomparvero malaria e peste (tenute sotto controllo nell'Alto Impero), che infierirono su popolazioni ormai indebolite dalle guerre e dalle endemiche carestie. Il risultato fu una grave crisi demografica, che colp\u00ec non solo le campagne, ma anche le citt\u00e0, dove erano confluiti i contadini fuggiti dai campi.\nCommercio: disavanzo commerciale, crisi dei traffici ed inflazione.\nDato che nei primi secoli dell'et\u00e0 imperiale l'acquisto di enormi quantit\u00e0 di prodotti di lusso provenienti dalle regioni asiatiche era stato regolato con monete, soprattutto d'argento (monete romane sono state trovate anche in regioni molto lontane), la continua fuoriuscita di metallo prezioso (non bilanciata dalla produzione delle miniere, visto che i giacimenti erano ormai in esaurimento dopo secoli di sfruttamento) fin\u00ec per determinare nel Tardo Impero una rarefazione dell'oro e dell'argento all'interno dei confini imperiali, accelerando cos\u00ec la perversa spirale di diminuzione della quantit\u00e0 effettiva di metallo prezioso nelle monete coniate dai vari imperatori.\nIl fenomeno della svalutazione monetaria, gi\u00e0 praticato dagli imperatori nel corso dell'Alto Impero per diminuire la spesa pubblica reale, proprio negli anni settanta del III secolo cominci\u00f2 a causare bruschi aumenti nell'inflazione (accentuata dalla rarefazione delle merci, dovuta all'insicurezza diffusa nei traffici e nella produzione) e maldestri tentativi di porvi rimedio: l'imperatore Diocleziano prima nel 286 tent\u00f2 di stabilizzare la moneta coniando una buona moneta d'oro, l\"'aureus\", che tuttavia spar\u00ec subito dalla circolazione (venne tesaurizzata o fusa, in quanto non c'era fiducia nella stabilizzazione del mercato), poi nel 301 decise di imporre un calmiere (Editto sui prezzi massimi), che venne per\u00f2 subito eluso dalla speculazione (un fenomeno che adesso chiameremmo \"mercato nero\"). Un esempio dell'esplosione dei prezzi ce lo fornisce indirettamente Eberhard Horst:\nUn secondo fattore che comport\u00f2 la crisi commerciale, invece, furono le continue incursioni barbariche e lo sviluppo del brigantaggio, che provocarono gradualmente la chiusura dei circuiti commerciali mediterranei, a loro volta tendenti a circoscriversi progressivamente in aree pi\u00f9 ristrette.\nSi arriv\u00f2, cos\u00ec, a ripristinare gli scambi e le tasse in natura e in natura si pagavano i soldati, mediante l'erario militare. Ma il problema \u00e8 che cominciavano a scarseggiare anche le risorse naturali, a causa della crisi dell'agricoltura.\nLa frammentazione politica seguita alle invasioni barbariche del V secolo d.C. provoc\u00f2, infine, la definitiva rottura delle relazioni commerciali all'interno del Mediterraneo, che contribu\u00ec ad accelerare il rapido abbassamento delle condizioni di vita ed il netto calo demografico nella parte occidentale dell'Impero.\nCrisi delle citt\u00e0.\nLa forte instabilit\u00e0 politica, i saccheggi delle soldataglie romane (nel corso delle guerre civili) o barbariche, la stasi produttiva e l'insicurezza dei traffici impoverirono nel corso del Tardo Impero i ceti medi cittadini (artigiani e commercianti), i quali dovevano far fronte anche alla necessit\u00e0 di sfamare le moltitudini di contadini immigrati in citt\u00e0 dalle campagne in seguito alla crisi dell'agricoltura. Nei primi secoli l'Impero era riuscito a sopperire in parte a questa esigenza grazie all'evergetismo dei notabili, ma di fronte alla crisi furono proprio le distribuzioni gratuite di denaro o generi alimentari ad essere tagliate. Da Costantino in poi si prefer\u00ec fare beneficenza alla Chiesa, che nel V secolo d.C. ormai si era sostituita alle istituzioni statali nelle opere di carit\u00e0, se non nell'amministrazione di gran parte delle citt\u00e0 dell'Impero romano d'Occidente.\nI senatori latifondisti ed i ricchi imprenditori (banchieri, armatori, alti funzionari), che avevano privilegi esorbitanti e vivevano di rendita in un lusso sfarzoso, cominciarono a preferire la vita in campagna a quella in citt\u00e0. Nei loro stessi latifondi cominciarono a concentrarsi attivit\u00e0 industriali ed artigianali, capaci di renderli autosufficienti (la conseguenza fu un'ulteriore riduzione delle opportunit\u00e0 di lavoro per i ceti medi cittadini, gi\u00e0 in difficolt\u00e0 per la crisi dei traffici commerciali) e, nel caos generale che anticip\u00f2 la caduta dell'Impero romano d'Occidente, cominciarono a provvedere da s\u00e9 alla tutela delle loro propriet\u00e0, assoldando eserciti privati (i cosiddetti \"buccellarii\"). Lo Stato fin\u00ec per affidare loro quei compiti che non era pi\u00f9 in grado di assolvere, come la riscossione delle tasse dei coloni e dei contadini rimasti liberi nei villaggi, che si affidavano ormai a loro per la protezione delle proprie famiglie (fenomeno del \"patronato\"): su queste basi si svilupper\u00e0 la signoria feudale nel Medioevo.\nEconomia e societ\u00e0: fiscalit\u00e0 oppressiva, professioni coatte e disuguaglianza giuridica.\nIl costo crescente dell'esercito nel Tardo Impero (erano necessari continui aumenti di stipendio ed elargizioni per tenerlo quieto) e le spese della corte e della burocrazia (aumentata anch'essa in quanto al governo servivano sempre pi\u00f9 controllori che combattessero l'evasione fiscale ed applicassero le leggi nella vastit\u00e0 dell'Impero), non potendo pi\u00f9 ricorrere troppo alla svalutazione monetaria che aveva causato tassi d'inflazione incredibili, si riversarono, soprattutto tra il III ed il IV secolo (quando le dimensioni dell'esercito furono vicine ai 500.000 uomini in armi, se non di pi\u00f9), sulle imposte con un intollerabile peso fiscale (riforma fiscale di Diocleziano attraverso l'introduzione della \"iugatio\"-\"capitatio\" nelle campagne e altre imposizioni fiscali per i centri urbani).\nDato che i nullatenenti non avevano niente ed i ricchi contavano su appoggi e corruzione chi ne pag\u00f2 il costo furono il ceto medio (piccoli proprietari terrieri, artigiani, trasportatori, mercanti) e gli amministratori locali (decurioni), tenuti a rispondere in proprio della quota di tasse fissata dallo Stato (\"indizione\") a carico della comunit\u00e0 per evitare l'evasione fiscale. L'evergetismo, che era un munifico e magnifico vanto, divent\u00f2 sempre pi\u00f9 una obbligazione imposta dal governo centrale. Le cariche pubbliche, che in precedenza erano ambite, significavano nel Tardo Impero gravami e rovina. Per arrestare la fuga dal decurionato, dalle professioni e dalle campagne, che divenne generale proprio con l'inasprimento della pressione fiscale tra il III ed il IV secolo d.C., lo Stato vincol\u00f2 ciascun lavoratore e i suoi discendenti al lavoro svolto fino ad allora, vietando l'abbandono del posto occupato (fenomeno delle \"professioni coatte\", che nelle campagne finir\u00e0 per dare avvio, attraverso il \"colonato\", a quella che nel Medioevo verr\u00e0 chiamata \"servit\u00f9 della gleba\"). L'avanzamento sociale (possibile solo con la carriera militare, burocratica o ecclesiale) non derivava dalla competizione sui mercati, bens\u00ec dai favori provenienti dall'alto. \u00c8 comprensibile, a questo punto, che molti considerassero l'arrivo dei barbari non tanto una minaccia, quanto una liberazione. Ormai si era scavato un solco profondo tra uno Stato sempre pi\u00f9 invadente e prepotente (soprusi dell'esercito e della burocrazia) e la societ\u00e0. Lo Stato che nel V secolo croll\u00f2 sotto l'urto dei barbari era uno Stato ormai privo di consenso.\nQuando le popolazioni germaniche occuparono i territori dell'Impero d'Occidente, si trovarono di fronte una societ\u00e0 profondamente divisa tra una minoranza di privilegiati e una massa di povera gente. La distanza sociale prima esistente tra lavoratori liberi e schiavi si era, infatti, ridotta notevolmente con l'istituzione del \"colonato\": entrambi erano dipendenti nella stessa misura dal ricco proprietario del fondo agricolo. Anche questo fenomeno, quindi, contribu\u00ec alla biforcazione della societ\u00e0 nelle due principali categorie sociali del Tardo Impero, profondamente differenti non solo per il censo (poveri e ricchi), ma anche per le condizioni giuridiche (con il fenomeno delle professioni coatte, infatti, la distanza economica tra classi ricche e classi povere divenne anche una distinzione di diritto, fissata dalla legge): gli \"inferiori\" (\"humiliores\"), cui appartenevano la massa dei \"coloni\" e dei proletari urbani, e i \"rispettabili\" (\"honestiores\"), cui appartenevano i grandi proprietari terrieri ed i vertici della burocrazia militare e civile. Solo agli \"humiliores\" erano riservate le punizioni pi\u00f9 dure ed infamanti, come la fustigazione e la pena di morte.\nMaggiore ricchezza dell'Impero romano d'Oriente.\nQuando nel IV secolo d.C. (324) Costantino trasform\u00f2 Bisanzio in una nuova capitale, Roma cess\u00f2 di essere il centro economico dell'impero. La nuova Roma, chiamata Costantinopoli, fu dal punto di vista economico molto pi\u00f9 vivace della prima. Non solo luogo del consumo, ma autentica capitale dei traffici e delle produzioni, mantenne questo ruolo, sia pure tra infinite vicissitudini, per un periodo di pi\u00f9 di mille anni, fino alla caduta per mano turca nel 1453. Pi\u00f9 in generale, nell'Impero romano d'Oriente il sistema produttivo era ancora efficiente, gli scambi commerciali pi\u00f9 vivaci, ed il declino delle citt\u00e0 molto meno accentuato che in Occidente (l'eccezione era rappresentata dalle citt\u00e0 della Grecia, ormai impoverite da lunghi secoli di decadenza ed incapaci di riprendersi del tutto dopo i saccheggi dei Goti e dei Sarmati nel III secolo d.C.). L'economia urbana si reggeva sulla prosperit\u00e0 delle campagne, dove opportune misure garantirono la sopravvivenza della piccola propriet\u00e0 (soprattutto in Anatolia, Siria, Palestina ed Egitto) contro l'estendersi dei latifondi, con notevoli vantaggi per la produzione e la demografia (oltre a Costantinopoli, vale la pena citare fra le citt\u00e0 pi\u00f9 popolose Antiochia, Alessandria d'Egitto e Nicomedia).\nLa disponibilit\u00e0 di moneta era poi garantita dalle esportazioni e sorresse l'artigianato e la piccola industria, gestiti o controllati dallo Stato. Furono cos\u00ec superate le difficolt\u00e0 derivanti dall'alto costo dei trasporti e dalla stasi dei commerci durante i frequenti conflitti. Lo Stato non riusc\u00ec invece a risolvere il male tipico del Tardo Impero: l'eccessivo fiscalismo per le spese dell'esercito e della burocrazia. In ogni caso, l'Impero romano d'Oriente o Impero bizantino riusc\u00ec a resistere meglio agli assalti dei barbari, perch\u00e9 pi\u00f9 ricco di uomini e di risorse, meglio difendibile e meglio organizzato sul piano politico (autocrazia e centralismo bizantini: l'imperatore d'Oriente si considerava il vicario di Dio in terra, il che lo poneva al vertice non solo della gerarchia civile, ma anche di quella ecclesiastica).\nNella parte occidentale dell'Impero, invece, la situazione economica durante il Tardo Impero era molto peggiore. L'Occidente era pi\u00f9 lontano dalle grandi correnti commerciali del resto del mondo, il ceto medio contadino era stato distrutto e la struttura sociale si era polarizzata tra ricchissimi e poverissimi, i ceti medi urbani erano meno fitti e meno influenti. Nella Gallia e nella Rezia, soggette a frequenti scorrerie barbariche, lo spopolamento e le devastazioni delle campagne furono molto pi\u00f9 accentuate che in altre province. In Spagna la produzione di olio and\u00f2 sempre pi\u00f9 diminuendo, mentre le grandi miniere chiusero del tutto gi\u00e0 verso la fine del IV secolo. La Pannonia da un lato poteva contare su vivaci mercati dovuti alla presenza dei soldati-consumatori delle legioni sul \"limes\" danubiano, dall'altra era spesso devastata dalle incursioni germano-sarmatiche, che precedettero l'invasione degli Unni. La Britannia non fu sfiorata dalla crisi del III secolo (nelle campagne attorno a Londinium sorsero ricche residenze rurali in quel periodo), ma tra IV e V secolo croll\u00f2 del tutto sotto l'urto delle invasioni degli Angli e dei Sassoni. Tra le province della sezione occidentale quella pi\u00f9 prospera fu sicuramente l'Africa proconsolare, la cui maggiore ricchezza derivava dalla ingente produzione d'olio nei latifondi (la met\u00e0 delle terre apparteneva a una decina di grandi latifondisti): Cartagine rimase a lungo la terza citt\u00e0 dell'Impero, dopo Roma e Costantinopoli.\nMa alla fine anche l'Africa non riusc\u00ec a resistere alle scorrerie dei beduini del deserto e all'invasione dei Vandali. L'Italia, infine, ormai da tempo non rappresentava pi\u00f9 la regione pi\u00f9 ricca dell'Impero, ancor prima delle invasioni barbariche del V secolo: la popolazione era drammaticamente calata e vaste terre erano state abbandonate gi\u00e0 nel III secolo, a causa non solo delle incursioni barbariche, ma anche e soprattutto dei conflitti interni. A Ostia giungevano ancora intere flotte cariche di generi alimentari che l'Annona distribuiva alle plebi affamate e turbolente di Roma, ma ormai l'Urbe non era pi\u00f9 il centro dell'Impero: la sede imperiale gi\u00e0 sul finire del III secolo si era infatti trasferita in citt\u00e0 strategicamente pi\u00f9 importanti, come Treviri e Milano prima, Ravenna poi. Infine, le popolazioni occidentali erano pi\u00f9 abituate di quelle orientali all'autonomia e all'autogoverno (favorito anche dal municipalismo romano) e proprio questa caratteristica fin\u00ec per aumentare le distanze tra il governo centrale e la societ\u00e0, favorendo la disgregazione dell'Impero romano d'Occidente nel V secolo e conducendo all'emergere del feudalesimo medievale."}
{"id": "736340", "revid": "298055", "url": "https://it.wikipedia.org/wiki?curid=736340", "title": "I Gemelli (Ciclo dell'Eredit\u00e0)", "text": ""}
{"id": "736342", "revid": "984922", "url": "https://it.wikipedia.org/wiki?curid=736342", "title": "Cantone di Briouze", "text": "Il Cantone di Briouze era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "736345", "revid": "486946", "url": "https://it.wikipedia.org/wiki?curid=736345", "title": "San Costantino (re della Dumnonia)", "text": ""}
{"id": "736346", "revid": "1543377", "url": "https://it.wikipedia.org/wiki?curid=736346", "title": "Robust Nuclear Earth Penetrator", "text": "La classe di bombe e missili tattici, noti in inglese come Robust Nuclear Earth Penetrator (RNEP), Bunker-busting nuclear weapons, oppure popolarmente come nuclear bunker buster (NBB), e pi\u00f9 genericamente come earth-penetrating weapons (EPW) (armi in grado di penetrare la terra), sono una categoria di arma nucleare progettata per penetrare in profondit\u00e0 nel suolo, nella roccia, oppure nel cemento armato per colpire con la testata nucleare un bersaglio profondamente sotterraneo e pesantemente corazzato. In teoria, la quantit\u00e0 di fallout radioattivo di origine nucleare prodotto dovrebbe essere ridotto rispetto a quello causato dall'esplosione di una bomba nucleare standard in aria (air-burst), dal momento che queste bombe avrebbero un potenziale esplosivo relativamente basso. Comunque, dal momento che queste armi necessariamente vengono a contatto con grandi quantit\u00e0 di macerie e di particelle del terreno (che sottopongono ad una intensa attivazione neutronica, per l'inevitabile emissione di neutroni e radiazione gamma) nell'esplosione, potrebbero, in molte circostanze, generare un intenso fallout radioattivo. La potenza della testata ed il progetto complessivo di questi sistema d'arma sono cambiati nel corso dell'evoluzione del disegno di questo tipo di armi.\nMetodi operativi.\nPenetrazione per mezzo della potenza esplosiva.\nLa costruzione delle strutture in cemento armato non \u00e8 molto cambiata negli ultimi 60 anni. La maggioranza delle strutture protette in cemento armato nell'ambito militare USA, derivano da standard stabiliti nel documento \"Fundamentals of Protective Design\", pubblicato nel 1946 dallo United States Army Corps of Engineers. Alcune migliorie, come vetro, fibre e rebar, hanno reso il cemento armato meno vulnerabile, ma queste lo rendono ancora molto lontano dall'essere impenetrabile. Raymond T. Moore\u00a0[1] riusc\u00ec a creare un \"foro della dimensione di un essere umano\" in cemento armato rinforzato (spessore 45\u00a0cm) in meno di 48 secondi con una carica cava di soli 9\u00a0kg di esplosivo ed un tagliatore di rivetti.\nQuando la forza esplosiva viene applicata al cemento armato, si formano tre regioni di frattura maggiore: il cratere iniziale, un aggregato schiacciato e fratturato attorno al cratere, ed un'area di \"scabbing\" (frammentazione, scollamento e distacco) dal lato opposto al cratere. Questo fenomeno dello scabbing, noto in italiano come \"spallazione\", consiste nella violenta separazione di masse di materiale dal lato opposto di una piastra in metallo o di un muraglione in seguito all'impatto di un proiettile dotato di grande velocit\u00e0 oppure all'esplosione di una carica impulsiva (questo non implica necessariamente che la barriera sia stata fisicamente perforata per tutto il suo spessore).\nIl volume del cratere varia approssimativamente in modo inverso rispetto alla radice quadrata della resistenza compressiva del cemento armato. Dunque, l'aumentare la resistenza compressiva del calcestruzzo del 50% porter\u00e0 ad ottenere un cratere pi\u00f9 piccolo del 25%.\nA mano che l'onda d'urto si propaga dal lato opposto della parete in cemento armato e viene riflessa, il calcestruzzo si frattura, e lo \"scabbing\" avviene dal lato interno della parete. In questo modo esiste una relazione asintotica tra la forza del calcestruzzo ed il danno complessivo dovuto alla combinazione di cratere, aggregato compresso-fratturato, e la spallazione.\nAnche se il terreno \u00e8 un materiale meno denso, esso non trasmette l'onda d'urto cos\u00ec bene come il cemento armato. Per questo mentre un penetratore pu\u00f2 attualmente percorrere un lungo tragitto nel suolo, il suo effetto pu\u00f2 essere diminuito dalla sua incapacit\u00e0 di trasmettere l'energia dell'impatto al bersaglio.\nPenetrazione con proiettile indurito.\nUlteriori studi del concetto hanno portato ad un penetratore, lanciato dalla quota operativa da un aereo bombardiere, che utilizza energia cinetica per penetrare lo scudo, ed in seguito dirigere una testata nucleare al bersaglio profondamente interrato.\nI problemi con questo tipo di penetratore \u00e8 il tremendo riscaldamento che subisce l'unit\u00e0 di penetrazione quando colpisce la superficie di rivestimento alla velocit\u00e0 di centinaia di metri al secondo (da 1200 a 3600\u00a0km/h), perch\u00e9 l'energia cinetica si trasforma per via dell'attrito in calore. Questo fenomeno \u00e8 stato parzialmente risolto impiegando metalli come il tungsteno (con un punto di fusione molto pi\u00f9 elevato rispetto all'acciaio), e sagomando il proiettile come un ogiva.\nAddizionalmente, il dare al proiettile la forma ogivale ha fornito ulteriori risultati. I test con piattaforma su rotaia propulsa da razzi nella base di Eglin hanno dimostrato perforazioni tra i 30 ed i 50 metri nel cemento armato quando si viaggia a 1.600\u00a0m/s. La ragione che spiega questo fenomenale risultato \u00e8 la liquefazione del cemento nel bersaglio, che tende a fluire attorno al proiettile. Le variazioni nella velocit\u00e0 del penetratore possono causare sia che esso vaporizzi nell'impatto (se viaggia troppo velocemente), o del non penetrare in modo sufficientemente profondo (se viaggia troppo piano). Una approssimazione per calcolare la profondit\u00e0 di penetrazione viene ottenuta con una formula che calcola la profondit\u00e0 degli impatti derivata dalle leggi di conservazione e trasformazione dell'energia cinetica scoperte da Isaac Newton.\nMunizioni che combinano il penetratore ed esplosivi.\nUn'altra modalit\u00e0 di realizzazione dei \"bunker busters\" nucleari a penetrazione profonda \u00e8 quello di utilizzare un penetratore leggero per perforare da 15 a 30 metri dello scudo, e successivamente detonare una carica nucleare nel posto. Questo tipo di esplosione genererebbe potenti onde d'urto, che verrebbero trasmesse in modo molto efficace attraverso il materiale solido di cui \u00e8 fatto lo scudo (vedi lo \"scabbing\" pi\u00f9 sopra).\nCritica e controversia.\nLa principale critica (posta p.es. da scienziati della FAS) rispetto alle bombe \"\"nuclear bunker buster\" \u00e8 quella concernente la ricaduta nucleare e la proliferazione nucleare. Il proposito di un penetratore profondo nucleare \u00e8 quello di ridurre la potenza richiesta necessaria per assicurare la distruzione dell'obiettivo per la buona applicazione dell'esplosione al suolo, producendo un'onda d'urto simile a quella di un terremoto. Ad esempio, gli Stati Uniti ritirarono dal servizio la bomba nucleare B53, con potenza di 9 megatoni, perch\u00e9 la bomba B61 Mod 11 poteva distruggere obiettivi simili con una potenza molto minore (400 chilotoni), dato che pu\u00f2 penetrare nel suolo. Dunque si suppone che il fallout provocato dalla B-61 Mod 11 possa essere inferiore rispetto a quello causato dalla B-53. I sostenitori del RNEP affermano che questa sia buona ragione per sviluppare le \"nuclear bunker buster\". I critici affermano che lo sviluppo di nuove armi nucleari \u00e8 un messaggio al mondo che pu\u00f2 indurre alla proliferazione le potenze non nucleari, minando alla base gli sforzi miranti alla non-proliferazione, che vengono sostenute dalle attuali potenze nucleari.\nIl fallout proveniente da qualsiasi detonazione nucleare aumenta con la prossimit\u00e0 al suolo. Mentre la potenza dell'ordine del megatone sparge nell'atmosfera migliaia di tonnellate di scorie radioattive, che precipitano dopo sulla terra come fallout, i critici contendono che a dispetto della loro relativamente minuscola potenza esplosiva, le \"nuclear bunker busters\" creino molto pi\u00f9 fallout per ogni loro chilotone di potenza.\nLa profondit\u00e0 media delle detonazioni nei test nucleari sotterranei \u00e8 superiore ai 100 metri.\nIl gruppo di scienziati, Union of Concerned Scientists, segnala che nel poligono di armi nucleari del Nevada Test Site, la profondit\u00e0 richiesta per contenere il fallout di un test nucleare di potenza media, \u00e8 superiore ai 100 metri, dipendendo dalla potenza dell'arma. Sostengono che \u00e8 improbabile che i penetratori arrivino a tali profondit\u00e0 di auto-interramento. Con potenze previste tra i 0,3 ed i 340 kt di TNT, loro sostengono che sia improbabile che l'esplosione venga totalmente contenuta nel sottosuolo.\nAltri rilevano che i bunker possono essere costruiti molto pi\u00f9 in profondit\u00e0 per renderli pi\u00f9 difficili da raggiungere e colpire. In tal caso la vulnerabilit\u00e0 del bersaglio viene limitata ad aperture come i tunnel di accesso oppure i condotti di ventilazione, che non richiedono armi nucleari per essere distrutti. I proponenti delle bombe nucleari antibunker rispondono che pi\u00f9 essi sono costruiti in profondit\u00e0, pi\u00f9 essi sono costosi da costruire, limitando cos\u00ec il numero di nemici potenziali che potrebbero resistere con successo ad un attacco comprendente anche le armi \"nuclear bunker busters\".\nComunque dal punto di vista politico, i \"bunker busters\"\" nucleari sono estremamente impopolari. Gran parte dei loro potenziali bersagli si trovano vicino o dentro alle citt\u00e0, ed anche un piccolo grado di fallout infliggerebbe livelli inaccettabili di danno collaterale. Inoltre i critici affermano che il test di nuove armi nucleari sono proibiti dagli articoli proposti dal Trattato Comprehensive Test Ban Treaty, anche se gli Stati Uniti hanno dichiarato di rifiutarsi dall'essere vincolati da questo trattato.\nAbbassamento della \"soglia nucleare\".\nNon possiamo dimenticare che queste armi sono armi nucleari a tutti gli effetti, che potrebbero lasciare una ben identificabile impronta radioattiva nel luogo della loro detonazione, e che possono abbassare la soglia nucleare, costituendo un incentivo al \"first-use\" delle armi nucleari, in conflitti ad intermittenza, dove vi siano nazioni che cercano di dotarsi di un arsenale nucleare ed altre potenze nucleari di lungo corso che cercano di impedirlo con attacchi preventivi contro le loro installazioni sotterranee di trattamento e raffinazione del materiale fissile. \u00c8 presumibile che le nazioni che aspirino ad entrare nel \"club nucleare\", invece di immagazzinare le loro ogive nucleari appena costruite in bunker sotterranei, siano tentate di sganciarle immediatamente dopo la loro costruzione contro qualche obiettivo secondario del nemico, particolarmente \"pagante\" come danno economico ed infrastrutturale determinato al nemico, ma con un numero di vittime ridotto (come basi militari, aeroporti, porti o raffinerie) per dimostrare la loro determinazione.\nInfine, il fatto che esista una necessit\u00e0 assoluta di impiegare armi nucleari in questo ruolo viene messo in discussione dai critici, che sostengono che le armi a penetrazione profonda del suolo convenzionali siano sufficienti per distruggere un numero adeguato di basi sotterranee o corazzate in modo da diminuire o eliminare del tutto la necessit\u00e0 dell'impiegare le tecnologie nucleari. Altre armi convenzionali come la bomba a vuoto si sono dimostrate efficaci nel danneggiare gravemente gli accessi ed i condotti di ventilazione di alcuni obiettivi che siano stati corazzati al massimo livello possibile e che non siano stati costruiti con particolari accorgimenti ingegneristici (accessi laterali dentro tunnel, condotti di ventilazione ad \"U\" con bocchette di ventilazione accessorie secondarie, aree abitabili costruite come moduli pressurizzati in acciaio poggianti su ammortizzatori, ecc.)\nSviluppo delle armi nucleari anti-bunker ad esplosione sotterranea.\nGi\u00e0 nel 1944, la bomba Wallis Tallboy bomb e la successiva \"\"bomba Grand Slam\" erano progettate per penetrare in profondit\u00e0 strutture fortificate attraverso la potenza esplosiva bruta. Non erano progettate per penetrare direttamente le difese nemiche, anche se lo potevano fare (per esempio i rifugi Valentin per sommergibili avevano tetti in cemento armato spessi 7 metri, che furono penetrati da due bombe \"Grand Slam\"\" il 27 marzo del 1945), ma piuttosto per penetrare sotto l'obiettivo ed esplodere creando una caverna (camouflet) che avrebbe lentamente destabilizzato le fondamenta delle strutture sovrastanti, causando il loro collasso, e dunque rendendo inutile ogni ulteriore corazzatura. La distruzione di obiettivi come il cannone V-3, situato presso la fortezza di Mimoyecques oppure il primo utilizzo in guerra della bomba Tallboy, che venne portato attraverso il lato di una collina ed esplose nel tunnel ferroviario di Saumur, 18m pi\u00f9 in basso, bloccandolo completamente; mostrano che queste armi possono distruggere qualsiasi installazione sotterranea molto profonda nel sottosuolo e fortemente corazzata, e che tecniche di puntamento moderne ed immaginative, combinate in un numero molteplice di attacchi ed esplosioni, potrebbero con buone probabilit\u00e0 distruggere o rendere inaccessibili ed inservibili anche obiettivi profondi e pesantemente corazzati.\nMentre le penetrazioni fino ai 33 metri erano sufficienti per alcuni bersagli poco profondi, sia l'Unione Sovietica che gli Stati Uniti avevano creato bunker in cemento armato rinforzato situati a grandi profondit\u00e0 (superiore ai 100 metri), capaci di resistere alle armi termonucleari multi-megatoniche sviluppate durante gli anni 1950-1960. Le armi per la penetrazione dei bunker cominciarono ad essere disegnate durante il contesto della Guerra Fredda.\nNuovi studi cominciano durante la \"Guerra al Terrorismo\" del 2001.\nL'arma venne riveduta ed il suo impiego ristudiato dopo la fine della Guerra Fredda, durante l'Guerra in Afghanistan (2001 - in corso), e di nuovo durante la Guerra d'Iraq nel 2003. Durante la campagna di Tora Bora, in particolare gli Stati Uniti sospettavano che esistessero \"vasti complessi sotterranei,\" profondamente interrati, e che questi erano una chiave di volta nell'offrire protezione alle forze dei Talebani. Anche se correntemente si pensa che non sia mai stata costruita un'arma nucleare a penetrazione profonda (la \"Robust Nuclear Earth Penetrator\", o \"RNEP\"), il DOE ricevette per molti anni un adeguato finanziamento per svilupparla, e su di essa vennero condotti test da parte dell'Air Force Research Laboratory.Gli enormi rifugi sotterranei attribuiti ai Talebani non sono mai stati trovati.\nFonti giornalistiche come il giornale inglese Guardian hanno sostenuto come l'Iran possa avere questo tipo di bunker ultra-profondi per proteggere i centri segreti per l'arricchimento dell'uranio.\nL'amministrazione Bush ha ritirato le richieste per il finanziamento dello RNEP nell'ottobre del 2005. Inoltre il senatore USA Pete Domenici ha dichiarato che i fondi per lo sviluppo dell'arma nucleare \"bunker-buster\" sono stati tagliati dal bilancio del Department of Energy per l'anno fiscale del 2006 su richiesta dello stesso DOE.\nAnche se il progetto per lo sviluppo del RNEP sembra in effetti cancellato, secondo la rivista Jane's queste ricerche potrebbero continuare sotto un nome di copertura."}
{"id": "736350", "revid": "95049", "url": "https://it.wikipedia.org/wiki?curid=736350", "title": "Via Collatina", "text": "Via Collatina \u00e8 un'antica strada del Lazio, il cui tracciato risale all'antica Roma.\nDescrizione.\nIl primo tratto, oggi non pi\u00f9 esistente, usciva dalle mura Aureliane insieme alla via Tiburtina presso Porta Tiburtina, e corrispondeva nel quartiere di San Lorenzo alle attuali via dei Falisci e via degli Apuli, in direzione dello scalo ferroviario, dove oltrepassava il fosso della Marranella per proseguire nel quartiere di Casal Bertone sul percorso di via del Borghetto Malabarba. Questo tracciato, rimasto fino alla seconda met\u00e0 del XIX secolo, era noto come \"via di Malabarba\".\nDa via di Portonaccio fiancheggiava sul lato nord l'acquedotto dell'Aqua Virgo, in gran parte interrato, del quale costituiva la strada di servizio per la manutenzione, seguendo il percorso attuale della ferrovia Roma-Pescara.\nIl percorso moderno inizia invece da via Prenestina, nel quartiere di Villa Gordiani, dopo l'omonimo parco.\nAl VI miglio incontra Casale Boccaleone, nel quartiere Collatino, con la fontana con testa leonina. All'VIII miglio iniziava l'acquedotto Virgo.\nLa strada termina al castello di Lunghezza.\nIl suo prolungamento giungeva sino all'antica citt\u00e0 di \"Gabii\", e una diramazione attraversava il fiume Aniene presso ponte Lucano ricollegandola alla via Tiburtina.\nScavi archeologici.\nNel 2008 sono stati dissotterrati due tratti della Collatina antica nei pressi del centro commerciale Roma Est a Ponte di Nona, alcuni chilometri all'esterno del Grande Raccordo Anulare, che si presume essere fra il VII e l'VIII miglio misurato dalla Porta Tiburtina. Il primo \u00e8 di una decina di metri, accanto alla rotatoria tra le vie Cicali e Colonnetti, il secondo, pi\u00f9 lungo, accanto alla rotatoria all'angolo sudorientale del centro commerciale. Lo stato di conservazione dei due spezzoni di strada \u00e8 eccellente, soprattutto il secondo, migliore persino di quello della \"regina viarium\" Appia.\nUn altro breve tratto, abbastanza ben conservato, \u00e8 venuto alla luce durante i lavori per la realizzazione del parco Fabio Montagna in zona La Rustica, all'interno del GRA. In parte \u00e8 stato rinterrato, in parte \u00e8 visibile all'interno del parco."}
{"id": "736355", "revid": "28592", "url": "https://it.wikipedia.org/wiki?curid=736355", "title": "Blagoveshchensk", "text": ""}
{"id": "736361", "revid": "307923", "url": "https://it.wikipedia.org/wiki?curid=736361", "title": "Pio Roba", "text": "Biografia.\nPio Roba nacque ad Arenzano nel 1915 e frequent\u00f2, nella sua giovinezza, prima il liceo classico e poi l'universit\u00e0, diventando anche allievo di Eso Peluzzi nella \"Scuola d'arte Cesare Tallone\" di Savona. In questi anni inizi\u00f2 anche a fare le prime esperienze in campo artistico. Ottenuta una laurea, Pio divent\u00f2 insegnante, mestiere a cui si dedic\u00f2 con grande passione ma che dovette abbandonare presto a causa della Seconda guerra mondiale, per la quale fu chiamato al fronte francese e poi albanese come ufficiale di artiglieria.\nTerminata la guerra, Pio Roba rientr\u00f2 ad Arenzano nel 1959 ma, in cerca di tranquillit\u00e0, decise di trasferirsi nel tranquillo comune di Pieve Ligure, dove riprese i suoi studi e anche l'insegnamento. Attraverso la figura d'insegnante, Roba si avvicin\u00f2 alle riflessioni, alle rime e ai colori. Grazie a ci\u00f2 inizi\u00f2 cos\u00ec a creare quadri utilizzando la tecnica dell'acquerello, nei quali fece risaltare i suoi studi sulla societ\u00e0 e sulla vita.\nTra le sue opere pi\u00f9 importanti di quest anni vi fu la serie di dipinti dedicati alla societ\u00e0 antica, dominata dal mondo contadino e dalla fatica dei campi. Tra tali quadri spiccarono: il \"Contadino che taglia le erbacce per la semina\" (1972), \"Scena di mercato di marted\u00ec, Acqui Terme\" e \"I due vitellini al mercato di Acqui Terme\" (1960), divenuti poi alcuni dei suoi dipinti pi\u00f9 famosi.\nAffermatosi nel contesto regionale, Roba ebbe presto la possibilit\u00e0 di esporre anche mostre personali a Genova, Savona, Laigueglia, Alassio, Arenzano, Roma e Milano. Divenuto cos\u00ec conosciuto anche in tutta Italia, Roba ottenne la possibilit\u00e0 di esporre mostre anche all'estero e in particolare a Zurigo, Londra, Edimburgo, Montecarlo e Bruxelles.\nTrascorsi alcuni anni lavorando a Parigi, Venezia, in Sardegna e in Sicilia, dove ottenne anche vari premi e riconoscimenti come la vittoria del concorso internazionale \"Leone d'Oro\", nel 1980 pubblic\u00f2 una raccolta di poesie, intitolata \"100 poesie di un pittore\", che riscosse un discreto successo. Nel 1988 ottenne il riconoscimento del Gran trofeo \"Arte ed Ecologia Oggi\", svoltosi a Firenze.\nRitiratosi dalla scena pubblica, mor\u00ec a Genova il 21 maggio 1999.\nTutt'oggi vengono allestite mostre in tutta Italia riguardanti la sua figura e le sue opere. La pi\u00f9 recente si \u00e8 svolta nel comune di Bogliasco nel mese di gennaio 2007."}
{"id": "736365", "revid": "84184", "url": "https://it.wikipedia.org/wiki?curid=736365", "title": "Paolo Bertini", "text": "Biografia.\nAvvicinatosi all'arbitraggio seguendo le orme paterne, fu inserito nella CAN su segnalazione del designatore Tullio Lanese nel 1998. Esordiente in Serie B nella stagione 1998-99, debutt\u00f2 in massima categoria il 3 ottobre 1999 dirigendo la sfida tra Perugia e Reggina (conclusa per 2-1 in favore dei \"Grifoni\"). \nUn episodio controverso della sua carriera \u2014 estesa a livello internazionale dal 2003 \u2014 \u00e8 legato alla gara che gli stessi umbri sostennero con l'Inter il 19 gennaio 2003, nella quale concesse dapprima erroneamente un rigore alla formazione biancorossa \u2014 espellendo nella circostanza il nerazzurro C\u00f3rdoba per un fallo di mano che in realt\u00e0 non venne commesso \u2014 e convalid\u00f2 successivamente una rete irregolare di Vryzas in quanto segnata con la mano. In ragione di tali fatti fu temporaneamente sospeso dall'attivit\u00e0. \nHa diretto 110 gare del massimo campionato, l'ultima delle quali il 18 marzo 2007 tra Messina e Torino. \nVicende giudiziarie.\nCoinvolto nell'inchiesta di Calciopoli, fu prosciolto dalle accuse nel luglio 2006. Successive indagini, volte ad appurare eventuali responsabilit\u00e0 sul piano penale, ne causarono la sospensione in via cautelare da parte dell'AIA nella primavera 2007.\nPosto sotto accusa dalla Procura di Napoli per associazione a delinquere finalizzata alla frode sportiva, nell'agosto 2008 fu inibito per 18 mesi dalla Commissione Disciplinare: giudicato con rito abbreviato nell'ottobre seguente, fu assolto dalla CAF. Il processo penale svoltosi nel novembre 2011 vide inizialmente la condanna \u2014 da parte del Tribunale di Napoli \u2014 a 17 mesi di reclusione, poi ridotti a 10 in appello: nel marzo 2015, dopo aver rinunciato alla prescrizione, fu assolto in via definitiva dalla Corte di Cassazione.\nDopo il ritiro.\nNel 2015 si candid\u00f2 da capolista di Fratelli d'Italia alle elezioni comunali di Arezzo: non eletto, nel settembre 2016 entr\u00f2 a far parte del consiglio comunale subentrando al dimissionario Francesco Macr\u00ec."}
{"id": "736366", "revid": "767487", "url": "https://it.wikipedia.org/wiki?curid=736366", "title": "Lemma di Dini", "text": "In matematica, il lemma di Dini fornisce una condizione sufficiente per ottenere la convergenza uniforme di una successione di funzioni continue convergente puntualmente ad una funzione continua ed ha svariate applicazioni nell'analisi matematica e in particolare nell'analisi funzionale.\nEnunciato.\nSia formula_1 uno spazio metrico compatto e sia formula_2 una successione di funzioni continue da formula_3 in formula_4 tale che:\ne che:\ndove formula_7 \u00e8 una funzione continua. Allora la successione formula_2 tende a formula_9 uniformemente su formula_3.\nLa successione formula_2 pu\u00f2 essere supposta monotona decrescente anzich\u00e9 crescente, cio\u00e8 formula_12. Inoltre, la continuit\u00e0 del limite formula_9 \u00e8 essenziale, come risulta dal seguente semplice esempio: sia formula_14 e formula_15 per formula_16. Le ipotesi del teorema sono tutte soddisfatte (con monotonia decrescente) salvo la continuit\u00e0 del limite che risulta essere la funzione definita da formula_17 per formula_18 e formula_19. Tale funzione non \u00e8 continua su formula_3 e la convergenza della successione non pu\u00f2 essere uniforme. Ricordiamo infatti che il limite uniforme di funzioni continue \u00e8 necessariamente continuo.\nDimostrazione.\nFissato formula_21, per ogni formula_22 si definisce l'insieme:\nPer la continuit\u00e0 di formula_9 e di formula_25 l'insieme formula_26 \u00e8 aperto per ogni formula_16, e per la monotonia della successione formula_2 si ha formula_29 per ogni formula_22. Inoltre, risulta:\npoich\u00e9, fissato formula_32, esiste un naturale formula_33, dipendente da formula_34, tale che formula_35. \nLa famiglia formula_36 \u00e8 pertanto un ricoprimento aperto di formula_3 e, per la compattezza di formula_3, esiste sottoricoprimento finito formula_39, dove formula_40 \u00e8 un sottoinsieme finito di formula_41. Detto formula_42 il massimo elemento di formula_40, per la propriet\u00e0 di inclusione della famiglia degli insiemi formula_26, risulta formula_45 e ci\u00f2 implica, ricordando la monotonia della successione, che:\nper ogni formula_32 e per ogni formula_48. Per l'arbitrariet\u00e0 di formula_49 si ha la tesi."}
{"id": "736368", "revid": "848247", "url": "https://it.wikipedia.org/wiki?curid=736368", "title": "Val Borbera", "text": "La val Borbera (\"val Borbaja\" in piemontese, \"val Borb\u00eaa\" o \"Borb\u00e9ia\" in ligure) \u00e8 una vallata formata dal torrente Borbera, tributario dello Scrivia, situata nella provincia di Alessandria. Durante il periodo dei Feudi imperiali, l'alta valle \u00e8 stata a lungo governata da importanti famiglie genovesi, per poi entrare sotto il controllo, questa volta l'intera valle, della Repubblica Ligure. Fa oggi parte del Piemonte pur conservando forti legami linguistico-culturali con la Liguria.\nEtimologia.\nAttestato dal 1183 nelle forme Bolbera, Bolberia, Bulberia, forse prende origine dall'antica parola ligure \"bor\" che significa acqua che scorre.\nGeografia.\nQuesta valle che si incunea tra la val Boreca (Piacenza) ad est, la val Vobbia, Valbrevenna e alta val Trebbia (Genova) e la valle Spinti (Alessandria e Genova) a sud e la val Curone, val Grue e valle Ossona (Alessandria) a nord, \u00e8 delimitata ad ovest dallo Scrivia. \u00c8 circondata da alte montagne, che la rendono un luogo isolato dalle vallate circostanti, poco toccato dall'industrializzazione e quindi con una natura ben conservata. \u00c8 l'unica valle piemontese a confinare con l'Emilia-Romagna.\nGeologia.\nIn corrispondenza di Persi (Borghetto di Borbera) sono presenti le marne di Cessole del Langhiano lungo la sponda sinistra del Borbera, sempre in questo punto \u00e8 visibile una successione \"straterellata fine\" sormontata da bancate arenacee. A Cantalupo Ligure sono presenti conglomerati di puddinga e le argilliti di Pagliaro emergenti tra Rocchetta Ligure e Mongiardino Ligure e le argilliti e in tutta la valle sono presenti i \"flysch\" dell'Antola. L'alta valle \u00e8 di formazione tra il Cretacico superiore-Paleocene (93-56 milioni di anni fa), tra Cantalupo Ligure e Persi di Borghetto di Borbera \u00e8 di formazione dell'Oligocene (34-23 milioni di anni fa), la bassa va \u00e8 di formazione del Miocene (23-5 milioni di anni fa).\nAmbiente.\nFlora e fauna.\nIn bassa valle la vegetazione \u00e8 formata da ontano, olmo, nocciolo, rovere, castagno e acacia non autoctona della valle, \u00e8 presente coltivato anche il gelso ora sostituito da colture di cereali e foraggio.\nIn alta valle la vegetazione \u00e8 caratterizzata da faggio, rovere e castagno con presenze sporadiche di larice e conifere. La fauna \u00e8 costituita da volpi, lepri, scoiattoli e vi sono tracce del lupi italici. In quantit\u00e0 notevole, la presenza di cinghiali, o porcastri, soggetti a battute di caccia nel periodo invernale. \nAnche a causa dello spopolamento costante della valle, abbondanti sono i daini, mammiferi artiodattili della famiglia dei Cervidi. Anche per politiche di ripopolamento degli anni '90, si segnala la presenza di vipere comuni. \nDell'avifauna sono presenti la garzetta, la nitticora, il gabbianello, il beccaccino e il piovanello pancianera, la ballerina gialla, la cutrettola, il corriere piccolo e il martin pescatore; nella valle \u00e8 presente il 70% dell'avifauna appenninica.\nStoria.\nLa val Borbera fu inizialmente abitata dall'et\u00e0 del ferro (~1000 a.C.) da trib\u00f9 Liguri (forse i \"Dectunini\") che fondarono sicuramente Albera Ligure. Nel 30 a.C. la valle fu occupata definitivamente dai Romani e in et\u00e0 augustea entr\u00f2 a far parte della Regio IX della Liguria con capoluogo Genua. Alla vigilia delle invasioni barbariche faceva parte della Diocesi dell'Italia (V) (con capoluogo Mediolanum) e come parte della Liguria. Durante le invasioni barbariche fu prima parte dei domini di Odoacre (476-493) fu invasa dai prima invasa dai Visigoti intorno 493 e dai Longobardi intorno al 570 e vi operarono dall'ora i monaci della potente abbazia di San Colombano di Bobbio ed al suo ricco feudo reale ed imperiale monastico. Nel 774 Carlo, re dei Franchi invase i territori longobardi e la val Borbera entr\u00f2 a far parte del Sacro Romano Impero. Nell'843 entrer\u00e0 a far parte del Regno d'Italia di Lotario di cui fece parte fino all'888. In et\u00e0 comunale subentrarono i Malaspina che si allearono col vescovo di Tortona, nel XIV secolo con la caduta del potere dei Malaspina la valle fu cos\u00ec suddivisa:\nLa valle \u00e8 stata inizialmente contesa tra il vescovo di Tortona, il comune di Genova e i feudi imperiali. Poi per secoli \u00e8 stata divisa tra il Ducato di Milano, i feudi imperiali delle famiglie genovesi e la Repubblica di Genova. Dal 1738 la bassa valle pass\u00f2 ai Savoia, nel 1797 fino al 1805 tutta la valle fu sotto la Repubblica Ligure e dopo la parentesi napoleonica, dal 1814 entr\u00f2 a far parte interamente del Regno di Sardegna sotto la Divisione di Genova e la Provincia di Novi.\nDal 1748 la bassa valle pass\u00f2 sotto il Regno di Sardegna, invece l'alta valle fu controllata dalla Repubblica di Genova e dalle famiglie Adorno, Spinola, Fieschi e Malaspina; Durante la parentesi napoleonica nel 1797 entr\u00f2 a far parte in parte della Repubblica Ligure fino al 1805, poi entr\u00f2 a far parte dell'Impero Francese nel Dipartimento di Genova. Dal 26 dicembre 1814 al 7 gennaio 1815 fece di nuovo parte della Repubblica Ligure.\nDopo il congresso di Vienna entr\u00f2 a far parte della provincia di Novi come parte della Liguria e del Regno di Sardegna; nel 1859 venne staccata dalla Liguria e unita alla provincia di Alessandria e quindi al Piemonte dal presidente del consiglio che era allora l'alessandrino Urbano Rattazzi; nel 1861 entr\u00f2 a far parte dell'Italia unita.\nDurante la prima guerra mondiale ad Arquata Scrivia, presso la foce del Borbera ci fu un campo militare inglese dal 1915 al 1921, poi nella seconda guerra mondiale dopo il 1943 la valle fu luogo di scontri tra nazifascisti (che controllavano la bassa valle) e partigiani (che controllavano l'alta valle) e fu interamente liberata dai partigiani nel 1945. A Rocchetta Ligure fu eletta per la prima volta una donna a consigliere comunale nel maggio del 1945, poco dopo la Liberazione.\nCultura.\nQuesta valle fa parte del territorio culturalmente omogeneo delle Quattro Province, caratterizzato fra l'altro da usi e costumi comuni e da un repertorio di musiche e balli molto antichi. Lo strumenti pi\u00f9 importante di questa zona \u00e8 il piffero (oboe popolare ad ancia doppia) che viene accompagnato dalla fisarmonica. Il duo pifferaio-fisarmonicista \u00e8 parte integrante delle numerose feste che animano i paesi soprattutto nei mesi estivi. La difficile accessibilit\u00e0 di alcune frazioni ha fatto s\u00ec che si conservassero schemi peculiari di alcune delle antiche danze delle Quattro Province, in paesini come Connio o Carrega Ligure si continuano a ballare versioni di giga o piana (come si ballava nei tempi andati) che possiamo vedere solo l\u00ec. Presso le Capanne di Cosola a fine stagione si tiene \"a curm\u00e0 di pinfri\" raduno annuale dei pifferai.\nA Rocchetta Ligure nel seicentesco \"Palazzo Spinola\" ha avuto sede dal 1999 fino al 2005 il \"Centro Living Europa\", sede europea del teatro newyorkese Living Theatre.\nDialetto.\nIl dialetto parlato nella valle \u00e8 ligure del sottogruppo dell'Oltregioco. Nella bassa valle si hanno influenze dal piemontese e dal lombardo con una forte affinit\u00e0 con il novese, invece nell'alta valle (soprattutto nei comuni di Roccaforte Ligure, Mongiardino Ligure, Cabella Ligure e Carrega Ligure) il dialetto \u00e8 rimasto intatto nella sua forte affinit\u00e0 con il genovese.\nEsempi di differenza tra Ligure genovese e Ligure dell'oltregioco (dialetto di Daglio di Carrega Ligure in val Borbera):\nMonumenti e luoghi d'interesse.\nCastelli.\nLa val Borbera e la contigua valle Spinti essendo stata per circa ottocento anni terra di confine vi sono dieci castelli, alcuni tuttora in buone condizioni eccoli qui elencati:\nI \"paesi fantasma\" della Val Borbera.\nI paesi fantasma furono spopolati negli anni cinquanta-sessanta e gli abitanti andarono a vivere nelle principali citt\u00e0 d'Italia, ma soprattutto nella vicina Genova.\nEcco qui l`elenco, per cui si trovano tutti nell'alta valle, tranne \"Rivarossa\":\nAmministrazioni.\nAmministrativamente \u00e8 divisa tra i comuni di:\ne le frazioni di:\nLa valle fa parte della Comunit\u00e0 montana Terre del Giarolo con sede operativa a Cantalupo Ligure e sede legale a San Sebastiano Curone che comprende anche la piccola valle Spinti col comune di Grondona (m 300) e le valli Curone, Grue e Ossona.\nToponimi.\nLa val Borbera, pur essendo attualmente in provincia di Alessandria, \u00e8 stata storicamente per lungo tempo nell'area amministrativa genovese; molti toponimi della valle, nelle ipotesi pi\u00f9 accreditate, risentono ancora di queste origini e mantengono la denominazione ligure nel nome.\nProdotti tipici.\nI prodotti tipici della val Borbera sono influenzati dai legami avuti durante la storia con la Liguria, il Piemonte e il Ducato di Milano, i prodotti tipici della valle sono:\nNel torrente Borbera inoltre si pesca la trota.\nI dolci sono molto pochi e semplici, da ricordare il \"salame greco\" o \"salame dolce\", uno strato di sfoglia di pan di Spagna spalmata di marmellata o cioccolato, arrotolata e servita a fette come un salame.\nI piatti tipici sono:\nInoltre come in tutto il settentrione \u00e8 tipica la polenta, fatta anche con farina di castagne e condita col daino o col cinghiale.\nEconomia.\nPrincipalmente a carattere agricolo/montano con piccole attivit\u00e0 artigianali nell'alta valle. Nella bassa valle si rileva la presenza di piccole industrie; fiorente artigianato e commercio grazie anche alla vicinanza a grandi vie di comunicazione (autostrada A7). In particolare, nell'alta valle si segnala la presenza di attivit\u00e0 ricettive che rappresentano voci rilevanti dell'economia locale. Inoltre: piccoli caseifici (Roccaforte, Vallenostra) allevamenti bovini da latte (Rovello) piccola produzione di vino da vitigni locali (Timorasso).\nReligione.\nTutta la valle fa parte della regione ecclesiastica Liguria sotto la diocesi di Tortona, tranne quasi tutto il comune di Mongiardino Ligure (esclusa la frazione di Casalbusone) che fa parte dell'arcidiocesi di Genova.\nCollegamenti esterni.\n "}
{"id": "736370", "revid": "1431409", "url": "https://it.wikipedia.org/wiki?curid=736370", "title": "Paolo Dondarini", "text": "Carriera.\nAppartenente alla sezione Associazione Italiana Arbitri (AIA) di Finale Emilia, viene promosso nella massima divisione italiana nel 2000 (assieme, fra l'altro, a Matteo Trefoloni, Tiziano Pieri ed Emidio Morganti), per decisione del designatore Maurizio Mattei. Il suo debutto in serie A risale al 2001, quando arbitra la partita tra e .\nNel 2005 ha diretto per la prima volta il derby capitolino tra Roma e Lazio, e lo stesso anno venne promosso al rango di arbitro internazionale. Sempre nel 2005 ha rappresentato la classe arbitrale italiana ai Giochi del Mediterraneo svoltisi ad Almer\u00eda, in Spagna.\nNel 2006 il suo nome viene coinvolto nell'inchiesta Calciopoli, relativa al campionato di calcio di serie A 2004-2005: Paolo Dondarini viene condannato dalla Corte d'appello federale FIGC ed invece prosciolto a titolo definitivo nel successivo giudizio di fronte alla Corte Federale. Nel giugno 2007 la Procura della Repubblica di Napoli, nell'ambito dell'inchiesta Calciopoli sotto il profilo penale, ne chiede il rinvio a giudizio per il reato di frode sportiva. Dopo la condanna in primo grado del rito abbreviato, \u00e8 stato assolto dalla Corte di Appello di Napoli il 5 dicembre 2012 per non aver commesso il fatto.\nNel 2009 arbitra la finale della Hayastani Ankaxowt'yan Gavat' tra l' e il FC Pyunik.\nIl 1\u00ba luglio 2009, dopo aver totalizzato 93 presenze nella massima serie, conclude la sua carriera arbitrale con la dismissione dalla CAN A/B per normale avvicendamento e la conseguente perdita del titolo di internazionale; una settimana dopo, l'8 luglio, \u00e8 stato nominato vice commissario alla Commissione Arbitri Interregionale (CAI), carica dalla quale si dimette subito dopo la condanna in 1\u00ba grado nel processo Calciopoli.\nNel 2010 viene eletto presidente della sezione AIA di Finale Emilia, prendendo il posto di Massimo Pederzini.\nCalciopoli.\nIl 14 dicembre 2009 viene condannato, in 1\u00ba grado, dal filone napoletano del processo penale di Calciopoli, a due anni di reclusione e Euro di multa.\nA seguito di questa inaspettata pronuncia, immediatamente si dimette dall'incarico direttivo alla Commissione Arbitri Interregionale.\nNel dicembre 2012 viene per\u00f2 assolto in secondo grado dalla Corte d'Appello.\nIl 12 febbraio 2010 viene eletto Presidente della Sezione AIA di Finale Emilia, ma dopo pochi giorni il Comitato Nazionale dell'AIA decide di commissariare la Sezione, facendo decadere Dondarini. Contro quest'ultima decisione, Dondarini si rivolge al Tribunale Nazionale di Arbitrato dello Sport, ma il suo ricorso viene respinto. Tuttora pende il ricorso che lo stesso ha presentato al TAR del Lazio avverso questa decisione.\nIl 24 marzo 2015 in Cassazione viene dichiarato inammissibile il ricorso della Procura contro la sua assoluzione."}
{"id": "736371", "revid": "1067791", "url": "https://it.wikipedia.org/wiki?curid=736371", "title": "Odontoblasta", "text": "L'odontoblasta \u00e8 una cellula di origine ectodermica, presente in tutti gli organismi dotati di denti.\nLa sua funzione \u00e8 quella di produrre la dentina, che costituisce con la polpa dentaria il complesso pulpo-dentinale, deputato a garantire elasticit\u00e0 e vitalit\u00e0 all'elemento dentario. \nGli odontoblasti si dispongono addossati tra la polpa e la dentina.\nNella polpa coronale queste cellule si presentano allungate, per poi farsi cubiche lungo i canali e continuare a restringersi fino ad appiattirsi a livello apicale: infatti le dimensioni della cellula sono proporzionali al grado di attivit\u00e0, ovvero alla produzione di dentina, che decresce dalla corona alla radice. Dalla sua porzione apicale, ogni odontoblasta emette un prolungamento citoplasmatico (Processo Odontoblastico), che si allunga man mano che vengono prodotte predentina e dentina, in concomitanza all'arretramento dell'odontoblasta (in direzione centripeta, va a ridurre la cavit\u00e0 pulpare). Ogni Processo Odontoblastico rimane cos\u00ec contenuto in uno spazio circondato da dentina, il Tubulo Dentinale, che decorre per tutto lo spessore della dentina. Lo spazio interposto tra il Processo Odontoblastico e la dentina che delimita il tubulo, prende il nome di Spazio Periodontoblastico, e contiene il fluido dentinale (un trasudato dei capillari della polpa), attraverso il quale varie sostanze possono raggiungere la giunzione smalto-dentina e sulla cui presenza si fonda la Teoria idrodinamica della sensibilit\u00e0 dentinale. La parete di ogni tubulo \u00e8 rivestita da una guaina ipomineralizzata, ricca di glicosamminoglicani, avente funzione di inibitore dei processi di sclerosi dentinale."}
{"id": "736372", "revid": "124447598", "url": "https://it.wikipedia.org/wiki?curid=736372", "title": "Tragelaphus angasii", "text": "Il nyala (Tragelaphus angasii) \u00e8 un'antilope dell'Africa meridionale. Il nome \u00abnyala\u00bb \u00e8 il termine swahili per indicare questa antilope. Il nome latino deriva da \u00abtragos\u00bb (capro), \u00abelaphos\u00bb (cervo) e da George Francis Angas, un artista e naturalista inglese.\n\u00c8 un'antilope delle fitte foreste dalla corna a spirale che non si trova molto a suo agio negli spazi aperti e che viene vista pi\u00f9 spesso nei pressi di pozze d'acqua. I nyala vivono da soli o in piccoli gruppi familiari composti da non pi\u00f9 di 10 membri. Il maschio raggiunge un'altezza di 110\u00a0cm, mentre la femmina ne raggiunge solamente 91. Il maschio possiede corna leggermente spiralate ed una lunga barba sulla gola e sulle regioni inferiori; la femmina \u00e8 priva di corna e non ha una barba cos\u00ec visibile. Il maschio \u00e8 bruno scuro, ha la faccia ed il collo bianchi e delle strisce verticali bianche sul corpo. La femmina \u00e8 bruno rossastra con strisce chiare.\nLa gestazione dura 8 mesi e mezzo, la femmina d\u00e0 alla luce un solo piccolo, di solito in agosto o settembre; pu\u00f2 accoppiarsi di nuovo una settimana dopo il parto.\nIl raro nyala di montagna (\"Tragelaphus buxtoni\") \u00e8 limitato all'Etiopia centrale. Sebbene sia superficialmente simile al nyala di pianura, viene attualmente considerato pi\u00f9 imparentato strettamente con il kudu.\nNote.\n "}
{"id": "736373", "revid": "3732", "url": "https://it.wikipedia.org/wiki?curid=736373", "title": "Frate Alberigo", "text": "Biografia.\nAlberigo era figlio di Ugolino I Manfredi di Alberigo della potente famiglia dei Manfredi di Faenza, entrato dal 1267 nell'ordine dei Frati Gaudenti.\nIl 2 maggio 1285 invit\u00f2 a convito presso la Castellina di Pieve Cesato, nella campagna faentina, due suoi parenti con i quali era in discordia, Manfredo e Alberghetto dei Manfredi, e li fece uccidere ad un segnale convenuto, che era quello di servire \"la frutta\". Al delitto parteciparono il figlio di Alberigo, Ugolino (?-1301), e il nipote Francesco. A causa dei dissidi con la parte politica avversa, Frate Alberigo fu costretto a trascorrere in esilio gli ultimi anni della sua vita. \nMor\u00ec a Ravenna dopo il 1301, data della morte del figlio Ugolino.\nNella Divina Commedia.\nNon era ancora morto nel 1300, l'anno in cui Dante colloca nel tempo la \"Commedia\", ma Dante inventa una particolarit\u00e0 della zona della Tolomea, i cui peccatori verrebbero dannati non appena compiuto il peccato, mentre un diavolo prende possesso del loro corpo che continua a vivere nel mondo il tempo che gli \u00e8 stato assegnato. Secondo il Buti, uno dei primi commentatori della Divina Commedia, sarebbe esistito nel Trecento una frase proverbiale di ricevere la \"frutta di frate Alberico\" per indicare un tradimento.\nDante ha una particolare maturazione nell'episodio di Frate Alberigo: il dannato lo prega di togliergli il ghiaccio che gli si \u00e8 formato sugli occhi impedendogli di piangere e Dante promette di farlo, possa egli andare in fondo all'Inferno (cosa che deve fare comunque per compiere il suo viaggio nell'oltretomba); allora Alberico inizia a raccontargli di s\u00e9 e dei suoi vicini di pena, inframezzando con frequenti richieste di togliere poi il ghiaccio.\nMa Dante alla fine si rifiuta di farlo, perch\u00e9 se in altre zone dell'Inferno si era mosso a piet\u00e0 dei dannati, adesso ha compreso che la giustizia divina deve fare il suo corso e che alleviare le pene di questi sarebbe come andare contro Dio: \"cortesia fu lui esser villano\", cio\u00e8 fu moralmente giusto esser villano con lui."}
{"id": "736375", "revid": "73537", "url": "https://it.wikipedia.org/wiki?curid=736375", "title": "Foochow", "text": ""}
{"id": "736376", "revid": "73537", "url": "https://it.wikipedia.org/wiki?curid=736376", "title": "Fochow", "text": ""}
{"id": "736377", "revid": "536103", "url": "https://it.wikipedia.org/wiki?curid=736377", "title": "Graeme Souness", "text": " Nel 2008 il tabloid britannico \"The Sun\" lo ha posizionato al primo posto nella classifica dei calciatori pi\u00f9 fallosi di sempre.\nCarriera.\nGiocatore.\nClub.\nFirm\u00f2 il primo contratto da professionista all'et\u00e0 di quindici anni, nel 1968, con il Tottenham Hotspur. Venne quindi inviato in Canada a disputare un campionato nella NASL, nelle file del Montr\u00e9al Olympique. Tornato agli \"Spurs\", debutt\u00f2 in campionato passando poi, dopo una presenza, al , ove rimase per cinque anni.\nPassato al Liverpool nel gennaio 1978, vinse subito la sua prima Coppa dei Campioni, a cui seguirono quelle del 1981 e del 1984: l'ultima vide per la prima volta la finale della competizione, disputatasi allo stadio Olimpico di Roma tra gli inglesi e i giallorossi padroni di casa, decidersi ai tiri di rigore (con Souness fra i rigoristi andati a segno). Dal 1981 era nel frattempo diventato il capitano della squadra, che guid\u00f2 alla vittoria in campionato per tre volte consecutive dal 1982 al 1984, dopo i successi del 1979 e del 1980.\nLa finale romana di Coppa dei Campioni fu l'ultima sua partita con i \"Reds\", che lasci\u00f2 dopo 356 partite e 58 reti. La sua carriera prosegu\u00ec proprio in Italia, accasandosi alla Sampdoria dove rimase per due stagioni contribuendo, nel 1985, alla vittoria del primo importante trofeo del club blucerchiato, la Coppa Italia.\nPassato nel 1986 ai Rangers di Glasgow, vi rimase fino al 1991 in qualit\u00e0 di giocatore-allenatore, vincendo quattro titoli in cinque stagioni.\nNazionale.\nDebutt\u00f2 in Nazionale scozzese il 30 ottobre 1974. Disput\u00f2 i Mondiali del 1986, chiudendo cos\u00ec la sua carriera in Nazionale con 54 gare.\nAllenatore.\nTornato al Liverpool da allenatore, vinse la FA Cup 1992. Ha quindi allenato varie altre squadre, fra cui in Italia il Torino per un breve periodo: l'esperienza del tecnico scozzese si chiuder\u00e0 dopo una pesante sconfitta per 4-0 patita a Verona con 6 gare di campionato disputate e 7 punti conquistati.\nNella sua carriera di allenatore si rese protagonista di un clamoroso atto durante la sua permanenza alla guida del Galatasaray, allorch\u00e9 vinse nel 1996 la Coppa di Turchia battendo gli storici avversari del Fenerbah\u00e7e: al termine del match di ritorno, giocato in trasferta allo Stadio \u015e\u00fckr\u00fc Sara\u00e7o\u011flu, Souness prese una bandiera giallorossa (colori del Galatasaray) e la piant\u00f2 in mezzo al campo; a seguito di questo atto, giudicato \"sacrilego\" dai tifosi del Fenerbah\u00e7e, scoppiarono violenti disordini in tutta Istanbul."}
{"id": "736385", "revid": "23390", "url": "https://it.wikipedia.org/wiki?curid=736385", "title": "Branca Doria", "text": "Biografia.\nEgli era un nobile genovese della celebre famiglia dei Doria, figlio di Nicol\u00f2. Ebbe vari incarichi politici in Sardegna e fu antenato del successivo Brancaleone Doria che lott\u00f2 contro il dominio degli Aragonesi. I genitori erano Nicol\u00f2 Doria, genovese, e Preziosa di Torres, sarda, della famiglia dei Lacon, gi\u00e0 imparentata con i Doria. Preziosa era figlia illegittima del Giudice di Torres Mariano II. Genova in questo periodo si batteva con Pisa per il potere sulla Sardegna, e le famiglie particolarmente interessate in questa competizione erano i Doria e i Malaspina.\nIl Giudicato di Torres.\nI Doria erano padroni nel 1266 di Alghero (che avevano trasformata in una loro citt\u00e0 murata), Giave, Monteleone, Castelgenovese (poi Castelaragonese, infine Castelsardo), Casteldoria; delle regioni dell'Anglona, di Ardara, di Bisarcio, del Meilogu, del Cabuabbas, del Nurcara e di due terzi della Nurra. Si erano imparentati con le famiglie giudicali sarde, radicandosi sul territorio.\nPer questo motivo Doria e Malaspina erano rimasti maggiormente coinvolti nelle vicende come anche nelle divisioni locali. Gli stessi membri delle due famiglie si erano suddivisi sin dal secondo Duecento in vari gruppi e clan, i Doria in una trentina di rami della stessa famiglia che talora entravano in reciproca competizione o addirittura in lotta tra di loro. In questa disputa per il potere che vedeva come attori membri di una stessa famiglia si inserisce l'episodio che fa di Branca Doria un personaggio infernale della \"Divina Commedia\".\nIl matrimonio con Caterina figlia di Michele Zanche.\nBranca Doria aveva sposato la sedicenne Caterina Zanca, dalla quale acquistava diritti sul Giudicato di Torres. Caterina Zanca stando ai commentatori di Dante (della Divina Commedia) era figlia di Michele Zanche e di Bianca Lancia, e per i legami con Enzo, figlio di Federico II, vantava diritti sul Logudoro. Bianca Lanza era madre di Re Enzo, e non moglie, come confermano Landino e il Vellutello, essendo stata concubina dell'imperatore Federico II. Moglie di Enzo era stata Adelasia di Torres, gi\u00e0 vedova di Ubaldo II dei Visconti di Gallura e deceduta molto prima del 1272; da lei veniva il titolo di giudicessa di Torres, in quanto il di lei fratello Barisone, unico erede maschio, era stato assassinato da fanciullo durante una rivolta in Sassari. In realt\u00e0 Michele Zanche era stato l'amante di Adelasia, la moglie di Enzo, titolare del Giudicato, molto prima del suo matrimonio con Enzo. La disgrazia e poi la morte di Enzo, o l'annullamento del matrimonio voluto dal pontefice Innocenzo IV, della famiglia dei Fieschi, avevano liberato Adelasia la quale era tornata da Michele Zanche, pur permettendosi vari amanti. Michele aveva sfruttato questa situazione prendendo il potere nel Giudicato Turritano.\nI rapporti di parentela si complicarono a causa dei rapporti intrafamiliari della famiglia sarda dei Lacon: Adelasia apparteneva infatti a questa famiglia, ed era sorella di Preziosa (la madre di Branca Doria); la figlia di Michele Zanche, Caterina, sposata da Branca, per\u00f2 non era sorellastra del Doria in quanto non era affatto figlia di Adelasia: infatti non si sa chi fosse la madre di Caterina)\nL'incertezza sul titolo di possesso della Sardegna.\nIn questo passaggio resta tutta una serie di incertezze, e nelle circostanza i legami si confondono, soprattutto per la non regolarit\u00e0 dei matrimoni e concubinaggi di Federico II, e poi dei Lacon; unica discendenza chiara era quella in linea maschile dei Doria.\nLa tesi, probabilmente errata, che vuole Michele Zanche marito della moglie favorita dell'imperatore, si riferisce pertanto a Bianca, piemontese, venuta dai castelli di famiglia di Brolo e probabilmente di Patern\u00f2 e Gioia del Colle. Era degli Aleramici Lancia (o Lanza), nome preso da Manfredi, lancifero di Federico Barbarossa. Non \u00e8 certo se fosse figlia di Manfredi II Lancia o del di lui figlio Bonifacio I d'Agliano, e fu amante di Federico II dal 1226, quando questi passando dal Piemonte la incontr\u00f2 e la port\u00f2 con s\u00e9. Gli diede due o tre figli legittimati nel 1241, morta la terza moglie imperiale Isabella d'Inghilterra. Spos\u00f2 Federico II \"in extremis\", forse con lo stratagemma di fingersi in punto di morte. I figli furono Manfredi (1232 \u2013 1266), Costanza (1230 - 1307), Violante (1233 - 1264), ma probabilmente non Enzo (o Enzio).\nIl diritto sul Giudicato di Logudoro aveva avuto un pi\u00f9 complesso travaglio; era stato portato da Adelasia ad Enzo \u2014 o Enzio \u2014 figlio prediletto di Federico II che per la maggior parte degli storici era nato da un'altra amante, la nobile tedesca Adelaide, conosciuta dall'imperatore in una permanenza in Germania. Enzo nel 1238, a diciotto anni, aveva sposato la Lacon Adelasia di Sardegna, principessa dei Giudicati di Torres e Gallura, di dieci anni pi\u00f9 anziana di lui e gi\u00e0 vedova di Ubaldo Visconti. I pontefici furono contrari alla loro unione; Gregorio IX, per evitare la perdita dell'isola a lui nominalmente dipendente, volle sciogliere questo matrimonio. Dibattuta la sorte di Adelasia che di fatto tornava in Sardegna presso Michele Zanche con la prigioni adel marito. Secondo talune versioni, sempre dei commentatori di Dante, morta Adelasia nel 1249, Enzo spos\u00f2 una nipote del cognato Ezzelino da Romano ed ebbe diversi figli, legittimi e illegittimi, di cui si ricordano Enrico, ignorato dal suo testamento e la illegittima Elena, ricordata dal testamento, poi moglie di Ugolino della Gherardesca. Vengono a questo punto meno ulteriori note sul passaggio del titolo sulla Sardegna, che fu raccolto infine per via matrimoniale da Michele Zanche, dalla stessa Bianca Lancia, ma la cosa pare non veritiera, e pi\u00f9 probabilmente da Adelasia.\nIl passaggio dei titoli da Michele Zanche a Branca Doria.\nUnica certezza \u00e8 che dall'unione, forse anche matrimoniale (ma non \u00e8 certa la cosa) Michele Zanche guadagnava la nomina (forse) e il potere sul Giudicato Turritano. Tale potere lo aveva esercitato da tempo, ma a nome di altri, essendo siniscalco del delfino di Federico II, e forse in contrasto con i Pisani, che pare dal 1250 o dal 1257, quando avevano occupato il sassarese, avessero designato a tale ruolo Vernagallo. Raggiunta questa carica di fatto, con la nomina di re Enzo, detenuto e poi morto nel 1272 nella prigionia in Bologna (nel palazzo sulla piazza Maggiore), Zanche non esit\u00f2 a sfruttarla per arricchirsi personalmente barattando le sue concessioni nelle pi\u00f9 infamanti maniere; per questo Dante lo pone all'inferno tra i barattieri.\nBranca Doria, sposandone la figlia e diventando genero di Michele Zanche, ora governatore di Logudoro in Sardegna, intendeva usurparne a sua volta la carica. Pertanto fece uccidere a tradimento il suocero durante un banchetto nella sua tenuta della Nurra, alla presenza del cugino Barisone Doria; ne fece quindi tagliare a pezzi il cadavere.\nL'uccisione di Michele Zanche concludeva la successione dei giudici turritani aprendo le porte ai Genovesi. La regione venne divisa tra i vari membri delle famiglie arrivate dalla Liguria, i Doria, cui centro principale era Alghero e che tenevano CastelGenovese, MonLeone, CastelDoria, Roccaforte, e le terre di Anglona, Ardara, Bisarcio, Meilogo, Capo d'Acque, Nurcare e parte della Nurra, ed i marchesi Malaspina, gi\u00e0 padroni di Bosa da essi edificata, che dominarono allora anche i castelli di Burci ed Osilo e le terre di Coghinas, Figulina e Monti. La decadenza di Torres il cui giudicato si disintegrava, favoriva la crescita di Sassari, resasi indipendente e Comune autonomo dal 1276.\nL'assassinio di Michele Zanche doveva accadere attorno al 1275 anche se altre fonti lo vogliono collocare nel 1290. In realt\u00e0 i motivi non sono chiari: il corrotto Michele Zanche se era abile nell'arricchirsi personalmente, vendendo le cariche di cui era responsabile e saccheggiando il denaro pubblico, non sapeva governare il paese ed era gi\u00e0 nelle mani di Branca Doria. Il suo assassinio potrebbe anche essere stato determinato da una vendetta personale, come da una contesa interna alla famiglia di cui poco si sa.\nLa corsa ai riconoscimenti di papa ed imperatore.\nBranca Doria non era ancora morto nel 1300, anno in cui si svolge la Commedia, ma la sua anima era precipitata all'Inferno non appena compiuto il peccato, mentre un diavolo faceva vivere nel mondo il suo corpo. In seguito Dante scrive anche un'amara invettiva contro Genova, per aver trovato un suo concittadino tra i peggiori peccatori.\nDante aveva probabilmente incontrato Branca Doria quando si erano trovati entrambi presso l'imperatore Enrico VII (Arrigo VII) di Lussemburgo, venuto in Italia; Dante vi si trovava per i suoi ideali, Branca Doria per interessi feudali; presso pare che in quell'occasione Branca Doria avesse schiaffeggiato il grande Poeta. Una versione cinquecentesca narra invece come Dante, alla corte di Arrigo VII, venisse aggredito violentemente dagli sgherri di Branca Doria per qualche maldicenza che in vena poetica aveva fatto con l'imperatore; l'avversione del Poeta a Branca era dovuta anche al fatto che il primo alla corte dell'imperatore era dedito a esporre le sue idee politiche, mentre Branca agiva nell'ombra e mutava a suo favore tali leggi e principi manipolando direttamente la debole volont\u00e0 del sovrano che in Genova ospitava nelle sue case (nel Borghetto dei Doria, attorno alla piazza San Matteo).\nNel 1299 Branca Doria chiese a Bonifacio VIII di confermare i suoi diritti sul Logudoro, che potevano essere messi in dubbio dal fatto che la di lui madre, Preziosa Lacon, era figlia illegittima. Il Logudoro fu la regione cui dedic\u00f2 met\u00e0 della sua esistenza e nella quale fu ucciso nel 1325, perch\u00e9 divenuto scomodo all'allora sopraggiunto potere aragonese. Per farsi accettare dal pontefice, essendo ghibellino, si spost\u00f2 su posizioni filoguelfe grazie al matrimonio tra il di lui figlio Bernab\u00f2 o Barnaba, con Eleonora Fieschi, essendo i Fieschi dalla parte del Pontefice.\nL'apoteosi del potere di Branca la si colloca al momento dell'arrivo di Arrigo VII di Lussemburgo, quando l'imperatore fu in Genova (1311), e dal quale il Doria seppe esaudire molte richieste di riconoscimenti e titoli vari a suo fine.\nLa direzione del partito ghibellino e l'alleanza con Matteo Visconti.\nVera mente della sua famiglia restava nonostante la tarda et\u00e0 Branca Doria, ed il di lui figlio Bernab\u00f2 seguiva di fatto le sue direttive. Fu probabilmente Branca ad organizzare il matrimonio di maggior successo per la famiglia, tra la nipote (figlia di suo figlio Bernab\u00f2) Valentina o Violante, e Stefano Visconti, della famiglia che rappresentava il partito ghibellino in Italia Settentrionale. Nel periodo della cacciata dei Ghibellini da Genova (1317) Branca dirigeva la sua politica da Savona, e grazie a quel matrimonio i Visconti inviarono grossi aiuti militari ai ghibellini genovesi che attaccavano la citt\u00e0 nell'intento di riprenderne il possesso.\nLa conquista aragonese della Sardegna e l'assassinio di Branca Doria.\nInfine Branca Doria si dedic\u00f2 al Turritano, che stava per essere invaso da Alfonso d'Aragona, infante di Giacomo II. Pur professando fedelt\u00e0 al re aragonese, Branca comprendeva che, se questi si fosse impossessato dell'isola, sarebbe stata la fine del suo potentato in ascesa. Tent\u00f2, pare, anche, sempre dirigendo l'azione di vari parenti tra cui quella del figlio Bernab\u00f2, di riavvicinarsi agli odiati Pisani che aveva da sempre combattuto.\nNon si hanno notizie precise sulla morte di Branca Doria. Pare morisse assassinato in Sardegna, ormai vecchissimo ma sempre temibile per gli avversari. Lo storico spagnolo Zurita \u00e8 l'unico a raccontare le possibili modalit\u00e0 della sua uccisione. Branca, ormai ultraottantenne ma sempre combattivo, cercava probabilmente di emanciparsi dal potere della corona aragonese pur essendosi dovuto ad essa assoggettare con la conquista delle roccaforti Pisane a Cagliari e Iglesias nel 1323. Una sommossa organizzata dai filoaragonesi a Sassari port\u00f2 alla sua cattura, e bench\u00e9 i parenti chiedessero a Barcellona la grazia a Giacomo II, questi non ne volle sapere e Branca venne ucciso dai partigiani di Ugone di Arborea (1325). Non gli sopravvisse di molto il figlio Bernab\u00f2, da sempre suo braccio destro, che mor\u00ec nel 1325. I suoi discendenti riuscirono per\u00f2 a restare in posizioni di potere ancora a lungo in Sardegna, pur sotto la corona aragonese.\nPalazzo di Branca Doria.\nA Genova esiste tuttora il palazzo di Branca Doria, in piazza San Matteo accanto alla chiesa nobiliare dei Doria (chiesa di San Matteo).\nI Doria discendenti di Branca Doria (Liguria, Sardegna e Brasile).\nBranca Doria si muove tra Liguria e Sardegna, soprattutto nella seconda regione. In conseguenza la sua famiglia si divide tra le due zone, alcuni restano in Liguria, altri si spostano definitivamente in Sardegna.\nLa figlia Violante Doria sposa Oberto Doria, detto Dorino, signore di Loano e patrizio genovese; riallaccia qui i legami con i rami di famiglia del Ponente Ligure.\nDel ramo sardo-genovese, da Caterina Zanche Branca Doria ebbe il figlio Bernab\u00f2 Doria, signore di Sassello e Logudoro.\nUna figlia di Bernab\u00f2 Doria, Valentina, spos\u00f2 in prime nozze Franceschino Del Carretto, ed in seconde il duca di Milano Stefano Visconti (col quale \u00e8 sepolta in Sant'Eustorgio a Milano), divenendo madre di Matteo, Bernab\u00f2 e Galeazzo Visconti.\nBernab\u00f2 (o Barnaba) fu impegnato come il padre nella lotta paterna per il dominio sull'isola e pare venisse assassinato nel 1325, forse assieme al padre.\nLa famiglia di Branca Doria era in Sardegna strettamente legata agli interessi dell'altra famiglia ligure, o ligure-toscana, quella dei marchesi Malaspina. Dai Malaspina Branca Doria aveva acquistato molte terre.\nIl nipote di Branca Doria - figlio del di lui figlio Bernab\u00f2 Doria \u2013 Brancaleone Doria (senior), sposava Isotta Malaspina, del ramo dei Malaspina di Villafranca (figlia di Federigo e sorella di Tommaso I, quest'ultimo iniziatore del ramo dei Malaspina di Cremolino).\nQuando gli Aragonesi conquistarono in Sardegna tutti i possessi doriani, dal 1353, resiste solo il figlio omonimo di Brancaleone Doria, pronipote di Branca Doria , che nel 1357 si schier\u00f2 dalla parte di Pietro IV d'Aragona, ottenendo dal sovrano la signoria di Castel Genovese (alias Castel Doria), Monteleone Rocca Doria e delle incontrade di Nurcara, Cabuabbas, Anglona, Bisarcio. In tal modo quest'ultimo retaggio genovese in Sardegna sopravvisse sino al 1448, grazie a Nicol\u00f2 Doria, che per ultimo tenne Castelgenovese. Questi Doria si naturalizzarono in Sardegna e presero parte alle vicende dell'isola, come Brancaleone Doria che con la moglie Eleonora d'Arborea lasci\u00f2 Castelgenovese per prendere in mano le redini del giudicato in guerra col regno di Sardegna."}
{"id": "736389", "revid": "46931", "url": "https://it.wikipedia.org/wiki?curid=736389", "title": "Sherent\u00e9", "text": ""}
{"id": "736393", "revid": "767487", "url": "https://it.wikipedia.org/wiki?curid=736393", "title": "Natural High (HammerFall)", "text": "Natural High \u00e8 un \"maxi singolo\" degli Hammerfall uscito in Italia il 22 settembre 2006, contenente un'anteprima del loro successivo full-length album \"Threshold\" rappresentata dai brani \"Natural High\" e \"The Fire Burns Forever\". Il disco contiene anche il video di \"The Fire Burns Forever\"."}
{"id": "736394", "revid": "1941409", "url": "https://it.wikipedia.org/wiki?curid=736394", "title": "La secchia rapita", "text": "La secchia rapita \u00e8 un poema in ottave di argomento eroicomico, scritto da Alessandro Tassoni.\nUna prima stesura \u00e8 del 1614, ma venne pubblicato a Parigi solo nel 1622. Superati i controlli della Congregazione dell'Indice dei libri proibiti della Chiesa cattolica, con un testo emendato in pochissimi punti dallo stesso Urbano VIII Barberini, il Tassoni fece stampare nel 1624 la prima edizione a proprio nome dell'opera (precedentemente pubblicata sotto lo pseudonimo di Aldrovinci Melisone). La versione definitiva fu stampata a Venezia nel 1630.\nTrama.\nIl poema narra la storia del conflitto tra Bologna e Modena al tempo dell'imperatore Federico II. Durante la battaglia di Zappolino, i bolognesi, dopo un'incursione nel territorio di Modena, furono respinti e inseguiti fino alla loro citt\u00e0; i modenesi, fermatisi presso un pozzo per dissetarsi, portarono via come trofeo di guerra una secchia di legno.\nAl rifiuto dei modenesi di riconsegnare la secchia, i bolognesi dichiarano loro guerra. Ad essa partecipano, distribuiti tra le due parti, gli dei dell'Olimpo: Apollo e Minerva si schierano a fianco dei bolognesi; Marte, Venere e Bacco dei modenesi. Anche re Enzo, figlio dell'imperatore Federico II, parteggia per loro. Un elemento nuovo introdotto dal Tassoni \u00e8 l'entrata in campo di un esercito di donne, guidato da Renoppia. \nLa guerra per la secchia rapita si protrae per qualche tempo fra battaglie, duelli, tregue e tornei, intercalati da episodi comici e burleschi che hanno spesso come protagonista il conte di Culagna. Innamoratosi di Renoppia, sfida a duello il prode Melindo e lo vince, secondo quanto predetto dalla profezia che aggiudica la vittoria al pi\u00f9 debole e vile; e tenta di avvelenare la moglie, ma beve la pozione per errore ed \u00e8 costretto a confessare la malefatta. Alla fine il conflitto si conclude grazie a trattative condotte da un legato pontificio, che stabiliscono le seguenti condizioni: i bolognesi possono tenersi re Enzo, fatto prigioniero durante la battaglia di Fossalta; i modenesi, la secchia.\nIl conte di Culagna.\nL'immaginario conte di Culagna \u00e8 forse il personaggio pi\u00f9 noto dell'opera e ne rappresenta bene lo spirito volto, per esplicita ammissione del Tassoni, al puro intrattenimento del lettore. Ecco come viene presentato:\n\"La secchia rapita\" in musica.\nFondandosi sul poema del Tassoni, il librettista Gastone Boccherini scrisse un omonimo \"dramma eroicomico per musica\", il quale fu musicato da Antonio Salieri e rappresentato per la prima volta al Burgtheater di Vienna nel 1772. Altre composizioni musicali si devono a Nicola Antonio Zingarelli nel 1793, a Francesco Bianchi nel 1794 (ambedue con libretto riveduto da Angelo Anelli), al sig. Selleri\u00e9 nel 1836 e a Giulio Ricordi nel 1910 (revisione del libretto da parte di Renato Simoni)."}
{"id": "736395", "revid": "599013", "url": "https://it.wikipedia.org/wiki?curid=736395", "title": "Aleksandar Lukovi\u0107", "text": "Caratteristiche tecniche.\nDi ruolo difensore centrale, poteva giocare anche da terzino sinistro.\nCarriera.\nClub.\nDopo aver giocato una stagione nello Sloga Kraljevo, squadra della sua citt\u00e0, con la quale gioca 21 partite segnando 3 reti, passa nel 1999 al FK Borac \u010ca\u010dak dove per\u00f2 non scende mai in campo. Nel 2000 passa alla Stella Rossa di Belgrado e vi rimane fino al 2006, giocando 64 partite e segnando 3 reti. Nel 2002 e nel 2003 viene per\u00f2 ceduto in prestito prima allo Sloga Kraljevo, poi allo Jedinstvo Paracin.\nNell'estate 2006 viene ceduto in compartecipazione all', che lo gira in prestito all' dove rimane fino a gennaio del 2007 per poi fare ritorno ad Udine. Ha esordito nella Serie A italiana il 10 settembre 2006 in Atalanta-Ascoli terminata 3-1. Il 2 ottobre 2008 segna il rigore decisivo in - valida per l'accesso alla fase a gironi della Coppa UEFA.\nNel luglio 2010 viene ceduto ai russi dello .\nNazionale.\nConta diverse presenze con la maglia della sua nazionale, la Serbia, con cui ha esordito il 15 agosto 2005, nella gara contro la Polonia. Ha disputato i Mondiali 2010 con la sua nazionale, venendo espulso contro il Ghana alla prima partita.\nStatistiche.\nPresenze e reti nei club.\n\"Statistiche aggiornate al 30 luglio 2013.\""}
{"id": "736400", "revid": "110157", "url": "https://it.wikipedia.org/wiki?curid=736400", "title": "Einheits\u00fcbersetzung", "text": "La Einheits\u00fcbersetzung (\"traduzione unificata\", pronuncia \"Ainhaits-\u00fcbersetzung\") \u00e8 la versione della Bibbia attualmente usata nel culto romano-cattolico di lingua tedesca.\nOrigine e storia.\nLa \"Einheits\u00fcbersetzung\" deve la sua origine al rilancio degli studi biblici che invest\u00ec la Chiesa cattolica in seguito al Concilio Vaticano II. \nL'originale gruppo di lavoro includeva rappresentanti della conferenza episcopale tedesca e della associazione evangelica Michaelsbruderschaft (=\"fratellanza di (san) Michele\"). \nLa cooperazione inizi\u00f2 nel 1967 con la collaborazione di biblisti operanti all'interno dell'intero spazio linguistico tedesco (Germania est e ovest, Austria, Svizzera, Alto Adige, Lussemburgo e Belgio). \nIl Nuovo Testamento fu terminato nel 1972, l'Antico Testamento nel 1980.\nLa versione venne adottata dalla Chiesa Cattolica tedesca come testo ufficiale per la liturgia, col placet della Santa Sede. Tra le chiese evangeliche ebbe una discreta diffusione, senza per\u00f2 arrivare a soppiantare del tutto la Bibbia di Lutero, sia nello studio che nella liturgia.\nCon un comunicato di Wolfgang Huber, vescovo luterano di Berlino e presidente della EKD (\"Evangelische Kirche in Deutschland\", Chiesa evangelica tedesca) in data 8 settembre 2005 gli evangelici rigettarono la \"Einheits\u00fcbersetzung\". La versione \u00e8 rimasta in vigore limitatamente al culto cattolico e a quello della Chiesa di Ges\u00f9 Cristo dei Santi degli Ultimi Giorni (pi\u00f9 noti come Mormoni).\nIl motivo di tale rifiuto va cercato nel documento vaticano \"Liturgiam authenticam\", nel quale la Santa Sede, tra l'altro, ribadisce come criterio base delle traduzioni bibliche la fedelt\u00e0 ai testi originali. Da parte cattolica, dunque, \u00e8 nata l'esigenza di rivedere parte del lavoro svolto, in particolare Salmi e Nuovo Testamento. Questa prospettiva non pu\u00f2 essere realizzata che a discapito di una perdita eufonia dal punto di vista dell'attualit\u00e0 del linguaggio. \nEd \u00e8 proprio questo che non viene accettato dalla parte protestante: a partire dalla realizzazione della Bibbia di Lutero, la fedelt\u00e0 al linguaggio corrente \u00e8 un tema particolarmente caro alla tradizione protestante.\nIl presidente della Conferenza Episcopale Tedesca Cattolica, card. Karl Lehmann, con un documento apposito prese atto con dispiacere della 'considerevole tensione' che ha portato alla frattura.\nCaratteristiche.\nLa \"Einheits\u00fcbersetzung\" \u00e8 stata elaborata con l'intento di:\nLa \"Einheits\u00fcbersetzung\", al pari delle altre versioni moderne, offre introduzioni ai singoli libri biblici, titoli laterali e note a pi\u00e8 di pagina con indicazioni storiche, teologiche, critiche."}
{"id": "736403", "revid": "2018934", "url": "https://it.wikipedia.org/wiki?curid=736403", "title": "Strada statale 65 della Futa", "text": "La strada statale 65 della Futa (SS 65), gi\u00e0 strada regionale 65 della Futa (SR 65) e strada provinciale 65 della Futa (SP 65) in Emilia-Romagna, \u00e8 una strada statale italiana.\nStoria.\nLa strada statale 65 venne istituita nel 1928 con il seguente percorso: \"Firenze - Passo della Futa - Bologna.\"\nIn seguito al decreto legislativo n. 112 del 1998, dal 2001, la gestione \u00e8 passata dall'ANAS alla Regione Toscana e alla Regione Emilia-Romagna, che hanno ulteriormente devoluto le competenze alla Provincia di Firenze e alla Provincia di Bologna. Quest'ultima ha denominato la strada come provinciale (SP 65) non essendoci in Emilia-Romagna la classificazione di strada regionale.\nLa propriet\u00e0 della strada rimane comunque di ANAS anche nell'ottica di trasferimento della sola gestione tecnico-manutentiva.\nNel 2018, il tratto toscano in gestione alla Citt\u00e0 metropolitana di Firenze (erede della ex Provincia) \u00e8 stato riclassificato nella rete stradale di importanza nazionale tramite il DPCM del 20 febbraio 2018; Il tratto compreso tra i km 4,903 (fine del centro abitato di Firenze) al km 61,965 (confine con la Regione Emilia Romagna) \u00e8 pertanto passato a gestione ANAS, come previsto dal piano \"Rientro Strade\".\nDal 1\u00ba aprile 2021 anche il rimanente tratto emiliano (km 61,695 - 90,700) in gestione alla Citt\u00e0 metropolitana di Bologna, viene riclassificato secondo il DPCM del 21 novembre 2019 e conseguentemente ritorna sotto la gestione ANAS.\nPercorso.\nInizia a Firenze al Ponte Rosso, dove ha inizio anche la Strada statale 302 Brisighellese Ravennate o via Faentina, ed \u00e8 uno dei pi\u00f9 importanti collegamenti con Bologna. Esce a nord della citt\u00e0 toscana con il nome di \"via Bolognese\" , attraversa le frazioni di Trespiano e Montorsoli prima di arrivare a Pratolino nel comune di Vaglia, prosegue nei comuni di Vaglia, lambendone l'abitato, San Piero a Sieve, costeggia il Lago di Bilancino a Barberino del Mugello, sale verso Montecarelli dove incrocia la SP 8 militare per Barberino, Calenzano e Prato. Valica il Passo della Futa, tocca ancora Covigliaio dove poco dopo innesta la Strada statale 503 del Passo del Giogo e dopo aver valicato il Passo della Raticosa entra in Emilia. In territorio emiliano tocca Monghidoro, Loiano, Pianoro e arriva a Bologna, a sud della citt\u00e0 (nel Quartiere Savena), assumendo inizialmente la denominazione di \"via Toscana\" e poi quella di \"via Augusto Murri\", proseguendo fino al centro della citt\u00e0 con il percorso della storica via Santo Stefano e terminando alla Piazza della Mercanzia."}
{"id": "736407", "revid": "1543377", "url": "https://it.wikipedia.org/wiki?curid=736407", "title": "Sava di Serbia", "text": "Era figlio del condottiero e fondatore dello Stato medievale serbo Stefano Nemanja e della moglie Anna e fratello del primo re serbo Stefano Prvoven\u010dani. Fu il primo arcivescovo serbo (1219-1233) nonch\u00e9 una figura di spicco nel panorama politico e culturale dell'epoca. La sua figura \u00e8 stata considerata cos\u00ec importante nella Serbia medioevale che esistono pi\u00f9 di una decina di \"Vite\", scritte tra il 1200 e il 1350, che narrano la sua biografia.\nBiografia.\nTerzogenito della famiglia reale e dotato fin dall'infanzia di una buona educazione, rinunci\u00f2 a 17 anni all'incarico paterno di governare la regione di Hum per rifugiarsi, nascostamente dai genitori, nel monastero russo-ortodosso di S. Panteleimon del Monte Athos, dove fu ordinato monaco con il nome di Sava, in onore di San Sava il Grande (434-532), fondatore del monachesimo palestinese. Vani furono i tentativi da parte dei suoi genitori di farlo tornare alla propria casa. Nel 1197 si trasfer\u00ec nel monastero greco di Vatopedi, sempre presso il monte Athos e l\u00ec lo raggiunse il padre Stefano Nemanja. Verso la fine di quello stesso anno fu inviato dai monaci dell'Athos in missione diplomatica a Costantinopoli dove ottenne da Alessio III il permesso di tornare ad occupare il monastero abbandonato di Hilandar, cosa che Sava fece con il padre e con alcuni altri monaci nel 1198 ristrutturandolo e facendolo tornare a essere uno dei monasteri pi\u00f9 importanti per la vita monastica serba. Il padre di San Sava fu ordinato monaco con il nome di Simeone, nome con cui pi\u00f9 tardi fu canonizzato santo, e mor\u00ec il 13 febbraio 1200.\nDopo la dipartita del padre, Sava si ritir\u00f2 a vita ascetica nel monastero di Kareya, da lui stesso costruito alla fine del Duecento. L\u00ec scrisse i \"tipici di Kareya\", regole monastiche in lingua serba che dovevano servire a dirigere sia il nuovo monastero che quello di Hilandar. In quegli stessi anni fu ordinato sacerdote e, poco tempo dopo, archimandrita dai tre vescovi della regione.\nI riflessi politici della caduta di Costantinopoli nel 1204 si fecero risentire anche nelle comunit\u00e0 del Monte Athos, destabilizzandole: in tale clima Sava decise nel 1208 di abbandonare quel luogo e di rifugiarsi nel monastero di Studenica, costruito nel 1190 dal padre, diventandone egumeno.\nIn seguito alle divergenze religiose intercorse con il proprio fratello, che diventato re aveva sposato una nobile veneziana e si era avvicinato alla Chiesa di Roma, Sava fu costretto ad abbandonare Studenica per tornare nel 1216 a rifugiarsi sul Monte Athos, da dove si mosse per Nicea nel 1219, per essere consacrato in quella che era allora diventata la capitale dell'Impero bizantino, arcivescovo di Serbia dall'imperatore Teodoro I: da quel momento venne a formarsi la Chiesa ortodossa serba che, a seguito dell'elevazione di Saba sul soglio arcivescovile, si distacc\u00f2, non senza provocare attriti, da quella bulgara.\nDi ritorno da Nicea, decise di stabilire la sede del proprio arcivescovado nel monastero di \u017di\u010da, di cui lui stesso aveva promosso la costruzione pochi anni prima.\nAppena insediatosi convoc\u00f2 un concilio nel quale condann\u00f2 le tesi dell'eresia bogomila, che in quegli anni si stava espandendo nelle campagne serbe dopo aver coinvolto gran parte dell'Impero bizantino.\nSuccessivamente, insieme al fratello Prvoven\u010dani, si impegn\u00f2 in un'opera di riavvicinamento alla Chiesa romana dalla quale ottenne, nel 1221, il beneplacito all'elezione del fratello come primo Re di Serbia. Forte del consenso politico di papa Onorio III, Sava convoc\u00f2 un nuovo concilio per l'elezione del Re dei Serbi che si concluse appunto con l'incoronazione da parte dell'arcivescovo di Stefano.\nAl ritorno da un viaggio apostolico a Gerusalemme, dove si era recato per cogliere ulteriori appoggi alla nuova chiesa formatasi, assistette impotente alla sconfitta serba nella battaglia di Filippopoli nel marzo 1230 da parte delle truppe bulgare. La Bulgaria divenne stato egemone dei Balcani e la Chiesa ortodossa serba torn\u00f2 \"di fatto\" a far parte di quella bulgara. Nel 1233 Sava rinunci\u00f2 alla propria carica di arcivescovo, eleggendo a proprio successore il discepolo Arsenio I (1234-1267).\nPoco tempo dopo il santo intraprese una lunga missione diplomatica per conto del re bulgaro Ivan II Asen, per Gerusalemme, Alessandria d'Egitto, Antiochia, Costantinopoli, visitando inoltre i monaci eremiti della Tebaide, affinch\u00e9 i patriarchi di queste citt\u00e0 dessero il consenso alla ricostituzione del patriarcato bulgaro di Turnovo (che venne restaurato nel 1235).\nAl ritorno dall'estenuante viaggio partecip\u00f2 a una cerimonia religiosa nella stessa Turnovo, capitale della Bulgaria fino al 1393. Qui, durante il rito della Benedizione delle Acque, si ammal\u00f2 di polmonite, morendo nella notte fra il 13 e il 14 gennaio 1235. Le sue ossa furono successivamente spostate nel monastero di Mile\u0161eva, situato nella Serbia meridionale, e 360 anni dopo, durante l'invasione Ottomana, furono bruciate dai turchi nella piazza principale di Belgrado, ove oggi sorge la chiesa dedicata a suo nome, progettata nel 1939 e diventata, nel 2004, la pi\u00f9 grande chiesa ortodossa del mondo.\nCulto.\nSan Sava \u00e8 considerato dagli storici il fondatore dell'autocefala Chiesa ortodossa serba e per questo motivo \u00e8 detto \"\u1f41 \u03c6\u03c9\u03c3\u03c4\u1f74\u03c1 \u03c4\u1fc6\u03c2 \u03a3\u03b5\u03c1\u03b2\u03af\u03b1\u03c2\" (gr. l'illuminatore della Serbia) e viene pure celebrato come santo patrono dell'istruzione e della medicina.\nLa sua festa \u00e8 celebrata il 14 gennaio secondo il calendario giuliano, quindi il 27 gennaio secondo il calendario civile attuale."}
{"id": "736412", "revid": "1573940", "url": "https://it.wikipedia.org/wiki?curid=736412", "title": "Tragelaphus buxtoni", "text": "Il nyala di montagna (Tragelaphus buxtoni ) \u00e8 un'antilope diffusa nelle boscaglie di alta quota di una piccola area dell'Etiopia centrale. \u00c8 una specie monotipica (vale a dire senza sottospecie riconosciute) descritta per la prima volta dal naturalista inglese Richard Lydekker nel 1910. I maschi misurano in genere 120-135 cm di altezza al garrese, mentre le femmine ne raggiungono 90-100. I primi pesano 180-300\u00a0kg, contro i 150-200 delle seconde. Il manto \u00e8 di colore variabile dal grigio al marrone, con due-cinque strisce bianche poco definite che si estendono dal dorso alle regioni inferiori e una fila di sei-dieci macchioline dello stesso colore. Altri segni bianchi sono presenti anche sulla faccia, sulla gola e sulle zampe. I maschi presentano una breve cresta eretta di colore scuro, con peli lunghi circa 10 cm, che corre lungo la parte mediana del dorso. Le corna sono presenti solo nei maschi.\nIl nyala di montagna \u00e8 molto timido ed elusivo nei confronti degli esseri umani. Quattro o cinque esemplari possono riunirsi insieme per brevi intervalli di tempo a formare piccoli branchi. I maschi non sono territoriali. Prevalentemente brucatore, pu\u00f2 all'occorrenza divenire un pascolatore. Le femmine iniziano ad accoppiarsi verso i due anni, et\u00e0 in cui anche i maschi raggiungono la maturit\u00e0 sessuale. La gestazione dura tra gli otto e i nove mesi, trascorsi i quali nasce sempre un solo piccolo. La speranza di vita si aggira sui 15-20 anni.\nL'habitat tipico del nyala di montagna \u00e8 costituito dalle boscaglie montane ad altitudini comprese tra i 3000 e i 3400 m. Gli insediamenti umani e le grandi mandrie di bestiame hanno spinto la specie ad occupare foreste di eriche ad altitudini superiori ai 3400 m. Il nyala di montagna \u00e8 endemico dell'acrocoro etiopico a est della Rift Valley, tra i 6 e i 10\u00b0 nord. Circa met\u00e0 della popolazione totale vive nella zona di Gaysay, un'area di 200\u00a0km\u00b2 nella parte settentrionale del parco nazionale delle montagne di Bale. Il nyala di montagna viene classificato nella categoria delle specie in pericolo (\"Endangered\") dall'Unione Internazionale per la Conservazione della Natura (IUCN). Svolge un ruolo importante nella cultura etiope, e un nyala di montagna \u00e8 raffigurato sul retro delle monete etiopi da dieci centesimi.\nTassonomia.\nIl nyala di montagna \u00e8 stato descritto per la prima volta dal naturalista inglese Richard Lydekker nel 1910. Suo nome scientifico \u00e8 \"Tragelaphus buxtoni\" ed \u00e8 stato fin da subito classificato nel genere \"Tragelaphus\" della famiglia Bovidae.. Il primo esemplare venne portato in Inghilterra nel 1908 dal maggiore Ivor Buxton, in onore del quale la specie \u00e8 stata battezzata. Il maggiore Buxton, tornato da un viaggio di caccia in Etiopia, present\u00f2 inizialmente un esemplare che aveva abbattuto al tassidermista britannico Rowland Ward, che successivamente inform\u00f2 Lydekker della scoperta. Si trattava dell'ultima specie di grande antilope scoperta in Africa. Le corna a spirale e i disegni bianchi sulla faccia e sui fianchi indicavano senza dubbio che si trattava di una specie del genere \"Tragelaphus\". Lydekker credette che la specie fosse pi\u00f9 strettamente imparentata con il nyala (\"T. angasii\") che con le due specie di kud\u00f9 (all'epoca classificate nel genere \"Strepsiceros\"). Infatti, furono proprio le somiglianze del nyala di montagna sia con le specie del genere \"Tragelaphus\" che con quelle di \"Strepsiceros\" a spingere gli studiosi a far confluire queste ultime all'interno di \"Tragelaphus\".\nNel 2005, Sandi Willows-Munro, dell'universit\u00e0 del KwaZulu-Natal (a Durban), condusse un'analisi mitocondriale delle nove specie del genere \"Tragelaphus\", confrontando i dati riguardanti il DNA mitocondriale e il DNA nucleare. I risultati indicarono che il nyala di montagna appariva come un \"sister taxon\" del tragelafo striato (\"T. scriptus\"), del sitatunga (\"T. spekii\") e del bongo (\"T. eurycerus\") nell'albero mitocondriale (l'albero filogenetico ottenuto con l'analisi dei dati mitocondriali). Tuttavia, nell'albero nucleare, il tragelafo striato, il nyala di montagna, il sitatunga e il bongo risultarono appartenenti a tre rami evolutivi uguali. Da ci\u00f2 si deduce che il nyala di montagna forma un clade monofiletico con queste tre specie. Il clade a cui appartiene il kud\u00f9 maggiore si separ\u00f2 da quello cui appartengono il nyala di montagna, il bongo, il sitatunga e il tragelafo striato pi\u00f9 o meno 8,6 milioni di anni fa.\nDescrizione.\nIl nyala di montagna \u00e8 un grosso bovide dallo spiccato dimorfismo sessuale. La lunghezza testa-corpo \u00e8 di circa 240-260 cm nei maschi e di 190-200 cm nelle femmine. I primi misurano generalmente 120-135 cm di altezza al garrese, mentre le seconde ne misurano 90-100. Infine, i maschi pesano 180-300\u00a0kg, contro i 150-200\u00a0kg delle compagne. La folta coda raggiunge il tallone ed \u00e8 lunga 20-25 cm. Le orecchie, molto sensibili, sono grandi e ricoperte all'interno da peli bianchi.\nIl manto \u00e8 di colore variabile dal grigio al marrone, con due-cinque strisce bianche poco definite che si estendono dal dorso alle regioni inferiori e una fila di sei-dieci macchioline dello stesso colore. Altri segni bianchi sono presenti anche sulla faccia, sulla gola e sulle zampe. Lo \u00abchevron\u00bb bianco tra gli occhi e la macchia bianca sulla gola sono le caratteristiche pi\u00f9 evidenti. Il petto e il posteriore sono bianchi. La parte inferiore delle zampe \u00e8 di colore chiaro, e appena sopra gli zoccoli sono presenti delle macchie bianche. Nei giovani maschi il manto \u00e8 marrone fulvo, ma esso scurisce con l'et\u00e0, tanto che nei maschi pi\u00f9 anziani diviene di colore grigio antracite. I maschi presentano una breve cresta eretta di colore scuro, con peli lunghi circa 10 cm, che corre lungo la parte mediana del dorso, dal collo alla coda. La consistenza del manto pu\u00f2 variare da liscia a ruvida, probabilmente in base alle stagioni. Le femmine di nyala di montagna ricordano molto quelle di cervo nobile per forme e dimensioni. Le femmine giovani hanno un manto di colore rosso-ruggine, mentre le femmine anziane sono grigie come i giovani maschi. Le femmine hanno due coppie di capezzoli inguinali.\nLe corna, la cui lunghezza massima \u00e8 di 188 cm, sono presenti solo nei maschi. Compaiono sotto forma di monconi color crema a circa sei mesi di et\u00e0 e iniziano ad accrescersi a spirale, raggiungendo le piene dimensioni a partire dai due anni. Hanno soltanto una o due spirali, ma in rari casi sono stati riportati anche esemplari con due spirali e mezzo. La forma finale pu\u00f2 variare da un maschio all'altro - le corna possono infatti formare spirali ben definite, oppure divergere in una struttura simile a una lira, somigliando a quelle di un impala, ma con la spirale finale incompleta. Gli anelli di crescita sono visibili sulla guaina esterna, ma lo sviluppo annuale delle corna pu\u00f2 essere difficile da comprendere. Sebbene le corna possano usurarsi con l'et\u00e0, il color crema delle punte rimane invariato.\nIl nyala di montagna ricorda il kud\u00f9 maggiore per il fatto di possedere sia una fila di macchie bianche lungo i fianchi che delle corna a spirale. Tuttavia, quest'ultimo si distingue dal nyala di montagna per la maggiore altezza e la colorazione pi\u00f9 chiara. Inoltre, nel kud\u00f9 maggiore, le corna hanno due o tre spirali con le estremit\u00e0 distanziate. Un'altra specie simile al nyala di montagna \u00e8 il nyala, ma quest'ultimo si pu\u00f2 facilmente distinguere per le minori dimensioni e la frangia di lunghi peli lungo la gola e il collo. Le corna del nyala, inoltre, pur essendo molto simili, sono pi\u00f9 esili e sottili.\nBiologia.\nIl nyala di montagna \u00e8 molto timido ed elusivo nei confronti degli esseri umani. Trascorre la notte ai margini delle foreste, nutrendosi di tanto in tanto. Per evitare di entrare in contatto con l'uomo, preferisce spostarsi di notte. Esce allo scoperto la mattina e nel tardo pomeriggio per andare a brucare nelle distese erbose. In genere cerca riparo nella boscaglia e nelle brughiere di erica quando fa troppo caldo o troppo freddo. In alcuni casi pu\u00f2 alimentarsi anche nelle ore centrali della giornata, ma l'alimentazione \u00e8 intervallata a momenti di riposo. Tende a venire fuori dalla fitta boscaglia quando il cielo \u00e8 nuvoloso o quando piove. Nella stagione secca (da novembre a marzo), dato l'inaridirsi delle distese erbose, il nyala di montagna si sposta verso le aree boschive ricche di ericacee.\nQuattro o cinque esemplari possono riunirsi insieme per brevi intervalli di tempo a formare piccoli branchi. Tuttavia, nella provincia di Bale, sono stati registrati anche gruppi di ben 100 esemplari, costituiti da varie unit\u00e0 familiari che si riunivano e si disperdevano periodicamente. Le dimensioni e la longevit\u00e0 di mandrie cos\u00ec numerose dipendono dalle stagioni, dal tipo di habitat e dall'ora del giorno. I gruppi di femmine e giovani sono composti da femmine adulte accompagnate dal piccolo dell'anno precedente e da quello dell'anno corrente. Questi gruppi possono essere guidati anche da maschi adulti, nel caso vi siano femmine in estro. I branchi di scapoli sono formati da maschi adulti non dominanti e da maschi giovani, e possono comprendere fino a 13 individui. Talvolta si possono costituire anche gruppi misti. I maschi anziani tendono a condurre un'esistenza solitaria, sebbene possano all'occorrenza visitare gruppi di femmine alla ricerca di esemplari in estro. Gerarchie di dominanza sono state osservate in entrambi i sessi.\nI maschi non sono territoriali, e durante la stagione delle piogge occupano aree vitali di 15-20\u00a0km\u00b2. Femmine e giovani, d'altro canto, occupano aree pi\u00f9 piccole, di circa 5\u00a0km\u00b2, nel corso della stessa stagione. Durante la stagione secca, invece, gli esemplari di entrambi i sessi occupano territori pi\u00f9 estesi. I maschi spesso lottano colpendosi con le corna. Sebbene sia generalmente un animale silenzioso, il nyala di montagna pu\u00f2 emettere una sorta di \u00abcolpo di tosse\u00bb quando avvista una potenziale minaccia, o lanciare un profondo latrato nel caso la minaccia sia pi\u00f9 seria. Il principale predatore di questa specie \u00e8 il leopardo.\nAlimentazione.\nPrevalentemente brucatore, il nyala di montagna pu\u00f2 all'occorrenza divenire un pascolatore. Si nutre di erba bassa, cespugli, arbusti e foglie in generale. Pu\u00f2 mangiare perfino licheni, felci e piante acquatiche. Preferisce consumare erba all'inizio della stagione delle piogge. Raccoglie le foglie mature e utilizza le corna per raggiungere i rami pi\u00f9 alti. Tra le specie favorite vi sono le foglie di \"Artemisia afra\", \"Hypericum revolutum\", \"Kniphofia foliosa\", \"Solanum sessilistellatum\" e \"Hagenia abyssinica\", ma non disdegna anche le piante di \"Alchemilla rothii\", \"Helichrysum splendidum\" e le foglie pi\u00f9 basse di \"Lobelia rhynchopetalum\".\nRiproduzione.\nLe femmine iniziano ad accoppiarsi verso i due anni, et\u00e0 in cui anche i maschi raggiungono la maturit\u00e0 sessuale. Il dimorfismo sessuale, le aree vitali pi\u00f9 estese dei maschi e una popolazione femminile pi\u00f9 numerosa indicano che la specie \u00e8 poliginica. Il nyala di montagna si riproduce in ogni periodo dell'anno, ma il picco degli accoppiamenti ha luogo in dicembre. Prima e durante la stagione degli amori i maschi adulti tendono ad associarsi ai gruppi misti. Seguono continuamente le femmine recettive, esaminandone la vulva. Talvolta perfino tre o quattro maschi possono prendere di mira una singola femmina, e, se questi sono dello stesso rango, possono esibire una specie di danza in circolo. Durante queste manifestazioni i maschi si muovono molto lentamente e con fare impettito, con la cresta sul dorso eretta e la coda sollevata. Solo raramente ingaggiano lotte aggressive, che inoltre, nel caso avvengano, durano solo per un breve periodo. Una volta esaminata la vulva della femmina, il maschio esegue il flehmen.\nLa gestazione dura tra gli otto e i nove mesi, trascorsi i quali nasce sempre un solo piccolo. Nel parco nazionale delle montagne di Bale le nascite avvengono in ogni periodo dell'anno, ma il picco si riscontra tra settembre e novembre. I piccoli rimangono nascosti tra la vegetazione durante le prime settimane di vita. Per quasi due anni essi restano sempre vicini alla madre. Intorno a questa et\u00e0, le giovani femmine possono rimanere gravide. Anche i giovani maschi raggiungono la maturit\u00e0 sessuale a due anni, ma vengono affrontati dai maschi dominanti e allontanati dal branco di origine. La speranza di vita del nyala di montagna si aggira sui 15-20 anni.\nDistribuzione e habitat.\nL'habitat tipico del nyala di montagna \u00e8 costituito dalle boscaglie montane ad altitudini comprese tra i 3000 e i 3400 m di altitudine. La vegetazione di queste aree \u00e8 costituita generalmente da specie dei generi \"Juniperus\", \"Podocarpus\" e \"Olea\" a quote inferiori e dei generi \"Hagenia\", \"Juniper\" e \"Hypericum\" a quelle superiori. Spesso questo animale visita i margini delle praterie di altitudine, tra i 2800 e i 3100 m, ricoperte da \"Artemisia afra\", da specie del genere \"Kniphofia\" e dagli \"Hypericum\" sempreverdi.\nAl giorno d'oggi, la vasta distesa di boscaglia abitata da questo animale si \u00e8 ormai ridotta ad una serie di boschetti separati tra loro da vaste distese di terreni coltivati. Gli insediamenti umani e le grandi mandrie di bestiame hanno spinto la specie ad occupare foreste di eriche ad altitudini superiori ai 3400 m, ricche di specie dei generi \"Erica\", \"Philippia\", \"Hypericum\", \"Euphorbia\" ed \"Helichrysum\". In alcuni casi essa \u00e8 costretta a vivere nelle praterie afromontane, dove dominano specie dei generi \"Alchemilla\" e \"Festuca\", a quote che si spingono fino a 4300 m. Ai confini orientali del suo areale, il nyala di montagna viene osservato abitualmente ad altitudini inferiori, di circa 1800-2400 m.\nIl nyala di montagna \u00e8 endemico dell'acrocoro etiopico a est della Rift Valley, tra i 6 e i 10\u00b0 nord. In passato il suo areale si estendeva dal monte Gara Muleta, ad est, alla regione di Shashamene e alle zone settentrionali della regione di Bale a sud. Circa met\u00e0 della popolazione totale vive nella zona di Gaysay, un'area di 200\u00a0km\u00b2 nella parte settentrionale del parco nazionale delle montagne di Bale. Popolazioni relitte pi\u00f9 piccole sopravvivono nella provincia di Chercher, su montagne come il Chilalo nella regione di Arsi, e nel settore occidentale della regione di Bale. Uno studio ha identificato un'area di 39,38\u00a0km\u00b2 sul versante meridionale delle montagne di Bale come l'habitat ideale per il nyala di montagna.\nConservazione.\nTra i principali fattori che minacciano la sopravvivenza del nyala di montagna vi sono la caccia illegale, la distruzione dell'habitat, la competizione con il bestiame domestico, la predazione dei piccoli da parte dei cani, l'avanzata dell'agricoltura a quote sempre pi\u00f9 maggiori e la costruzione di insediamenti umani ad alta quota. La specie \u00e8 vittima di una caccia intensa per la carne e le corna. Queste ultime vengono impiegate nella medicina locale e per fabbricare le tettarelle dei biberon tradizionali. L'impatto sulla popolazione degli abbattimenti legali da parte dei ricchi cacciatori occidentali nel corso di battute di caccia grossa non \u00e8 mai stato valutato, ma gli studiosi ritengono che esso si riveli insostenibile a lungo termine.\nIl nyala di montagna viene classificato nella categoria delle specie in pericolo (\"Endangered\") dall'Unione Internazionale per la Conservazione della Natura (IUCN), ma non compare in nessuna delle liste della Convenzione di Washington (CITES). Sebbene goda della piena protezione legale, l'attuazione di tali misure non si \u00e8 rivelata cos\u00ec efficace. Nel 1991 scoppi\u00f2 una serie di disordini in tutta l'Etiopia, e in questo periodo vennero uccisi diversi esemplari di nyala di montagna e la popolazione del parco nazionale delle montagne di Bale scese a 150 capi. Dopo il parco nazionale delle montagne di Bale, nel 1990 venne istituita una seconda area protetta nella regione, il piccolo Santuario del Nyala di Montagna di Kuni-Muktar. Tuttavia, nel 1996, tale area era stata cos\u00ec gravemente danneggiata dalla deforestazione, dal bracconaggio, dalle coltivazioni e dall'erosione, che la popolazione scomparve rapidamente.\nNegli anni '60 si stimava che vi fossero tra i 7000 e gli 8000 nyala di montagna (forse addirittura 12.000). Il loro numero, per\u00f2, scese rapidamente e gi\u00e0 negli anni '80 se ne contavano tra i 2000 e i 4000. Da allora la popolazione non ha smesso di diminuire e il declino continua ancora oggi. Si teme che la specie sia del tutto scomparsa ai confini orientali e meridionali dell'areale, malgrado la limitata possibilit\u00e0 che possa sopravvivere ancora nella regione di Chiro (Asebe Teferi) e al confine tra le province di Bale e Sidamo, a sud di Kofele. Oltre che nell'area di Gaysay, nel resto del parco nazionale delle montagne di Bale sopravvivono ancora tra gli 80 e i 120 nyala di montagna, mentre poche centinaia di esemplari vivono nelle aree ai confini del parco nazionale.\nRapporti con l'uomo.\nL'influenza del nyala di montagna sulla cultura etiope \u00e8 rilevante. Nonostante \u00abnyala\u00bb sia una parola di origine sudafricana, alcune importanti aziende del Paese, come la Nyala Motors, prendono da esso il nome. La sua immagine compare spesso sui muri, sui prodotti commerciali e nelle attrazioni turistiche. Compare inoltre sul retro delle monete etiopi da dieci centesimi.\nI nyala di montagna sono oggetto di caccia da parte dei locali, ad esempio degli Oromo. Tuttavia questi ultimi non danno generalmente loro la caccia, tranne che per un giorno vicino alla Pasqua, quando tutti gli uomini pi\u00f9 ardimentosi partono per una battuta di caccia a cavallo."}
{"id": "736431", "revid": "31360", "url": "https://it.wikipedia.org/wiki?curid=736431", "title": "RNEP", "text": ""}
{"id": "736434", "revid": "1870933", "url": "https://it.wikipedia.org/wiki?curid=736434", "title": "Rayo Vallecano de Madrid", "text": "Il Rayo Vallecano de Madrid, pi\u00f9 comunemente Rayo Vallecano e spesso detto anche solo Rayo (\"folgore\" in spagnolo) \u00e8 una societ\u00e0 calcistica spagnola con sede nella citt\u00e0 di Madrid, la terza per importanza della capitale dopo Real e Atl\u00e9tico de Madrid. Nella stagione 2021-22 milita in Primera Divisi\u00f3n.\nHa giocato 12 campionati di Primera Divisi\u00f3n e 31 in Segunda Divisi\u00f3n. Il miglior risultato ottenuto nel massimo campionato \u00e8 l'ottavo posto raggiunto nella stagione 2012-2013. L'unica partecipazione alle coppe europee \u00e8 invece avvenuta in virt\u00f9 del nono posto ottenuto nella stagione 1999-2000, quando il club ottenne grazie al premio fair-play l'accesso al preliminare di Coppa UEFA 2000-2001.\nStoria.\nNei primi anni nella capitale spagnola a darsi battaglia ci sono gi\u00e0 il Real Madrid e l'Atl\u00e9tico, quando il 29 maggio 1924 nacque l'Agrupaci\u00f3n Deportiva El Rayo. Nel corso di una riunione venne deciso di modificare il nome del club, che diventa Agrupaci\u00f3n Deportiva Rayo Vallecano, e come stemma utilizzare lo stemma di Vallecas. Inizia cos\u00ec una nuova era per il Rayo Vallecano, che per\u00f2 non pu\u00f2 permettersi di avere in squadra grandi campioni e vivacchia per 27 anni facendo la spola tra la Segunda Divisi\u00f3n e la Tercera Divisi\u00f3n.\nNel 1977 inaspettatamente il Rayo disputa un grande campionato giungendo al terzo posto nella Segunda Divisi\u00f3n, venendo promosso per la prima volta in Primera Divisi\u00f3n. L'impatto con la massima serie \u00e8 abbastanza buono, tanto che il primo anno si piazza al decimo posto, risultando una delle pi\u00f9 belle sorprese del campionato. Nella stagione successiva arriva un quindicesimo posto, preludio della retrocessione che avviene l'anno successivo.\nNonostante gli sforzi per fare ritorno nella massima serie, nel 1984 arriva ventesimo ritornando in terza divisione. Nella categoria rimangono una sola stagione e, dopo due anni di assestamento in seconda \u2013 durante i quali vincono una Copa de la Liga Segunda Divisi\u00f3n nel 1986 \u2013 ottengono un secondo posto che garantisce il ritorno nella Liga, avventura che questa volta dura una sola stagione.\nNel 1992 Jos\u00e9 Maria Ruiz-Mateos diventa azionista di maggioranza del club, andando a ricoprire il ruolo di presidente. A causa di problemi con il fisco per\u00f2 \u00e8 costretto, due anni dopo, a cedere la guida alla moglie, Maria Teresa Rivero Sanchez. Questa diventa subito un'icona importante per il movimento calcistico, che le intitola il Campo de F\u00fatbol de Vallecas. Negli anni novanta si verifica una continua altalena tra la prima e la seconda divisione, senza riuscire a stabilizzarsi nella categoria pi\u00f9 importante.\nNel 1999 la squadra sale nuovamente nella Liga: si tratta di una stagione fortunata, visto che in quell'occasione erano state stabilite quattro promozioni. La stagione 1999-2000 \u00e8 da incorniciare, perch\u00e9 ottiene un nono posto finale, miglior piazzamento della storia del club fino a quel momento (e rimasto tale fino all'ottavo posto raggiunto nel 2012-2013). Grazie alla classifica fair-play, disputa l'anno successivo la Coppa UEFA: nella competizione europea, il Rayo fu protagonista di un ottimo cammino (eliminando formazioni quali e Bordeaux) prima di fermarsi ai quarti di finale, sconfitto nel derby iberico dall'Alav\u00e9s.\nIl 15 maggio 2016 all'ultima giornata di campionato, nonostante la vittoria per 3-1 contro il Levante, il Rayo retrocesse in Segunda Divisi\u00f3n. Nello stesso anno la propriet\u00e0 della squadra partecip\u00f2 alla nascita del Rayo Oklahoma City, squadra della NASL. Il progetto per\u00f2 fall\u00ec e la societ\u00e0 statunitense non partecip\u00f2 al campionato successivo.\nAl termine della stagione 2017-2018 la squadra ha riguadagnato la massima serie dopo due anni di assenza, vincendo il campionato di Segunda Divisi\u00f3n. Tuttavia l'anno dopo si piazza all'ultimo posto in classifica, retrocedendo dopo appena un anno. Nell'annata 2019-2020 manca per un punto l'accesso ai play-off, mentre in quella successiva termina al sesto posto, l'ultimo utile, e, superando la semifinale contro il e aggiudicandosi la finale contro il , vince i play-off, tornando cos\u00ec nella massima serie dopo due anni.\nNella cultura di massa.\nGli abitanti di Vallecas, che \u00e8 il quartiere con il reddito pro-capite pi\u00f9 basso nella capitale, ma caratterizzato dalla dedizione al lavoro di tanta gente che vive dignitosamente, considerano il Rayo Vallecano un'icona della propria identit\u00e0. La squadra mantiene ancora dei connotati popolari e riesce a rappresentare i valori della bont\u00e0 sociale del posto, in particolar modo quell'anima operaia e proletaria di quello che un tempo era un paese e che, con il passare degli anni, \u00e8 diventata una delle pi\u00f9 vaste zone dell'area metropolitana di Madrid.\nTifoseria.\nLa tifoseria \"rayista\" si riconosce per il suo forte spirito antifascista. I \"Bukaneros\" sono il maggior gruppo di tifo organizzato e nel loro dna sono ben stampati i valori dell'antifascismo e della lotta al razzismo.\nDal punto di vista dei gemellaggi, la tifoseria \"rayista\" possiede un forte rapporto con le \"Brigadas Amarillas\", ultras del C\u00e1diz. Invece, per quanto riguarda le rivalit\u00e0, i Bukaneros hanno forti rivalit\u00e0 con le tifoserie concittadine di Real Madrid, Atletico Madrid e con quella del Getafe.\nAlla squadra \u00e8 dedicata la canzone degli Ska-P \"Como un Rayo\", contenuta nell'album d'esordio del gruppo spagnolo.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornato il 27 gennaio 2022\".\nSezione femminile.\nLa sezione femminile del Rayo Vallecano, che gioca nella Primera Divisi\u00f3n dalla stagione 2003-2004, negli ultimi anni ha conquistato un posto di rilievo nel panorama calcistico spagnolo, conquistando 3 campionati consecutivi (2008-2009, 2009-2010, 2010-2011) e una Copa de la Reina (2008).\nSia nella stagione 2010-2011 sia nella stagione 2011-2012 il Rayo Vallecano femminile \u00e8 arrivato agli ottavi di finale della UEFA Women's Champions League, venendo eliminato in entrambi i casi: nel 2010-2011 in rimonta dal pi\u00f9 esperto Arsenal (2-0 all'andata per le madrilene in Spagna, 4-1 per le londinesi al ritorno in Inghilterra) e nel 2011-2012 nuovamente dall'Arsenal."}
{"id": "736436", "revid": "599013", "url": "https://it.wikipedia.org/wiki?curid=736436", "title": "Giampiero Pinzi", "text": "Caratteristiche tecniche.\n\u00c8 un centrocampista centrale che pu\u00f2 essere schierato sia davanti alla difesa sia dietro i due attaccanti.\nCarriera.\nClub.\nNato nel quartiere romano di Centocelle, \u00e8 cresciuto nelle giovanili dell'Almas Roma per poi passare alla Lazio. Dal 1998 \u00e8 nel giro della prima squadra, ma con i \"biancocelesti\" esordisce solamente il 2 novembre 1999 allo Stadio Dinamo nella vittoriosa trasferta di Champions League -Lazio 0-1. Nella stessa stagione vince lo scudetto, senza disputare alcuna partita, e la Coppa Italia (3 presenze).\nNel 2000 \u00e8 stato acquistato in compartecipazione dall'Udinese nell'ambito dell'affare Giannichedda-Fiore proprio con la Lazio, ed \u00e8 subito riuscito a ritagliarsi un posto da titolare. Nella squadra friulana era divenuto capitano nella stagione 2006/2007, dopo la partenza di quello che era stato il capitano storico dei friulani, Valerio Bertotto. Nella stagione 2007/2008 colleziona solo poche presenze per colpa di alcuni infortuni.\nIl 21 agosto 2008 passa al Chievo Verona in prestito con diritto di riscatto della met\u00e0. Il 17 luglio 2009 viene riconfermato il prestito al Chievo Verona. Non avendo esercitato il diritto di riscatto, dopo due anni nella squadra di Verona torna all'Udinese. Nella stagione 2010/2011 compone con Inler e Asamoah il trio di centrocampo. Segna il suo primo gol nella seconda esperienza friulana il 1\u00ba maggio 2011 in Fiorentina-Udinese della 35\u00aa giornata con una semirovesciata (5-2 il punteggio finale per i viola).\nIl mediano romano realizza 2 reti nel campionato seguente, entrambe in occasione di un pareggio per 2-2: contro la \"sua\" ex Lazio all'Olimpico alla 16\u00aa giornata e contro il Napoli al Friuli alla 28\u00aa.\nAnche nella stagione 2012-2013 colpisce contro il Napoli, nella sconfitta per 2-1 dell'Udinese al San Paolo; realizza inoltre due reti a San Siro, prima contro il Milan per il momentaneo pareggio (1-2), poi all'ultima giornata a 45 secondi dal fischio d'avvio, ponendo le basi per la larga vittoria friulana contro l'Inter (5-2).\nIl 31 agosto 2015 viene acquistato dal Chievo, club nel quale aveva gi\u00e0 militato tra il 2008 ed il 2010.\nL'11 agosto 2016 scende in Serie B firmando un contratto annuale con opzione per il secondo con il Brescia. Il 25 ottobre seguente realizza la rete decisiva per la vittoria in rimonta 2-1 delle \"Rondinelle\" nella partita interna giocata contro il .\nIn tutto gioca 31 partite segnando appunto 1 gol.\nNel settembre 2017 entra a far parte del centrocampo del Padova con cui al termine della stagione conquista la promozione in B. L'8 gennaio 2019, dopo 35 presenze totali, rescinde il contratto; poche settimane dopo annuncia la sua intenzione di lasciare il calcio giocato.\nNazionale.\nHa fatto parte della Nazionale italiana Under 21 in occasione della vittoria dell'Europeo 2004 di categoria segnando un gol al Portogallo in semifinale. Alle olimpiadi dello stesso anno ha contribuito alla medaglia di bronzo degli \"Azzurrini\" con un gol alla partita d'esordio contro il Ghana Under-20. Ha esordito anche nella nazionale maggiore, il 30 marzo 2005 nell'amichevole di Padova contro l'Islanda.\nAllenatore.\nAppesi gli scarpini al chiodo, nel maggio 2019 diventa assistente tecnico dello staff dell'Udinese restando anche nelle seguenti due stagioni.\nStatistiche.\nPresenze e reti nei club.\n\"Statistiche aggiornate al 26 dicembre 2018.\""}
{"id": "736437", "revid": "47767", "url": "https://it.wikipedia.org/wiki?curid=736437", "title": "Isola del Podest\u00e0", "text": "L'isola del Podest\u00e0 \u00e8 un'isola fantasma la cui esistenza sarebbe stata riportata nel 1879 da un capitano italiano di nome Pinocchio, al comando del vascello \"Barone Podest\u00e0\". Questi asser\u00ec che l'isola, lunga circa un chilometro, si trovava nell'oceano Pacifico a \u00a0km ad ovest di Valpara\u00edso, in Cile. Afferm\u00f2 anche la presenza di una strana vegetazione di color verde-azzurro e grandi uccelli che volteggiavano \"come in una danza\". Sulla base di questa sola segnalazione, l'isola fu indicata su molte carte geografiche realizzate nei decenni successivi. L'esistenza dell'isola non venne mai confermata e a partire dal 1935 essa non venne pi\u00f9 rappresentata sulle mappe.\nHereward Carrington, la fonte principale della storia, era conosciuto per i suoi racconti fantastici. Si crede che l'isola possa essere stata solo una bufala. \nLa micronazione della Repubblica di Rino Island rivendica la \"sovranit\u00e0\" sull'Isola di Podest\u00e1."}
{"id": "736439", "revid": "287204", "url": "https://it.wikipedia.org/wiki?curid=736439", "title": "Primera Division", "text": ""}
{"id": "736441", "revid": "1272592", "url": "https://it.wikipedia.org/wiki?curid=736441", "title": "Chiesa del Carmine", "text": "Il termine chiesa del Carmine \u00e8 riferibile a differenti edifici di culto:"}
{"id": "736442", "revid": "486946", "url": "https://it.wikipedia.org/wiki?curid=736442", "title": "Esdra (profeta)", "text": ""}
{"id": "736446", "revid": "767487", "url": "https://it.wikipedia.org/wiki?curid=736446", "title": "Live at El Paso", "text": "Live at El Paso \u00e8 il primo album live della band Hardcore punk, torinese Woptime, registrato dal vivo durante un concerto al centro sociale autogestito El Paso Occupato."}
{"id": "736451", "revid": "72396", "url": "https://it.wikipedia.org/wiki?curid=736451", "title": "Xiri\u00e2na", "text": " \nGli Xiri\u00e2na sono un gruppo etnico del Brasile che ha una popolazione stimata in circa 1.032 individui. Parlano la lingua Xiriana (codice ISO 639: XIR) e sono principalmente di fede animista.\nVivono nello stato brasiliano dell'Amazonas, vicino al confine con il Venezuela, nei pressi dei fiumi Demeni e Rio Negro."}
{"id": "736453", "revid": "287204", "url": "https://it.wikipedia.org/wiki?curid=736453", "title": "Xiriana", "text": ""}
{"id": "736455", "revid": "93556", "url": "https://it.wikipedia.org/wiki?curid=736455", "title": "Crampone", "text": "In araldica il crampone, o rampino, \u00e8 una figura a forma di segmento con due sbarrette trasversali appuntite poste alle estremit\u00e0, in senso antiorario e leggermente angolate rispetto al segmento stesso. Se le sbarrette sono orientate in senso orario, si pu\u00f2 utilizzare il termine \"crampone rovesciato\". Il crampone \u00e8 stata spesso assunto nello stemma da chi aveva scavalcato per primo le mura di una fortezza assediata.\nIn passato era preferito il termine \"rampino\". Taluni araldisti usano anche il termine \"trappola di lupo\"."}
{"id": "736456", "revid": "73843", "url": "https://it.wikipedia.org/wiki?curid=736456", "title": "Hip Flask", "text": "Hip Flask \u00e8 un fumetto ideato dallo scrittore-editore Richard Starkings, pubblicato negli Stati Uniti da Active Image e Image Comics ed in Italia da Vittorio Pavesio Productions.\nIl titolo del fumetto ha origine dal nome del protagonista: Hieronymous \"Hip\" Flask, un ippopotamo umanoide.\nLa prima apparizione di Hip Flask risale ad alcune pubblicit\u00e0 su albi della Comicraft nella seconda met\u00e0 degli anni novanta, dove in origine viene rappresentato come un investigatore privato. \nIl primo albo che vede ufficialmente Hip protagonista \u00e8 invece l'autoconclusivo \"Hip Flask: Unnatural Selection\" (in Italia \"Hip Flask - Selezione Innaturale\"), scritto da Richard Starkings e Joe Casey e disegnato da Jos\u00e9 Ladr\u00f6nn.\nHip Flask trae la propria atmosfera e numerosi riferimenti dall'immaginario del film Blade Runner. Le avventure rappresentate sono di genere fantascientifico e si svolgono nella Los Angeles del 2262.\nLe attuali pubblicazioni di Hip Flask consistono in:\nLa serie mensile \"Elephantmen\" ha iniziato la vendita nei negozi statunitensi nel luglio 2006 pubblicata da Image Comics.\nTrama.\nNel 2218 la \"MAPPO Corporation\", guidata dal megalomane scienziato giapponese Dr. Kazushi Nikken (che appare per la prima volta nell'autoconclusivo \"Hip Flask - Unnatural Selection\" del 1998), crea degli ibridi umano/Animale in una base top secret situata in Africa. Gli ibridi comprendono numerose specie di animali africani, tra i quali facoceri, elefanti, cammelli, zebre, coccodrilli, rinoceronti ed ippopotami. Il processo di creazione degli ibridi consiste nell'impiantare degli embrioni animali nell'utero di donne umane rapite dalle citt\u00e0 nelle vicinanze della base. Le donne svolgono la funzione di incubatrici viventi e muoiono sistematicamente a causa dei parti anomali.\nOgni ibrido neonato viene marchiato alla nascita come propriet\u00e0 di MAPPO. \nHip nasce nel 2224 e sulla cicatrice che porta sul corpo \u00e8 impressa la sigla \"Hippopotamus Hybrid Flask #7a\", ma \u00e8 visibile solo \"Hip Flask #7a\", cio\u00e8 il soprannome che sceglier\u00e0 di utilizzare da adulto.\nGli ibridi vengono addestrati dalla nascita al fine di trasformarli in \"armi di distruzione di massa\".\nAttraverso costanti registrazioni trasmesse durante gli addestramenti per opera della \"VOCE\", gli ibridi vengono profondamente condizionati in modo da renderli incapaci di porsi domande ed abituarli ad eseguire ciecamente gli ordini che vengono loro impartiti.\nHip Flask \u00e8 l'unico che durante l'addestramento infantile si permette di mettere in dubbio gli insegnamenti dei suoi educatori e per questo viene duramente punito.\nNel 2240 un'unit\u00e0 speciale di soldati delle Nazioni Unite attacca la base segreta dove MAPPO svolge i propri esperimenti. Dopo una cruenta battaglia contro ibridi e i dipendenti MAPPO, i soldati riescono a catturare il Dr. Nikken.\nIn seguito ad una legge speciale promulgata dalle Nazioni Unite viene concesso agli ibridi sopravvissuti di integrarsi nella societ\u00e0 umana. Verranno riconosciuti universalmente con il nome di \"Elephantmen\" (Uomini Elefante). \nVisti con diffidenza ed in alcuni casi con orrore dalla maggior parte degli umani, gli Elephantmen vivono vite estremamente tristi. Ad alcuni di loro vengono assegnati incarichi governativi, Hip Flask ed alcuni dei suoi vecchi compagni sono tra questi.\nL'unico Elepanthman che riesce ad emergere nella \"Giungla di cemento\" degli uomini \u00e8 il rinoceronte Obadiah Horn, che riesce a creare un piccolo impero finanziario. Horn diventer\u00e0 con il tempo uno dei maggiori avversari di Hip."}
{"id": "736457", "revid": "46931", "url": "https://it.wikipedia.org/wiki?curid=736457", "title": "Xoc\u00f3", "text": ""}
{"id": "736459", "revid": "46931", "url": "https://it.wikipedia.org/wiki?curid=736459", "title": "Kiriri-xoco", "text": ""}
{"id": "736460", "revid": "124795023", "url": "https://it.wikipedia.org/wiki?curid=736460", "title": "Piero Ceccarini", "text": "Carriera.\nArbitro.\nDebutt\u00f2 in Serie A nel 1989, vedendosi conferire nel 1992 la qualifica di arbitro internazionale. In seguito gli venne affidata la direzione della finale di Coppa delle Coppe 1994-1995 tra e , disputatasi a Parigi. L'anno successivo fu designato per il , dove arbitr\u00f2 la gara -. Nel 1997 diresse la finale di ritorno della Supercoppa UEFA tra e .\nIn ambito nazionale ha diretto la finale della Supercoppa italiana 1995 tra e , e la finale di andata della Coppa Italia 1996-1997 tra e . Vanta la direzione in numerose \"classiche\" del campionato italiano, tra cui due derby d'Italia, un derby di Milano, tre -, due -Roma, due derby di Torino e due derby di Genova, oltre allo spareggio-retrocessione della Serie A 1994-1995 tra e , e quello promozione di Serie B 1993-1994 tra Padova e . Nel 1995 vinse il Premio Mauro come miglior arbitro della Serie A.\nIl suo nome \u00e8 rimasto tuttavia legato principalmente all'incontro Juventus-Inter del 26 aprile 1998, disputatosi a Torino e decisivo per le sorti del campionato. Con i padroni di casa in vantaggio di un gol, Ceccarini non ritenne di dover sanzionare un contatto in area juventina tra Iuliano e Ronaldo: tale episodio aliment\u00f2 veementi schermaglie tra le opposte fazioni, che monopolizzarono i media italiani nei giorni successivi, approdando perfino in Parlamento e sfiorando una crisi in seno alla Federcalcio. Ceccarini si dichiar\u00f2 impossibilitato a giudicare l'azione, avendo assistito solo alla sua parte finale, ma forn\u00ec nel corso degli anni versioni contrastanti sulla propria valutazione \"a posteriori\" del fallo, oscillando fra l'assegnazione di un rigore o di una punizione indiretta per l'Inter e la concessione di una punizione diretta a favore della Juventus.\nNella stagione successiva, in occasione della partita di Coppa Italia tra Inter e , fu protagonista di un singolare episodio propiziando, con una deviazione involontaria, la rete del nerazzurro Z\u00e9 Elias. Sempre nel 1999 termin\u00f2 la propria carriera, per sopraggiunti limiti d'et\u00e0: l'ultimo incontro da lui diretto fu Parma- del 23 maggio.\nDirigente.\nCome dirigente \u00e8 stato presidente del Comitato toscano dell'AIA dal 1999 al 2002 e, contemporaneamente, \u00e8 stato associato della sezione AIA di Livorno fino al 2006, anno in cui \u00e8 stato eletto presidente. Per la stagione 2009-2010 \u00e8 stato in carica quale vice commissario alla CAN di Serie D, mentre dalla stagione 2010-2011 \u00e8 stato in carica quale vice commissario alla CAN PRO fino al termine della stagione 2013-2014.\nNel 2004 decise di candidarsi alla Presidenza dell'AIA in contrapposizione a Tullio Lanese, ma in seguito rinunci\u00f2 non raccogliendo le firme necessarie per sostenere la candidatura. \u00c8 stato inoltre, per un breve periodo, anche osservatore arbitrale dell'UEFA. Nel luglio 2015 lascia l'Associazione Italiana Arbitri per iniziare l'attivit\u00e0 di \"team manager\" del ."}
{"id": "736463", "revid": "73997", "url": "https://it.wikipedia.org/wiki?curid=736463", "title": "Vo\u00efvod", "text": ""}
{"id": "736464", "revid": "599013", "url": "https://it.wikipedia.org/wiki?curid=736464", "title": "Xokleng", "text": "Gli Xokleng sono un gruppo etnico del Brasile che ha una popolazione stimata in 887 individui (2004). Gli odierni componenti degli Xokleng sono gli ultimi sopravvissuti di un processo di colonizzazione e di sterminio avvenuto tra il XIX e il XX secolo.\nLingua.\nParlano la lingua Xokleng (codice ISO 639: XOK), lingua che appartiene alla famiglia linguistica J\u00ea.\nInsediamenti.\nVivono nello stato brasiliano di Santa Catarina, nella Terra Ind\u00edgena Ibirama, a circa 260 chilometri a nord-ovest di Florian\u00f3polis (capitale dello stato di Santa Catarina).\nStoria.\nNei primi decenni del XIX secolo, la colonizzazione europea ebbe inizio nel Rio Grande do Sul, fattore che port\u00f2 i gruppi etnici degli Xokleng e dei Kaingang a migrare verso lo stato di Santa Catarina e provoc\u00f2 ulteriori fratture e conflitti tra i vari gruppi che si contendevano un territorio sempre pi\u00f9 piccolo. Fino alla prima met\u00e0 del XIX secolo, esistevano due gruppi di Xokleng, i Waik\u00f2mang e i Ka\u00f1re. Questi ultimi furono soggiogati dai Waik\u00f2mang e infine inglobati nella loro stessa etnia; ci\u00f2 ne decret\u00f2 l'estinzione anche perch\u00e9 la maggior parte degli uomini Ka\u00f1re fu uccisa. Dopo di allora cominciarono ulteriori nuovi conflitti all'interno dello stesso gruppo dei Waik\u00f2mang che portarono alla divisione del gruppo in tre sottogruppi:\nUn'altra fazione Xokleng fu individuata a sud, tra i comuni di S\u00e3o Joaquim, Orle\u00e3es e Anit\u00e1polis, ma \u00e8 stata poi classificata e inglobata nel sottogruppo Angying. In questo periodo mercenari pagati dalla popolazione bianca locale, i \"bugreiros\", si resero responsabili di un vero e proprio sterminio tramite attacchi a sorpresa e l'uccisione di centinaia di Xokleng. I conflitti furono intensi e questi, uniti alle malattie infettive e mortali che si propagavano tra i gruppi etnici locali sempre pi\u00f9, portarono allo sterminio quasi totale degli Xokleng. L'unico sottogruppo sopravvissuto, i Laklan\u00f5, \u00e8 stato collocato nel 1914 nel territorio indigeno in cui vivono ancora oggi. Il processo di pace iniziato nel corso del XX secolo port\u00f2 alla realizzazione di colonie nella valle del fiume Itaja\u00ed. Gli Xokleng hanno poi corso un nuovo pericolo di estinzione nei primi anni ottanta quando \u00e8 stata costruita una diga all'interno del loro territorio."}
{"id": "736465", "revid": "339392", "url": "https://it.wikipedia.org/wiki?curid=736465", "title": "Universit\u00e0 degli Studi di Roma La Sapienza", "text": ""}
{"id": "736467", "revid": "46931", "url": "https://it.wikipedia.org/wiki?curid=736467", "title": "Aweikoma", "text": ""}
{"id": "736469", "revid": "33751", "url": "https://it.wikipedia.org/wiki?curid=736469", "title": "Primera Divisi\u00f3n (Spagna)", "text": "Il Campeonato Nacional de Liga de Primera Divisi\u00f3n, noto anche come LaLiga e LaLiga Santander per ragioni di sponsorizzazione, \u00e8 la massima serie calcistica spagnola, che si colloca al vertice del sistema del campionato di calcio spagnolo ed \u00e8 gestita dalla Liga de F\u00fatbol Profesional (LFP).\nLa squadra campione in carica \u00e8 l\u2019Atl\u00e9tico Madrid, che nella stagione 2020-2021 ha vinto per la 11\u00aa volta il campionato.\nAl termine della stagione 2019-2020, la Primera Divisi\u00f3n occupa il 1\u00ba posto nel ranking UEFA per competizioni di club. Nel 2020 si \u00e8 posizionata al 4\u00ba posto della classifica mondiale dei campionati stilata annualmente dall'IFFHS (3\u00ba a livello continentale).\nFormula.\nAlla Primera Divisi\u00f3n partecipano 20 squadre che si affrontano tra di loro in un torneo all'italiana in partite di andata e ritorno. Per ogni partita vengono assegnati tre punti alla squadra vincitrice dell'incontro e zero punti alla squadra sconfitta, in caso di pareggio viene invece assegnato un punto a ciascuna squadra.\nAlla squadra prima in classifica alla fine del torneo viene assegnato il titolo di campione di Spagna e conquista il diritto a partecipare alla fase a gironi della UEFA Champions League insieme alla seconda, alla terza e alla quarta classificata. La quinta classificata e la vincitrice della Coppa del Re acquisiscono il diritto a partecipare alla fase a gironi della UEFA Europa League, mentre la sesta squadra (o settima) in classifica parteciper\u00e0 al play-off della UEFA Europa Conference League. Le ultime tre squadre della classifica retrocedono nella Segunda Divisi\u00f3n, la divisione cadetta spagnola.\nStoria.\nFondazione e primi anni.\nIl primo campionato si disput\u00f2 nel 1929, fra il 10 febbraio e il 23 giugno e vide il successo del Barcellona sulle altre nove squadre partecipanti, con una vittoria arrivata proprio all'ultima di campionato per la sconfitta del con cui condivideva la testa della classifica.\nLa seconda edizione, nel 1930, fu vinta dall'Athletic Bilbao, che concluse il campionato imbattuto. L'Athletic vinse poi anche il campionato successivo. Nel 1932 e nel 1933 il Real Madrid conquist\u00f2 due campionati di fila.\nIl campionato fu poi esteso a 12 squadre a partire dal 1933. Negli anni successivi vi furono altri due successi dell'Athletic, nel 1934 e nel 1936, interrotto da un successo, tuttora l'unico, per il Betis nel 1934-35. Venne poi sospeso per tre anni, dal 1936 al 1939 a causa della guerra civile. Alla ripresa, nella stagione 1939-40, chiuse gli anni trenta la prima vittoria da parte dell'Atl\u00e9tico Madrid.\nAnni 1940 e 1950.\nL'Atl\u00e9tico si aggiudic\u00f2 anche il campionato 1940-41. Proprio nel 1941 si pass\u00f2 a 14 squadre, per arrivare poi a 16 nel 1950. In questi anni il Barcellona e il Valencia vinsero tre titoli a testa, un titolo invece per l'Athletic e il Siviglia. Chiuse il decennio la terza vittoria dell'Atl\u00e9tico.\nCon l'inizio degli anni cinquanta si rafforzarono Barcellona e Real Madrid. I madridisti acquistarono l'argentino Alfredo Di St\u00e9fano nel 1953, strappandolo proprio ai catalani, mentre i \"blaugrana\" presero nel 1951 l'ungherese Ladislao Kubala.\nIn campionato, dopo i successi dell'Atl\u00e9tico Madrid nel 1950 e nel 1951, cominci\u00f2 il duello tra Barcellona e Real Madrid. I primi si aggiudicarono la Liga nel 1952 e nel 1953, i secondi nel 1954 e nel 1955. Furono proprio le \"merengues\" a rappresentare il calcio spagnolo nella prima edizione della Coppa dei Campioni nel 1955-1956, trofeo che si aggiudicarono battendo in finale, il 13 giugno 1956, i francesi dello Stade Reims per 4-3. Da allora si aggiunsero in squadra anche il francese Raymond Kopa e l'ungherese Ferenc Pusk\u00e1s, che con Alfredo Di St\u00e9fano e Gento, formarono il quartetto d'attacco che cominci\u00f2 un ciclo interminabile di vittorie sia in ambito nazionale che in ambito internazionale; i \"blancos\" si aggiudicarono anche le edizioni della Coppa dei Campioni 1956-57, battendo 2-0 la Fiorentina, 1957-58, battendo il Milan 3-2 dopo i tempi supplementari, 1958-59, sconfiggendo ancora lo Stade Reims 2-0, e 1959-60, battendo l'Eintracht Francoforte per 7-3, e la prima edizione della Coppa Intercontinentale, nel 1960. In ambito nazionale il Real Madrid vinse i campionati 1956-57 e 1957-58.\nAnche il Barcellona riusc\u00ec a portare a casa qualche campionato, come il 1958-59 e il 1959-60, mentre il 1955-56 venne vinto dall'Athletic Bilbao.\nAnni 1960 e 1970.\nDurante gli anni sessanta il Real si aggiudic\u00f2 otto titoli, di cui cinque tra il 1960-61 e il 1964-65 e tre tra il 1966-67 e il 1968-69 e riusc\u00ec a vincere anche una Coppa dei Campioni, battendo in finale gli jugoslavi del . Il campionato comunque, rimase sotto il segno dei club della capitale; infatti sia nel 1965-1966 che nel 1969-1970 gli unici campionati non vinti dalle \"merengues\" vennero vinti dall'Atl\u00e9tico Madrid.\nDa ricordare anche il primo successo del calcio spagnolo a livello di nazionale; infatti la riusc\u00ec a vincere il giocato in casa.\nDurante gli anni settanta la lotta al vertice vide come protagonisti i due club della capitale, Real e Atl\u00e9tico, e il Barcellona.\nIl decennio si apr\u00ec con il 4\u00ba titolo del Valencia e, successivamente, registr\u00f2 i successi dei club pi\u00f9 blasonati; il Real Madrid nel 1971-1972 (campionato che vide l'allargamento da 16 a 18 squadre), l'Atl\u00e9tico Madrid nel 1972-1973 e il Barcellona nel 1973-1974 con l'innesto dell'olandese Johan Cruyff (nello stesso anno l'Atl\u00e9tico Madrid perse la finale di Coppa dei Campioni contro il Bayern Monaco).\nDal 1974-1975 al 1979-1980 la Liga registr\u00f2 i successi del Real Madrid, con l'eccezione del torneo 1976-1977, che vide il successo dell'Atl\u00e9tico Madrid e il nono posto delle \"merengues\".\nAnni 1980.\nNei primi anni ottanta vennero alla ribalta i due principali club dei Paesi Baschi: la Real Sociedad e l'Athletic Bilbao. Nel 1980-1981 il duello tra Real Sociedad e Real Madrid si concluse con la vittoria del club basco per via degli scontri diretti, bissata l'anno dopo ai danni del Barcellona (questa volta con due punti di vantaggio).\nDopo il Mondiale casalingo della , le squadre basche continuarono a dominare il campionato; dopo i due titoli consecutivi del club di San Sebasti\u00e1n, le edizioni 1982-1983 e 1983-1984 vennero vinte dall'Athletic Bilbao, entrambe le volte avendo la meglio sul Real Madrid. Il primo lo ottenne il 1\u00ba maggio 1983, concludendo la stagione con un solo punto di vantaggio, il secondo lo ottenne il 29 aprile 1984 per una miglior differenza reti (+23 contro i +22 dei \"blancos\").\nLa stagione 1984-1985 vide l'unico successo del Barcellona, con Terry Venables in panchina, prima del ritorno madridista come protagonista assoluto nel lustro successivo. Dopo il dominio basco torn\u00f2 infatti alla ribalta il Real Madrid, che vinse cinque titoli consecutivi tra il 1985 e il 1990.\nLa stagione 1985-1986 vide come protagonista assoluto il Real, che oltre a vincere il suo 21\u00ba campionato con 11 punti di vantaggio sul Barcellona, riusc\u00ec a bissare il successo in Coppa UEFA, dopo aver vinto l'edizione 1984-1985. Il 1986-1987 vide l'introduzione dei play-off e dei play-out; dopo la \"regular season\" le 18 squadre venivano divise in tre zone; la zona play-off per il titolo, che comprendeva le prime 6 classificate, la zona media, che comprendeva le squadre classificate dal 7\u00ba al 12\u00ba posto, e la zona play-out, che comprendeva le ultime 6 squadre. Nonostante questo \"rinnovamento\" il Real Madrid riusc\u00ec a rivincere il campionato e, soprattutto, non cambi\u00f2 nulla rispetto alla classifica della \"regular season\".\nDalla stagione 1987-1988 la Liga pass\u00f2 da 18 a 20 clubs; vennero aboliti i play-off ma rimase il play-out tra la diciassettesima e la diciottesima classificata (sar\u00e0 abolito dal 1999-2000).\nLe \"merengues\" riusciranno a confermarsi campioni di Spagna fino alla stagione 1989-1990, guidati in campo dal messicano Hugo S\u00e1nchez e dagli spagnoli Emilio Butrague\u00f1o, Manolo Sanch\u00eds, Rafael Mart\u00edn V\u00e1zquez, M\u00edchel e Miguel Pardeza, ossia \"La Quinta del Buitre\".\nAnni 1990.\nCon l'inizio degli anni novanta inizi\u00f2 il ciclo di vittorie del Barcellona di Johan Cruyff. Con l'innesto in squadra di alcuni assi stranieri quali Gheorghe Hagi, Ronald Koeman, Michael Laudrup, Hristo Stoi\u010dkov e Rom\u00e1rio, affiancati da calciatori catalani provenienti dalla \"cantera\", quali Guardiola, Amor e Ferrer, e baschi quali Bakero, Begiristain e Goikoetxea, il Bar\u00e7a conquist\u00f2 quattro titoli consecutivi, anche se in maniera diversa l'uno dall'altro; infatti, mentre il titolo 1990-1991 venne vinto con 10 punti di distacco dalla seconda classificata, i due successivi (1991-1992 e 1992-1993) vennero vinti all'ultimo turno di campionato, anche grazie alle sconfitte inaspettate del Real Madrid contro il Tenerife (per 3-2 e per 2-0). L'ultimo, nel 1993-1994 venne vinto grazie ad una migliore differenza reti nei confronti della seconda classificata, il Deportivo La Coru\u00f1a, visto l'arrivo a pari punti in classifica (56, ma con una differenza reti di +13 rispetto ai galiziani).\nOltre a dominare in campo nazionale, il Barcellona riusc\u00ec a conquistare la prima Coppa dei Campioni della sua storia, battendo il 20 maggio 1992 a Wembley la Sampdoria per 1-0. Ritorn\u00f2 in finale due anni dopo ad Atene contro il Milan e, sebbene alla vigilia fosse dato per favorito, venne sconfitto con un netto 4-0 dai \"rossoneri\".\nIl ciclo \"blaugrana\", dopo quella pesante sconfitta, si chiuse, per dare spazio al ritorno, prima in Spagna e poi in Europa, dell'avversario storico, il Real Madrid.\nL'edizione 1994-1995 della Liga fu dominata dal Real Madrid, guidato in panchina da un suo ex-calciatore, Jorge Valdano, e in campo dall'attaccante cileno Iv\u00e1n Zamorano e dal diciassettenne Ra\u00fal, proveniente dal settore giovanile. A fine stagione le \"merengues\" conquistarono il 26\u00ba titolo della loro storia, dopo cinque anni di digiuno. Durante l'estate ci fu l'allargamento del torneo da 20 a 22 squadre; il 31 luglio 1995 la Federazione spagnola escluse, per problemi finanziari, due club, Siviglia e Oviedo, ripescando l'Albacete e il Valladolid, retrocesse sul campo.\nA pochi giorni dall'inizio del torneo, le due escluse vennero riammesse e, di conseguenza, aument\u00f2 il numero delle squadre partecipanti.\nIl torneo, il primo con l'assegnazione dei 3 punti per la vittoria, vide il successo dell'Atletico Madrid, che si aggiudic\u00f2 il 9\u00ba campionato della sua storia, dopo un digiuno di diciannove anni, avendo la meglio sul Valencia e sul Barcellona. Il Real Madrid, settimo a fine stagione, venne escluso, dopo quasi vent'anni e per la seconda volta nella sua storia, dalle coppe europee.\nLa stagione successiva vide il ritorno del duello tra \"blancos\" e \"blaugrana\"; i primi si erano rafforzati con l'arrivo in panchina dell'allenatore italiano Fabio Capello e con gli acquisti Roberto Carlos, Davor \u0160uker e Predrag Mijatovi\u0107, mentre i catalani si rafforzarono con il ventenne centravanti brasiliano Ronaldo, capocannoniere a fine stagione con 34 reti. La corsa al il titolo si risolse il 14 giugno 1997, con un turno d'anticipo, quando il Real Madrid, sconfiggendo in casa i rivali dell'Atl\u00e9tico Madrid nel \"derby\" per 3-1, conquist\u00f2 il 27\u00ba titolo di campione di Spagna. Il Barcellona comunque si consol\u00f2 con la vittoria della Coppa delle Coppe 1996-1997 e della Coppa del Re.\nIn zona retrocessione, scesero le ultime 5 classificate, in modo che si tornasse al classico formato da 20 squadre, a partire dalla stagione successiva.\nL'anno 1997-1998 vide ancora protagonisti Barcellona e Real Madrid; i catalani avevano ceduto Ronaldo all'Inter, sostituendolo con il connazionale Rivaldo, mentre tra i madridisti Fabio Capello, dopo il trionfo, decise di tornare in Italia ad allenare il Milan. La stagione si decise il 25 aprile 1998, con tre turni d'anticipo, quando il Barcellona, pareggiando 1-1 nel derby contro l'Espanyol, si aggiudic\u00f2 il campionato dopo quattro anni (successo bissato l'anno dopo). Se il Barcellona domin\u00f2 la stagione in ambito nazionale, il fu protagonista a livello europeo; il 20 maggio 1998, battendo ad Amsterdam la Juventus per 1-0, le merengues conquistarono, dopo ben 32 anni, la loro settima Champions League.\nDopo anni in cui la lotta al titolo vedeva come protagonista l'asse Madrid-Barcellona, ci fu una squadra che riusc\u00ec ad interrompere questo duopolio; infatti il campionato 1999-2000 venne vinto dal Deportivo La Coru\u00f1a, che ebbe la meglio sul Barcellona, lo stesso avversario con cui aveva perso il titolo sei anni prima a causa di una peggior differenza reti.\nIn Europa, ancora successo in Coppa dei Campioni del , che sconfisse in finale il 24 maggio 2000 il Valencia, allenato all'epoca da Cuper, con un netto 3-0, in quella che verr\u00e0 ricordata come la prima finale della competizione con due squadre dello stesso paese.\nAnni 2000.\nNell'estate 2000 la presidenza madridista pass\u00f2 da Lorenzo Sanz a Florentino P\u00e9rez, che inaugur\u00f2 l'era dei primi \"gal\u00e1cticos\" (\"galattici\"), acquistando, ogni anno, un campione di fama internazionale. Sotto la guida tecnica di Vicente del Bosque, ex tecnico delle giovanili chiamato in prima squadra nel novembre 1999 con un ruolo \"ad interim\", e successivamente confermato visti i risultati ottenuti soprattutto a livello internazionale, il primo colpo di P\u00e9rez fu l'acquisto del centrocampista portoghese Lu\u00eds Figo dal Barcellona, trasferimento che rese il calciatore inviso ai tifosi catalani, tanto che durante il primo \"derby di Spagna\", il 18 novembre 2000, dagli spalti del Camp Nou fu lanciata una testa di maiale che cadde sul terreno di gioco, non molto distante dal giocatore.\nNonostante un inizio non molto positivo (sconfitte in Supercoppa europea contro il e in Coppa intercontinentale contro il Boca Juniors ed eliminazione prematura in Coppa del Re) i madridisti riuscirono ad aggiudicarsi, dopo quattro anni, il campionato con sette punti di vantaggio sul Deportivo La Coru\u00f1a.\nL'estate 2001 registr\u00f2 il secondo colpo \"gal\u00e1ctico\" con l'acquisto di Zin\u00e9dine Zidane dalla Juventus per 75 milioni di euro, tuttavia la stagione 2001-2002 segn\u00f2 anche l'inizio del mini ciclo del Valencia, allenato da un giovanissimo e semisconosciuto Rafa Ben\u00edtez. Furono, infatti, i valenciani a portare a casa il titolo di campione di Spagna 2001-2002, il primo dopo ben 31 anni, mentre il Real Madrid, nell'anno del centenario, riusc\u00ec a vincere la UEFA Champions League, la nona della propria storia e la terza negli ultimi cinque anni (risultato che in ambito internazionale non veniva centrato dallo stesso Real di Alfredo Di St\u00e9fano e Ferenc Pusk\u00e1s). Risale a questa stagione la doppia sfida di semifinale di Champions League tra i madridisti e il Barcellona, dopo i due precedenti delle edizioni 1959-1960 e 1960-1961: i \"blancos\" vinsero per 2-0 in trasferta nella gara d'andata e pareggiarono in casa per 1-1 in quella di ritorno, superando il turno.\nIl terzo colpo dell'era P\u00e9rez fu il brasiliano Ronaldo, proveniente dall'Inter, dopo la vittoria da protagonista nel campionato del mondo del 2002; ad inizio stagione arrivarono i successi in Supercoppa europea e in Coppa Intercontinentale, mentre in campionato la lotta per il titolo vide come protagonisti il solito Real Madrid e i baschi della Real Sociedad. Dopo essere stati in testa per quasi tutta la stagione, i biancobl\u00f9 vennero superati in classifica alla penultima giornata, il 15 giugno 2003, consentendo alle \"merengues\" di aggiudicarsi, la domenica successiva, il campionato per la 29\u00aa volta.\nAnche l'estate del 2003 vide l'arrivo a Madrid di un altro giocatore di prestigio internazionale, l'inglese David Beckham, proveniente dal Manchester United. Dopo la vittoria del campionato, l'allenatore del Bosque non venne confermato dalla societ\u00e0, venendo sostituito dal portoghese Carlos Queiroz, e la lotta al titolo fu contesa, come due anni prima, tra Real Madrid e Valencia. Cos\u00ec come accadde nel 2002, furono gli uomini di Ben\u00edtez a vincere la Liga, la sesta della loro storia, riuscendo anche a vincere la Coppa UEFA dopo aver perso due finali consecutive in Coppa dei Campioni nel 2000 e nel 2001.\nDopo la doppietta Liga-Coppa UEFA Ben\u00edtez si trasfer\u00ec in Inghilterra per allenare il Liverpool, mentre a Madrid, dopo un finale di stagione deludente sia in ambito nazionale che in ambito internazionale, Jorge Valdano annunci\u00f2 le dimissioni dalla carica di direttore generale e responsabile dell'area tecnica del club.\nDopo un periodo di risultati negativi e cambi di presidenza, torn\u00f2 alla ribalta il Barcellona. Dopo un buon secondo posto nel torneo 2003-2004, ottenuto soprattutto grazie ad un proficuo girone di ritorno, i \"blaugrana\" tornarono protagonisti nella lotta per il titolo; sotto la presidenza di Joan Laporta, allenati dall'olandese Frank Rijkaard e guidati in campo dall'asso brasiliano Ronaldinho e dal centravanti camerunese Samuel Eto'o, i catalani tornarono alla vittoria in campionato dopo sei anni, vincendo con due giornate d'anticipo, il 14 maggio 2005, il 17\u00ba titolo di campione di Spagna della loro storia. L'ingaggio di nuovi campioni venne facilitato dalla nuova normativa fiscale approvata nel 2005, soprannominata \"Legge Beckham\", che consentiva ai club spagnoli una tassazione agevolata sugli ingaggi delle stelle straniere.\nIl successo venne bissato l'anno dopo e, a completare il trionfo, giunse anche la vittoria in Coppa dei Campioni 2005-2006 battendo in finale l'Arsenal per 2-1. \u00c8 da sottolineare il \"double\" spagnolo nelle competizioni UEFA; infatti, oltre al successo in Coppa dei Campioni, arriv\u00f2 anche la vittoria della Coppa UEFA 2005-2006 del Siviglia, che sconfisse in finale gli inglesi del per 4-0.\nLa stagione 2006-2007 vide il ritorno nella lotta per il titolo del Real Madrid, dopo un periodo di crisi interne che vide il cambio di tre presidenti solo nel 2006 e quattro tecnici tra il 2004 e il 2006. Dopo nove anni torn\u00f2 sulla panchina dei madrileni Fabio Capello e arrivarono l'italiano Fabio Cannavaro (campione del mondo 2006), il brasiliano Emerson, entrambi dalla Juventus, e l'olandese Ruud van Nistelrooy dal Manchester United. Dopo un girone d'andata negativo, concluso al quinto posto, cominci\u00f2 la rincorsa del club della capitale e, a 90 minuti dalla fine del campionato, il titolo di campione di Spagna 2006-2007 era conteso tra Real Madrid, Barcellona (prime a pari punti ma con i \"blancos\" favoriti per migliore differenza reti) e, con qualche possibilit\u00e0 in meno, Siviglia, in un'annata in cui agli andalusi riusc\u00ec di bissare il successo in Coppa UEFA battendo in finale un'altra spagnola, l'Espanyol, e di vincere la Supercoppa europea, battendo per 3-0 il Barcellona, e la Coppa del Re. Il 17 giugno 2007, al termine del primo tempo, il Barcellona aveva in mano il titolo, in quanto vinceva per 3-0 in casa del , mentre il Real Madrid perdeva in casa per 0-1 contro il Maiorca. Nel secondo tempo la situazione si capovolse; grazie a Jos\u00e9 Antonio Reyes (doppietta) e Mahamadou Diarra i \"blancos\" ribaltarono il risultato vincendo per 3-1. Nelle altre due sfide il Barcellona vinse per 4-0, mentre il Siviglia sconfisse per 3-1 in casa il Villarreal, inutilmente, perch\u00e9 il Real Madrid, dopo quattro anni senza vittorie, riusc\u00ec a ottenere il 30\u00ba titolo.\nNonostante la vittoria Capello non venne confermato e sostituito dal tedesco Bernd Schuster, ex calciatore dei \"blancos\" tra il 1988 e il 1990. Con il nuovo tecnico il Real Madrid riusc\u00ec a bissare il successo dell'anno prima con due giornate d'anticipo, vincendo a Pamplona contro l' per 2-1, in un'annata, quella 2007-2008, che si concluse con il successo della al campionato europeo di calcio.\nNella stagione 2008-2009 il Barcellona, che si era affidato al debuttante Josep Guardiola in panchina, torn\u00f2 ad imporsi. La squadra, sospinta dal talento di Xavi, Andr\u00e9s Iniesta, Lionel Messi tra gli altri, si aggiudic\u00f2 nuovamente, dopo due anni, la UEFA Champions League e anche la Coppa del Re, centrando il cosiddetto \"treble\"; la formazione catalana vinse anche il \"Cl\u00e1sico\" per 6-2 a Madrid. Per il Barcellona fu il 19\u00ba titolo.\nLa stagione 2009-2010 fu di nuovo un duello tra Barcellona e Real Madrid, nel frattempo presieduto nuovamente da Florentino P\u00e9rez, il quale diede il via alla seconda era dei \"gal\u00e1cticos\" portando a Madrid stelle del calibro di Cristiano Ronaldo, Kak\u00e1 e Karim Benzema. I blaugrana e le \"merengues\" conclusero il campionato entrambe con un punteggio record, rispettivamente 99 e 96 punti, con entrambe le formazioni vincitrici in 31 partite su 38. Il Bar\u00e7a vinse entrambi i confronti diretti (1-0 a Barcellona e 2-0 a Madrid) confermandosi campione di Spagna oltre a vincere Supercoppa Spagnola, Supercoppa Europea e Mondiale per Club, diventando il primo club a vincere tutte le competizioni ufficiali disputate nell'anno solare. Per la squadra blaugrana fu il 20\u00ba titolo, in una stagione che si concluse con la vittoria della al Campionato mondiale di calcio 2010 in Sudafrica battendo in finale i 1-0 dopo i tempi supplementari l'11 luglio 2010 a Johannesburg, prima vittoria della nazionale spagnola in un mondiale, nonch\u00e9 il primo successo di una nazionale europea fuori dal proprio continente dopo 80 anni di attesa, dalla prima edizione del 1930.\nAnni 2010.\nNel 2010-2011 prosegu\u00ec il dominio del Barcellona, in una stagione che vide la disputa di ben sette incontri diretti con il Real Madrid. In campionato le due grandi chiusero rispettivamente con 96 e 92 punti, con la storica \"manita\" (5-0) dei blaugrana al Camp Nou (dopo 16 anni dall'ultima volta) e pareggio per 1-1 al ritorno al Bernab\u00e9u; in Coppa del Re le due squadre si affrontarono in finale a Valencia ed il Real riusc\u00ec a superare i rivali per 1-0 dopo i supplementari con rete di Cristiano Ronaldo, vincendo il trofeo dopo 18 anni; in Champions League le due squadre si affrontarono in semifinale, ed a prevalere fu il Bar\u00e7a, tra le polemiche. I blaugrana vinsero 2-0 a Madrid la gara di andata (dopo che il Real era rimasto in dieci per l'espulsione di Pepe) e pareggiarono 1-1 al ritorno in casa (con nuove polemiche per l'annullamento di un gol al Real sullo 0-0). Il Barcellona vinse poi il trofeo per la quarta volta battendo in finale, come due anni prima, il Manchester United per 3-1 a Londra. Cristiano Ronaldo e Lionel Messi chiusero entrambi con 53 reti stagionali. L'ultimo scontro tra le due grandi di Spagna si ebbe in Supercoppa, dove vinsero ancora i catalani.\nNella stagione successiva torn\u00f2 alla ribalta il , che condusse un grandissimo campionato d'andata, nonostante la sconfitta con i rivali del Bar\u00e7a al Bernab\u00e9u. Si arriv\u00f2 ad un vantaggio di 10 punti che all'improvviso venne quasi dilapidato dai \"galacticos\" che si andarono a giocare la Liga al Camp Nou con tutti gli sfavori del pronostico. Ma Khedira e Cristiano Ronaldo domarono il Barcellona ed il Real vinse per 2-1 mettendo in cassaforte la Liga. Il titolo venne ufficialmente consegnato tra le mani del club di Florentino P\u00e9rez il 2 maggio 2012 dopo la vittoria ai danni dell'Athletic Bilbao. Il Real con 7 punti di vantaggio a 2 giornate dalla fine si laure\u00f2 campione di Spagna e concluse la stagione in Liga con ben 121 reti segnate, record della competizione. Nella stagione 2012-2013 il Barcellona torn\u00f2 a primeggiare, vincendo il 22\u00ba della sua storia e si laure\u00f2 campione di Spagna, concludendo il campionato a quota 100 punti, la pi\u00f9 alta di sempre insieme a quella del l'anno precedente.\nL'egemonia delle due grandi di Spagna si interruppe l'anno dopo, con la decima vittoria in Liga dell'Atl\u00e9tico Madrid di Diego Simeone; il Real Madrid trionf\u00f2 invece in Europa, conquistando la sua decima Champions League proprio ai danni dell'Atl\u00e9tico. L'anno successivo il Barcellona torn\u00f2 a vincere non solo il campionato, ma anche la Champions League e la Coppa del Re, centrando cos\u00ec un secondo \"treble\" a distanza di pochi anni dal precedente, prima squadra spagnola a riuscirvi. L'annata del trio Messi-Su\u00e1rez-Neymar (MSN) fu prodigiosa: i tre realizzarono in totale 122 gol stagionali, pi\u00f9 dei 118 realizzati dal Real Madrid nel 2011-2012.\nNel 2015-2016 prosegu\u00ec il dominio del Barcellona, che si aggiudic\u00f2 ancora il titolo con un punto di vantaggio sul Real Madrid, in un torneo che si risolse solo all'ultima giornata. I catalani misero le mani anche sulla Coppa del Re, centrando il \"double\" e il quarto titolo in sei anni.\nNella stagione 2016-2017 il titolo and\u00f2, invece, al Real Madrid allenato da Zin\u00e9dine Zidane, che abbin\u00f2 alla vittoria in campionato il successo in UEFA Champions League, vinta per il secondo anno di fila. Nella stagione 2017-2018 il Barcellona si aggiudic\u00f2 di nuovo il titolo di campione di Spagna (25\u00b0 alloro) a scapito, questa volta, dell'Atl\u00e9tico Madrid, arrivato secondo. Per i catalani, vincitori anche della Coppa del Re, fu l'ottavo \"double\". Nel 2018-2019 il Barcellona si aggiudic\u00f2 nuovamente il campionato, centrando l'ottavo titolo di campione di Spagna in undici anni. Nella stagione 2019-2020, dopo un duello durato fino alla sospensione temporanea della stagione imposta dalla pandemia di COVID-19, il Real Madrid di Zidane riusc\u00ec a guadagnare un cospicuo vantaggio in classifica sul Barcellona e riesce a interrompere la striscia di successi dei catalani, tornando a vincere il titolo dopo tre anni.\nSquadre.\nSono 63 le squadre che hanno preso parte alle 91 edizioni del campionato di massima serie spagnola di Primera Divisi\u00f3n dal 1928-1929 al 2021-2022. Solo 3 di queste sono riuscite ad essere sempre presenti e a non retrocedere mai in Segunda Divisi\u00f3n, e precisamente l'Athletic Club, il e il .\nQueste sono le 63 squadre, ordinate per numero di campionati disputati (aggiornato alla stagione 2021-2022).\nStatistiche.\nPiazzamenti per squadra.\nEcco i migliori piazzamenti delle squadre che hanno preso parte ai 90 campionati dal torneo 1928-29 al 2020-21.\nPiazzamenti individuali.\n\"Statistiche aggiornate al 23 maggio 2021\". In grassetto i giocatori ancora in attivit\u00e0."}
{"id": "736470", "revid": "1714743", "url": "https://it.wikipedia.org/wiki?curid=736470", "title": "Oddone IV di Borgogna", "text": " \nOrigine.\nSecondo la \"Histoire des ducs de Bourgogne de la race cap\u00e9tienne, vol. VI\", Oddone era il figlio maschio terzogenito del Duca di Borgogna e re titolare di Tessalonica, Roberto II e della moglie, Agnese di Francia (1260-1325), che, come ci viene confermato dalla \"Chronique anonyme des rois de France\", era la figlia minore (ultimogenita) del re di Francia, San Luigi IX (1215 \u2013 1270) e di Margherita di Provenza (1221 \u2013 1295), che, come riportato dal \"Vincentii Bellovacensis Memoriale Omnium Temporum\" era la figlia primogenita del conte di Provenza e conte di Forcalquier, Raimondo Berengario IV (1198 \u2013 1245) e della moglie (come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III), Beatrice di Savoia (1206 \u2013 1266).Roberto II di Borgogna, come ci viene confermato nel testamento del padre del 1272, era il figlio quintogenito ed anche ultimogenito del Duca di Borgogna ed in seguito re titolare di Tessalonica, Ugo IV di Borgogna e della prima moglie, Iolanda di Dreux, che, come ci viene confermato dalla \"Chronica Albrici Monachi Trium Fontium\", era figlia del conte di Dreux e di Braine, Roberto III e della moglie (come ci viene confermato dal documento n\u00b0 LXXIX del \"Cartulaire du comt\u00e9 de Ponthieu\"), Eleonora, signora di Saint-Val\u00e9ry, come appendiamo dalla \"Histoire g\u00e9n\u00e9alogique des ducs de Bourgogne de la maison de France\".\nBiografia.\nSuo padre, Roberto II fu incaricato di importanti missioni dai re di Francia, Filippo III l'Ardito e Filippo il Bello. Da quest'ultimo fu nominato gran ciambellano di Francia.Nel 1297, Filippo il Bello lo scelse per una delicata missione a Roma, per cui Roberto fece testamento, nominando suo successore il figlio, Ugo e affidando la reggenza alla moglie, Agnese di Francia, sinch\u00e9 Ugo non avesse raggiunto la maggior et\u00e0, citando inoltre Oddone, tra i figli ancora in vita, a cui concesse la signoria di Saint-Romain\nDopo che, l'anno prima, si era ammalato, suo padre, Roberto II mor\u00ec il 21 marzo 1306 lasciando erede il figlio Ugo, sotto la tutela della madre, Agnese di Francia (la reggenza sarebbe durata sino al 9 novembre 1311, come ci viene confermato dalla \"Histoire des ducs de Bourgogne de la race cap\u00e9tienne, vol. VII\").\nSuo fratello, Ugo V, mor\u00ec il 9 maggio 1315 e fu inumato nell'Abbazia di C\u00eeteaux, accanto ai suoi predecessori. Nel titolo di duca di Borgogna gli succedette Oddone, come Oddone IV.\nNel 1314 la sorella, Margherita, moglie, secondo la \"Histoire des ducs de Bourgogne de la race cap\u00e9tienne, vol. VI\", dell'erede al trono di Francia, Luigi, detto \"il Testardo\" o \"l'Attaccabrighe\", futuro re di Francia con il nome di Luigi X, figlio del re di Francia e di Navarra, Filippo IV, detto \"il Bello\", venne incarcerata per ordine del suocero con l'accusa di adulterio e dato che nel successivo processo fu ritenuta responsabile di adulterio con il cavaliere normanno Philippe d'Aunay fin dal 1311, fu ripudiata, nel 1315 e dato che, a causa dell'adulterio di Margherita, anche la legittimit\u00e0 della figlia di Margherita, Giovanna, fu messa in discussione, prima suo fratello, Ugo V e poi Oddone, affiancati dalla madre, Agnese di Francia, si batterono, specialmente dopo la morte della sorella Margherita (aprile 1315), perch\u00e9 i diritti della nipotina Giovanna di diventare regina sia di Francia che di Navarra, fossero garantiti.Alla morte del padre di Giovanna, Luigi X, (5 giugno 1316), il fratello, e zio di Giovanna, Filippo il Lungo, conte di Poitiers, fu prima nominato reggente e poi eletto re, privando Giovanna dei suoi diritti.Oddone IV, affiancato sempre dalla madre, Agnese, sollecit\u00f2 inutilmente l'appoggio dei feudatari di Borgogna, Fiandre e Artois, per difendere i diritti della piccola Giovanna, in quanto fu sancito che una donna non pu\u00f2 accedere al trono di Francia.&lt;br&gt;Infine dovette cedere, garantendo in compenso per\u00f2, alla nipote una rendita di 15.000 \"livres tiurnois\", il matrimonio con suo cugino il conte d'\u00c9vreux, Filippo e la promessa delle contee di Champagne e di Brie, se Filippo fosse morto senza discendenti maschi.Come compenso, nel 1318, spos\u00f2 Giovanna di Francia (1308 \u2020 1347), figlia di Filippo e della contessa Giovanna II di Borgogna, quindi erede delle contee di Borgogna e d'Artois; il contratto di matrimonio era stato siglato a Nogent-sur-Seine, il 29 settembre 1316 ed il matrimonio fu celebrato nel 1318, dopo aver ottenuto la dispensa papale, per via della consanguineit\u00e0, a Parigi il 18 giugno contemporaneamente al matrimonio di sua nipote Giovanna col Conte d'\u00c9vreux, Filippo, come ci viene confermato dalla \"Histoire des ducs de Bourgogne de la race cap\u00e9tienne, vol. VII\"; Giovanna di Francia aveva da poco compiuto 10 anni. Anche il \"Continuatio Chronici Guillelmi de Nangiaco\" ricorda il matrimonio della primogenita del re Filippo V col duca di Borgogna, prima nel 1317 e poi, nel 1318, nella festa della Trinit\u00e0, ricordando anche il matrimonio di Giovanna, figlia di Luigi X e di Margherita di Borgogna, quindi nipote sia di Filippo V che di Oddone IV, con Filippo, figlio del Conte d'\u00c9vreux, Luigi di Francia; questi due matrimoni, nel giorno della festa della Trinit\u00e0 (18 aprile) sono ricordati anche dalla \"Chronique parisienne anonyme du XIVe si\u00e8cle\".\nNel 1316, alla morte di suo fratello Luigi, Oddone aveva ereditato il titolo nominale di re titolare di Tessalonica, che nel 1321 cedette a Luigi di Borbone, per l'esattezza il 21 aprile assieme al titolo di principe di Acaia e di Morea.\nAlla morte del suocero, Filippo V il Lungo, nel 1322, in mancanza di eredi maschi, Oddone reclam\u00f2 i troni di Francia e Navarra, per la moglie Giovanna, in quanto primogenita di Filippo V; ma ancora una volta a una femmina non fu permesso di diventare regina, ed il trono fu appannaggio del fratello minore di Filippo V, Carlo IV il Bello.\nNel 1325, il 19 dicembre, la sua consigliera, sua madre, Agnese mor\u00ec, a Lantenay e fu sepolta accanto al marito, Roberto II, nell'Abbazia di C\u00eeteaux.\nNel 1328, alla morte di Carlo il Bello, re di Francia e di Navarra, senza eredi maschi, in attesa che Giovanna d'\u00c9vreux la regina vedova portasse a termine la gravidanza, in quanto era stato sancito che una donna non pu\u00f2 accedere al trono di Francia, fu nominato reggente, suo cognato, il marito di una sorella di Oddone IV, Giovanna di Borgogna, Filippo di Valois, capetingio di linea maschile, figlio di Carlo di Valois, fratello del re di Francia, Filippo IV il Bello, e dopo la nascita di un'altra femmina, Filippo di Valois, fu eletto re di Francia con il nome di Filippo VI, divenendo il primo re della casa Valois. Al momento dell'elezione a re di Francia, Filippo VI, per accontentare le pretese dell'erede che in linea femminile, aveva i titoli pi\u00f9 validi, la nipote di Oddone, Giovanna, figlia primogenita di Luigi X l'Attaccabrighe, gli dovette riconoscere i suoi diritti sulla corona di Navarra (Giovanna, in cambio, dovette rinunciare ai suoi diritti sulla corona di Francia e cedere le contee di Champagne e di Brie al dominio reale francese e come compensazione accett\u00f2 le contee di Angoul\u00eame e di Mortain).\nIn quello stesso 1328, la nonna di sua moglie, Giovanna, la Contessa d'Artois, Matilde, redasse un testamento, e tra le altre, espresse la volont\u00e0, che la nipote, alla morte di sua madre, Giovanna II di Borgogna, avrebbe ereditato la contea di Artois.\nOddone IV serv\u00ec lealmente il nuovo re di Francia, suo cognato, Filippo VI di Valois, dopo che era stato incoronato il 29 maggio del 1328.\nNel 1330, alla morte della suocera, Giovanna II di Borgogna, eredit\u00f2, con la moglie, i titoli di conte di Borgogna e d'Artois.\nIl re d'Inghilterra, Edoardo III, figlio di Isabella di Francia, sorella di Carlo IV il Bello e quindi nipote del re Filippo IV di Francia (Filippo di Valois invece era figlio di un fratello di Filippo IV di Francia), che, nel 1328, aveva rivendicato i suoi diritti, ma i baroni francesi avevano preferito il Valois ad un re straniero, ed in un primo tempo aveva accettato l'elezione di Filippo VI, dal 1337, cominci\u00f2 a mettere in discussione questa decisione, dando inizio alla Guerra dei cent'anni.&lt;br&gt;Oddone si schier\u00f2 col cognato, Filippo VI. Nel 1340, durante la guerra dei cent'anni, a fianco del figlio, Filippo di Borgogna, partecip\u00f2 ai combattimenti in difesa della citt\u00e0 di Saint-Omer nella contea d'Artois, dagli assalti delle truppe di Roberto III d'Artois e dei fiamminghi (la battaglia di Saint-Omer \u00e8 descritta nella \"Histoire des ducs de Bourgogne de la race cap\u00e9tienne, vol. VII\"), alleati di Edoardo III d'Inghilterra. Poi combatt\u00e9 gli inglesi, nel 1346, in Guascogna ed proprio, all'assedio del castello d'Aiguillon, condotto da suo nipote, Giovanni di Francia, il futuro re di Francia, Giovanni il Buono, nel mese di agosto, suo figlio, Filippo, mentre accorreva sul luogo dove avveniva una scaramuccia, sub\u00ec gravi ferite per una caduta del suo cavallo, che lo trascin\u00f2 a terra e lo schiacci\u00f2 sotto il peso del proprio corpo; a seguito delle ferite riportate, Filippo mor\u00ec il 22 settembre di quello stesso anno. Secondo la \"Histoire des ducs de Bourgogne de la race cap\u00e9tienne, vol. VIII\", Filippo mor\u00ec l'11 agosto e, a seguito di questo tragico evento che addolor\u00f2, sia l'erede al trono di Francia, Giovanni il Buono, che il padre di Filippo, Oddone IV, il cadavere fu portato ad Agen e l'assedio fu tolto il 20 agosto.\nNel 1346, dopo che era morto l'unico erede, Filippo di Borgogna (1323-1346), lasciando un solo figlio maschio, anche lui di nome Filippo, fece testamento, designando il bambino come unico suo erede, e se fosse morto senza lasciare eredi, sarebbero subentrate nei titoli, prima sua sorella, Bianca, contessa di Savoia e poi sua sorella, Giovanna, regina di Francia.\nNel 1347, alla morte della moglie Giovanna di Francia o Giovanna III di Borgogna, i titoli di conte di Borgogna e d'Artois passarono al nipotino Filippo di Rouvres, che era sotto la sua tutela.\nMor\u00ec il 3 aprile 1349 e fu tumulato nell'Abbazia di C\u00eeteaux, lasciando erede del titolo di duca di Borgogna il nipotino Filippo.\nDiscendenza.\nEudes IV e Giovanna III ebbero 6 figli, quattro dei quali nacquero morti o morirono dopo poche settimane, nel 1322, 1327, 1330 e 1335. Gli unici che vissero furono:"}
{"id": "736471", "revid": "68121154", "url": "https://it.wikipedia.org/wiki?curid=736471", "title": "Sintema", "text": "Il sintema \u00e8 un'unit\u00e0 strutturale fondamentale della stratigrafia e il tipo principale riconosciuto di unit\u00e0 a limiti inconformi.\nQuesto termine deriva dal greco (\"insieme\") e (\"deposito di\"). \nSe utile e necessario, un sintema pu\u00f2 essere suddiviso in due o pi\u00f9 subsintemi e due o pi\u00f9 sintemi possono essere raggruppati in un supersintema.\nUna gerarchia esatta e precisa nella classificazione stratigrafica non \u00e8 facile, in quanto dipende dall'importanza della discontinuit\u00e0 stratigrafica che delimita le varie unit\u00e0. Generalmente la loro importanza in stratigrafia si basa su tre criteri principali: il grado di discordanza angolare (geometrico), la durata dell'intervallo di tempo corrispondente allo hiatus deposizionale in corrispondenza della discontinuit\u00e0 (temporale) e l'estensione geografica della stessa (spaziale), criteri che sono spesso indipendenti uno dall'altro e che possono avere un valore diagnostico differente a seconda dei casi.\nOnde evitare confusioni di scala si preferisce limitare l'uso del supersintema e del subsintema a meno che non sia strettamente necessario.\nNella nomenclatura stratigrafica il supersintema viene indicato con una sigla di due lettere dell'alfabeto maiuscole, il sintema con tre lettere dell'alfabeto sempre maiuscole e il subsintema con un numerino in pedice al sintema cui \u00e8 correlato."}
{"id": "736473", "revid": "110157", "url": "https://it.wikipedia.org/wiki?curid=736473", "title": "Xukuru-Kariri", "text": " \nGli Xukuru-Kariri sono un gruppo etnico del Brasile che ha una popolazione stimata in circa 2.755 individui (2004). Parlano la lingua portoghese e sono principalmente di fede animista. \u00c8 formato dai gruppi Xucuru e Kariri.\nVivono nello stato brasiliano dell'Alagoas."}
{"id": "736476", "revid": "110157", "url": "https://it.wikipedia.org/wiki?curid=736476", "title": "Yaba\u00e2na", "text": "I Yaba\u00e2na (o anche Jabaana) sono un gruppo etnico del Brasile che ha una popolazione stimata in circa 90 individui. Parlano la lingua portoghese e sono principalmente di fede animista.\nVivono nello stato brasiliano dell'Amazonas, nei pressi dei fiumi Marauia e Cauaboris, affluenti del Rio Negro. La vecchia lingua Yaba\u00e2na \u00e8 considerata una lingua estinta. Denominazioni alternative: Jabaana, Yabarana (distinti dai Yabarana del Venezuela)."}
{"id": "736477", "revid": "46931", "url": "https://it.wikipedia.org/wiki?curid=736477", "title": "Jabaana", "text": ""}
{"id": "736478", "revid": "52076", "url": "https://it.wikipedia.org/wiki?curid=736478", "title": "Universit\u00e0 degli Studi di Pisa", "text": ""}
{"id": "736485", "revid": "599013", "url": "https://it.wikipedia.org/wiki?curid=736485", "title": "Yakarawakta", "text": "Gli Yakarawakta sono un gruppo etnico del Brasile con una popolazione stimata in 20-30 individui.\nLingua.\nParlano l'idioma degli Uru-Eu-Wau-Wau, ed \u00e8 una lingua che appartiene alle lingue tupi-guaran\u00ed. Probabilmente sono un sottogruppo degli Apiak\u00e1.\nInsediamenti.\nVivono isolati all'interno della foresta nel Mato Grosso, tra i fiumi Aripuan\u00e3 e Juruena."}
{"id": "736488", "revid": "188323", "url": "https://it.wikipedia.org/wiki?curid=736488", "title": "Fantic Motor Caballero", "text": "Caballero \u00e8 un famoso modello di motociclo da regolarit\u00e0 prodotto dalla Fantic Motor.\nPiccola cilindrata.\nIl lancio del primo \"Caballero\" avvenne al Salone del ciclo e motociclo di Milano nel 1969 ed ottenne, sin dalla presentazione, un notevole e forse imprevisto successo di pubblico. La sua impostazione, per quanto si trattasse di un ciclomotore da 50\u00a0cm\u00b3 destinato all'utenza quattordicenne e sprovvista di patente di guida dell'epoca, era da moto pi\u00f9 \"grande\" con la classica impostazione delle moto da fuoristrada (all'epoca chiamate da \"regolarit\u00e0\", oggi da enduro) con telaio alto da terra, parafanghi alti sulla ruota e dotato di un classico motore a due tempi prodotto dalla Motori Minarelli.\nIl secondo modello segu\u00ec a pochi anni di distanza e non fece altro che rafforzare la fama del marchio, allora con impianti produttivi situati a Barzago. La seconda serie venne prodotta in due tipi diversi, con cambio a 4 o 6 marce, che si riconoscevano anche dalla colorazione specifica diversa tra di loro, il rosso per il 4 marce ed il blu per la versione a 6. Dotato, a norma di Codice della strada, di carburatore Dell'Orto da 14\u00a0mm, divenne subito abitudine degli utenti il cambio dello stesso con quello maggiorato da 19\u00a0mm per un miglioramento significativo delle prestazioni. La stessa modifica del resto era fornita di serie dalla casa per i modelli destinati all'esportazione.\nLe versioni di maggior successo videro la luce nel 1973 con la presentazione della terza serie, sempre offerta con Motori Minarelli da 4 o 6 marce e caratterizzata anche dalla presenza di un'alta marmitta a sogliola sul lato destro, appariscente grazie alla presenza di una protezione antiscottature cromata; mentre i parafanghi anteriore e posteriore erano in acciaio inox.\nGli ultimi modelli di Caballero derivati dalla versione originale di 12 anni prima vennero prodotti sino al 1981. Nel frattempo l'azienda lecchese aveva trasferito la maggior parte delle energie verso il settore del trial ma ci\u00f2 non toglie che vennero presentati ulteriori modelli con lo stesso nome \"Caballero\", frutto per\u00f2 di progetti totalmente nuovi con pochi punti di contatto con il passato. Modelli con questa denominazione erano ancora presente sul catalogo al momento della chiusura dell'azienda nel 1995.\nI Caballero targati.\nIl primo modello che superava le specifiche dei ciclomotori ed era destinato ai sedicenni neopatentati del tempo fu il \"Caballero 100\", equipaggiato da un motore Franco Morini, mentre nel 1973 venne lanciato il modello di cilindrata ancora superiore, il \"Caballero 125\", dotato di propulsore della Minarelli. Queste versioni non riuscirono per\u00f2 a bissare il successo del fratellino minore, anche a causa della concorrenza di altri motocicli di fabbricazione estera come quelli di KTM e Z\u00fcndapp che a quei tempi andavano per la maggiore. La situazione miglior\u00f2 in parte con la decisione della casa di partecipare alle competizioni motociclistiche di regolarit\u00e0 del tempo e con la conseguente presentazione del modello \"Caballero Regolarit\u00e0 Competizione 125\", la cui destinazione sportiva era messa in evidenza anche dalla presenza delle classiche targhette portanumero in uso nelle gare.\nIl Caballero nei media.\nNel film ambientato nel 1987 \"L'estate del mio primo bacio\" di Carlo Virz\u00ec (2005), la moto del protagonista \u00e8 un Fantic Motor Caballero."}
{"id": "736489", "revid": "287204", "url": "https://it.wikipedia.org/wiki?curid=736489", "title": "Trattato di Aquisgrana", "text": "Per trattato di Aquisgrana o pace di Aquisgrana si possono intendere cinque trattati di pace:"}
{"id": "736490", "revid": "827882", "url": "https://it.wikipedia.org/wiki?curid=736490", "title": "Aai", "text": ""}
{"id": "736493", "revid": "599013", "url": "https://it.wikipedia.org/wiki?curid=736493", "title": "Yaminaw\u00e1", "text": "Gli Yaminaw\u00e1 sono un gruppo etnico del Brasile, del Per\u00f9, e della Bolivia.\nLingua.\nParlano la lingua Yaminaw\u00e1 (codice ISO 639: YAA), che appartiene alla famiglia linguistica pano, lo spagnolo ed il portoghese.\nInsediamenti.\nVivono negli stati brasiliani dell'Acre e dell'Amazonas, nel territorio indigeno \"Cabeceiras do Rio Acre\" (approvato nel 1998), all'interno del comune di Assis Brasil, al confine con il Per\u00f9. Vivono inoltre nei pressi dei fiumi Pur\u00fas, Curanja, Piedras, Mapuya, Huacapishtea, Tahuamanu, Cashpajali e Sepahua in Per\u00f9, e in Bolivia, in un villaggio denominato \"A Escola\" a due ore di canoa da Assis Brasil.\nNel comune brasiliano di Brasil\u00e9ia, nel \"bairro\" di Sama\u00fama, vive un piccolo contingente di Yaminaw\u00e1, migrato in zona probabilmente a causa di una passata scissione interna; questo sottogruppo \u00e8 conosciuto con il nome di Bashonaw\u00e1 e vive in una situazione precaria senza un territorio assegnato in via ufficiale. Nei pressi dei fiumi Purus e Iaco, all'interno del territorio indigeno di \"Mamoadate\", vi \u00e8 un piccolo villaggio che raccoglie un altro centinaio di Yaminaw\u00e1. Altri piccoli gruppi sono dispersi nelle comunit\u00e0 di Paumari lungo il fiume Purus. In territorio peruviano vi sono altri gruppi lungo i fiumi Juru\u00e1, Mapuya e Huacapishtea. A causa della forte dispersione di questa etnia, \u00e8 difficile stabilire con certezza la diffusione anche per la facilit\u00e0 con cui gli Yaminaw\u00e1 si disperdono all'interno di altri gruppi etnici instaurando legami matrimoniali."}
{"id": "736494", "revid": "486946", "url": "https://it.wikipedia.org/wiki?curid=736494", "title": "Jaminawa", "text": ""}
{"id": "736495", "revid": "1305772", "url": "https://it.wikipedia.org/wiki?curid=736495", "title": "Aag", "text": ""}
{"id": "736497", "revid": "812894", "url": "https://it.wikipedia.org/wiki?curid=736497", "title": "Lorica (corazza)", "text": "L'etimo latino lorica indicava una pezza d'arme che copriva petto, pancia, fianchi e schiena fino alla cintura, come una corazza.\nSi componeva del corsaletto, o corazza di cuoio o metallo, liscia o a lamine, o ad anelli, od a scaglia (camicia, cotta, giaco, maglia) e della giacchetta a sacco, o camicia di lino, soffice, interna. \nPoich\u00e9 l'armatura del busto \u00e8 antichissima, cos\u00ec anche la lorica esisteva gi\u00e0 ai tempi dei Greci, ed era fatta di due pezzi di metallo separati e distinti (come pi\u00f9 tardi lo furono le corazze). I pezzi erano per\u00f2 modellati sulle fattezze di chi doveva indossarli, ed erano assicurati alla persona con fermagli o fibbie su ciascuna spalla. Proteggevano completamente il petto e l'addome. \nLa parte anteriore, che copriva il petto, era chiamata dai Romani pettorale; nell'et\u00e0 pi\u00f9 antica era di cuoio ma in seguito fu rinforzata con scaglie metalliche."}
{"id": "736498", "revid": "765341", "url": "https://it.wikipedia.org/wiki?curid=736498", "title": "Yanomam\u00f6", "text": "Gli yanomam\u00f6 sono un gruppo etnico che abita per lo pi\u00f9 la zona di foresta compresa tra i bacini dei fiumi Orinoco e Rio delle Amazzoni, sicch\u00e9 la frontiera tra il Venezuela e il Brasile attraversa il loro territorio tradizionale. Si stima che abbiano una popolazione di circa 27.000-32.000 individui. Denominazioni alternative sono Yanomame, Yanomami, Guaica, Guaharibo, Guajaribo, Shamatari, Cobari Kobali, Cobariwa.\nL'invasione delle loro terre su grande scala ebbe inizio intorno al 1970 con la costruzione di strade e prosegu\u00ec, intensificandosi alla fine degli anni ottanta con l'inizio della corsa all'oro in Amazzonia. Prima dell'arrivo dei \"garimpeiros\" (cercatori d'oro) vi erano stati contatti solamente da parte di missionari cattolici e protestanti, e sporadicamente con cacciatori o raccoglitori di gomma. L'incontro con i garimpeiros fu particolarmente rilevante perch\u00e9 diede luogo a violenze da parte di questi ultimi, che ebbero anche rilevanza internazionale in materia di violazione dei diritti umani (l'eccidio di una ventina di yanomami, soprattutto bambini e donne nel 1993).\nStile di vita.\nGli Yanomam\u00f6 vivono in villaggi composti da persone dello stesso ceppo familiare. La dimensione dei villaggi \u00e8 varia ma di solito il numero di persone va da 50 a 400. L'intero villaggio vive sotto un tetto comune, chiamato \"shabono\", che ha la forma caratteristica ad ovale con la parte centrale aperta, di dimensione pari a circa 90-100 metri. Lo \"shabono\" stesso forma il perimetro del villaggio se non \u00e8 stato fortificato con una palizzata. Sotto il tetto le divisioni vengono marcate da pali di sostegno che dividono le case individuali. Gli \"shabono\" vengono costruiti con l'uso di materiale proveniente dalla giungla circostante come foglie, liane e tronchi d'albero. Questo fa s\u00ec che la struttura sia esposta al danneggiamento da pioggia, vento, e insetti. Ogni 1-2 anni si devono costruire degli shabono nuovi.\nPrincipalmente di fede animista, come quasi tutte le etnie amerinde gli indios appartenenti a questa trib\u00f9 vivono completamente nudi, specialmente i giovani. La loro organizzazione politico-sociale \u00e8 contraddistinta dall'assenza di una leadership centralizzata e coercitiva, l'accesso alla posizione di leader \u00e8 uguale per tutti i membri del villaggio. Sono coltivatori di tuberi, tabacco e banane. Gli Yanomam\u00f6 dipendono dalla foresta e usano la tecnica di orticoltura del debbio (in inglese: \"Slash and Burn\"), coltivano frutta, pescano pesce, e cacciano gli animali. Gli indios Yanomam\u00f6 si spostano frequentemente per evitare la sovrappopolazione di una zona. Secondo il divulgatore scientifico canadese Joe Schwarcz gli Yanomami, pur vivendo in un ambiente ostile come la foresta amazzonica, non soffrono di ipertensione; secondo lui, ci\u00f2 \u00e8 dovuto al fatto che non mettono sale nei loro cibi.\nEducazione.\nNei bambini l'esternazione di tutte le emozioni \u00e8 fortemente orientata dal clima di violenza in cui vivono gli Yanomam\u00f6. Queste popolazioni sono spesso impegnate in conflitti con le trib\u00f9 vicine durante i quali uccidono gli uomini e rapiscono le donne. Anche le relazioni interpersonali e i conflitti interni vengono risolti manifestando atteggiamenti di estrema violenza. Di conseguenza i bambini sono allevati in un clima di scarso affetto e sia ai maschi che alle femmine viene insegnato un comportamento aggressivo che si evidenzia anche nelle relazioni all'interno del gruppo dei pari.\nInsediamenti.\nVivono ai piedi dei monti Parima, ad est del fiume Batau, e nei pressi dei fiumi Padamo, Ocamo, Manaviche e Orinoco in Venezuela; gruppi sono presenti anche nello stato brasiliano dell'Amazonas, sugli affluenti del Rio Negro. Vivono in un ambiente di foresta tropicale.\nLingua.\nParlano la lingua Yanomamo (codice ISO 639: GUU). La parola \"Yanomam\u00f6\" significa \"essere umano\" nella loro lingua. La parola deve essere pronunciata con forte nasalizzazione. Il suono fonetico '\u00f6' non esiste nella lingua italiana, ed \u00e8 quindi stato adattato con la lettera 'i' nella stampa, fornendo la scrittura errata \"Yanomami\"."}
{"id": "736499", "revid": "46931", "url": "https://it.wikipedia.org/wiki?curid=736499", "title": "Yanomam", "text": ""}
{"id": "736503", "revid": "21079", "url": "https://it.wikipedia.org/wiki?curid=736503", "title": "Metrica euclidea", "text": ""}
{"id": "736504", "revid": "90227", "url": "https://it.wikipedia.org/wiki?curid=736504", "title": "Intorno alla natura (Parmenide)", "text": ""}
{"id": "736505", "revid": "125769326", "url": "https://it.wikipedia.org/wiki?curid=736505", "title": "Welkenraedt", "text": "Welkenraedt (in ripuario \"W\u00e4lekete\", in tedesco \"Welkenrath\", in vallone \"Welkenrote\", in olandese \"Welkenraat\") \u00e8 un comune del Belgio francofono con minoranze tedesche e neerlandesi situato nella Regione Vallonia, nella provincia di Liegi.\nFa parte dell'arrondissement di Verviers e del cantone elettorale e giudiziario del Limburgo.\nIl comune di Welkenraedt raggruppa dal 1\u00ba gennaio 1977 Welkenraedt e Henri-Chapelle.\nConta 9.164 abitanti (2005) e si estende su una superficie di 2.446 ettari. La sua altitudine varia tra i 230 e i 354 metri. Il comune \u00e8 gemellato con i comuni di Epfig e Nove.\nIl comune ha fatto parte della parrocchia di Baelen ma a partire dal 1796-1799 fu promosso a comune a seguito del distacco da Baelen; amputato di Herbesthal, ceduto alla Prussia nel 1816 (trattato dei confini) al 1919 (trattato di Versailles), poi riattaccato a Lontzen; annesso al Terzo Reich dal 1940 al 1944, nel 1947 non restava che il 10,5% della popolazione di lingua tedesca. Citt\u00e0 e stazione ferroviaria di frontiera dal 1816 al 1919, vede un nuovo sviluppo a partire dalla costruzione della linea ferroviaria tra Liegi e Colonia nel 1843.\n\u00c8 un comune a statuto speciale per l'insegnamento delle lingue minoritarie (tedesco e neerlandese: art. 3.4\u00b0 della legge del 30 luglio 1963) e potenzialmente a statuto speciale per l'utilizzo delle lingue in materia amministrativa (art. 16 delle leggi del 18 luglio 1966)."}
{"id": "736506", "revid": "29863", "url": "https://it.wikipedia.org/wiki?curid=736506", "title": "Toyah Wilcox", "text": ""}
{"id": "736507", "revid": "83531", "url": "https://it.wikipedia.org/wiki?curid=736507", "title": "Zecca di Reggio Emilia", "text": "La zecca di Reggio venne fondata grazie ad una , sebbene si conosca un tremisse d'oro a nome del re dei Longobardi Desiderio (l'unico esemplare conosciuto \u00e8 stato rinvenuto presso Boretto). \nStoria.\nXIII-XIV secolo.\nAlla data del 1233 risalgono i primi documenti riguardante le coniazioni e conservati all'archivio del Vescovado di Reggio. In uno si fa riferimento alla concessione fatta a Nicol\u00f2: \"auctoritate imperiali sibi concessa\". In un atto di poco successivo (14 settembre dello stesso anno) il Comune si riserva il diritto di esaminare, accanto ai rappresentanti del vescovo, la nuova moneta..\nA questa data risalgono le prime coniazioni, con un \"grosso\" d'argento e un \"piccolo\" di mistura a nome del vescovo Nicol\u00f2 Maltraversi. \nConiazioni, con gli stessi valori e tipi, furono fatte anche nel 1265 e 1325, quindi dopo il decesso del vescovo Maltraversi.\nUn unico grosso di Azzo VII d'Este col giglio fa pensare ad una ridotta coniazione agli inizi del Trecento.\nGli estensi - primo periodo.\nCi fu poi un lungo intervallo ove ebbe corso la moneta milanese, e le coniazioni ripresero sotto Ercole I d'Este nel 1477, con una emissione di bagattini (piccole monete di rame). Nel 1494, dopo una supplica degli Anziani al Duca del 21 ottobre 1491, si riprese la coniazione in argento con un grosso da 2 soldi, uno da 1 soldo ed un testone da 6, e nel 1497, per la prima volta, con un ducato in oro.\nDominazione pontificia.\nLa produzione della zecca continu\u00f2 anche durante l'occupazione pontificia (1512-1523) con l'emissione del doppio bagattino e del bagattino di Giulio II, di un altro bagattino di Leone X e infine di un terzo di Adriano VI. \nGli estensi - secondo periodo.\nCon Ercole II d'Este (1534-1559) la produzione raggiunge l'apice, anche qualitativo, con la produzione di diverse tipologie in argento (colombine, giuli, scudi, bianconi) e di sesini, quattrini e cavallotti in mistura, di bagattini in rame e di scudi in oro, col Cristo crocefisso che sanguina al costato.\nCol successore Alfonso II d'Este le emissioni si diradano, pur rimanendo sempre di ottimo livello qualitativo, fino alla definitiva chiusura della zecca nel 1572. Da quella data coni\u00f2 la sola zecca di Modena, anche se talvolta con nominali in lire reggiane (che erano in rapporto di 3:2 di quelle di Modena) come Francesco III che coni\u00f2 il \"Capellone\" da 6 bolognini e 8 denari modenesi, pari a mezza Lira reggiana, o, da ultimo, Ercole III d'Este che coni\u00f2 un soldo reggiano in rame nel 1783."}
{"id": "736508", "revid": "439868", "url": "https://it.wikipedia.org/wiki?curid=736508", "title": "Raeren", "text": "Raeren \u00e8 un comune di lingua tedesca del Belgio situato nella Regione Vallonia, confinante con la Germania, nella Liegi.\nFa parte dei comuni dei Cantoni dell'Est, riannessi al Belgio dopo il Trattato di Versailles. Precedentemente, il comune fece parte della Germania dal 1814 al 1919. \nGeografia.\nIl comune \u00e8 composto dalle localit\u00e0 appartenenti al pre-esistente comune di Raeren che sono Alt-Raeren, Neudorf e Petergensfeld, l'ex-comune di Hauset, Eynatten e la parte belga della localit\u00e0 di Lichtenbusch con il villaggio di Berlotte. A 18 km di distanza si trova l'area della vecchia stazione di Lammersdorf che fa sempre parte del comune di Raeren al quale \u00e8 congiunta da una stretta striscia corrispondente alla linea della Vennbahn.\nFa parte de comune anche una parte dell'altopiano Hautes Fagnes con il villaggio di Fringshaus. Sul territorio comunale si trova la sorgente del fiume Inde.\nStoria.\nIl nome della cittadina deriva dal termine tedesco \"roden\" (dissodare, disboscare) e fa riferimento ad un insediamento posto nel mezzo della foresta imperiale di Aquisgrana. L'origine dell'insediamento si fa risalire ad un periodo tra l'800 e il 1200. Sorsero i centri di Raeren e Neudorf, quest'ultimo viene citato per la prima volta in un documento della collegiata di Maria di Aquisgrana del 1241. La prima citazione ufficiale del nome Raeren \u00e8 dell'anno 1400.\nRaeren divenne nota per un tipo particolare di ceramica chiamata appunto ceramica di Raeren che ebbe il suo periodo di massima diffusione nel XVI e XVII secolo. Gli esemplari pi\u00f9 pregevoli si trovano in diversi musei internazionali, il principale ceramista fu Jan Emens Mennicken. All'interno del castello di Raeren si trova il \"Mus\u00e9e de la Poterie\" che custodisce una collezione di ceramiche. "}
{"id": "736509", "revid": "1869172", "url": "https://it.wikipedia.org/wiki?curid=736509", "title": "Th\u00e9odore Agrippa d'Aubign\u00e9", "text": "Biografia.\nPrimi anni e formazione.\nNacque da pii protestanti. La madre, Catherine de L'Estang, mor\u00ec nel darlo alla luce (donde il secondo nome, \"aegre partus\").\nAgrippa d'Aubign\u00e9 fu allevato nella religione calvinista, della quale fu un partigiano fervente durante tutte le guerre di religione che scossero la fine del XVI secolo. A sei anni, grazie alle cure d'un maestro definito \"dur, astorge, impiteux\" (\"duro, arcigno, spietato\") in \"Sa vie \u00e0 ses enfants\", legge correntemente il francese, l'ebraico, il greco e il latino. All'et\u00e0 di dieci anni venne messo in pensione a Parigi, presso Mathieu B\u00e9roalde, famoso umanista (1562).\nNello stesso anno ripar\u00f2 ad Orl\u00e9ans per sfuggire alle persecuzioni dell'Inquisizione.\nL'anno seguente, suo padre Jean d'Aubign\u00e9 mor\u00ec (1563).\nAgrippa d'Aubign\u00e9 concluse i suoi studi a Ginevra, dove venne mandato nel 1565, sotto la direzione di Th\u00e9odore de B\u00e8ze, e poi a Lione.\nDurante le guerre di religione.\nAllo scoppio della seconda guerra di religione (1567-1568), si impegn\u00f2 senza esitazione nell'esercito protestante, combattendo a Jarnac, a Roche-Abeilles e a Pons. Dopo una breve pace, nel 1568, le ostilit\u00e0 ripresero con maggior ferocia. D'Aubign\u00e9 partecip\u00f2 alle battaglie e alle trattative di pace.\nNel 1570, innamoratosi perdutamente di Diana Salviati, la nipote della \"Cassandra\" di Pierre de Ronsard, ottenne dal di lei padre, Jean Salviati, signore di Talcy, il consenso alle nozze (che non si celebrarono per via delle differenze di religione). Caduto in un'imboscata preparata da nemici, fu orrendamente ferito. Sicuro di morire, copr\u00ec a cavallo una distanza di 22 leghe per vedere l'ultima volta l'amata. Giunto a Talcy, perse conoscenza; creduto morto, lasciato senza cure, ebbe nel deliquio la visione (come riportato pi\u00f9 tardi nelle \"Tragiche\") di Dio, che gli avrebbe dato l'incarico, in cambio del ritorno alla vita, di cantare le vicissitudini dei protestanti.\nLa notte di S. Bartolomeo. Il sodalizio con Enrico IV..\nLa sua presenza a Parigi durante i massacri del 1572 \u00e8 controversa; sicuri sono il suo inguaribile rancore verso la monarchia e le visioni d'orrore di cui fu testimone e che costituiscono la parte pi\u00f9 nota de \"Les Tragiques\".\nIn questo periodo si leg\u00f2 al giovane re di Navarra, che lo nomin\u00f2 suo scudiero nel mese di agosto 1573. Il futuro Enrico IV era allora, dopo la Notte di San Bartolomeo, strettamente sorvegliato alla corte di Francia. Aubign\u00e9 fu tra coloro che assistettero il re di Navarra al momento della sua evasione, il 4 febbraio 1576. Questa stretta amicizia tra il re e il poeta sarebbe durata molti anni.\nEnrico IV lo nomin\u00f2 maresciallo di campo nel 1586, governatore d'Ol\u00e9ron e di Maillezais, che egli conquist\u00f2 con le armi nel 1589; poi vice-ammiraglio della Guyenne e di Bretagna. Ma le divergenze politiche e religiose avrebbero finito per separare i due uomini, i quali non sospettavano che i loro rispettivi nipoti, Luigi XIV e Madame de Maintenon, si sarebbero sposati nel 1683.\nIl ferimento di Casteljaloux.\nNel 1577, fu gravemente ferito a Casteljaloux. Secondo la leggenda che egli avrebbe forgiato in seguito, fu l\u00e0, tra la vita e la morte, che gli sarebbero tornate in mente le prime \u00abclausole\u00bb del suo grande poema epico sulle guerre di religione, \"Les Tragiques\".\nIn seguito a questa ferita, si ritir\u00f2 alle Landes-Guinemer e spos\u00f2 Suzanne de Lezay nel 1583. Ebbe da lei (ca. 1585) un figlio, Constant, padre di Fran\u00e7oise d'Aubign\u00e9, la futura marchesa di Maintenon, e due figlie, Marie de Caumont d'Adde (morta nel 1625), e Louise Arth\u00e9mise de Villette, che sarebbe stata la vera figura materna di Madame de Maintenon. Constant gli caus\u00f2 una delle pi\u00f9 grandi delusioni della sua vita convertendosi al cattolicesimo (1613); lui lo disered\u00f2, gettando allo stesso tempo nella miseria sua nuora e i suoi nipoti.\nDopo la morte di sua moglie nel 1596, ebbe un figlio naturale da Jacqueline Chayer: Nathan d'Aubign\u00e9, che avrebbe riconosciuto, e che avrebbe sposato nel 1632 Anne Crespin, avendone, tra gli altri, Tite d'Aubign\u00e9, capostipite della famiglia Marle d'Aubign\u00e9 che avrebbe avuto una lunga posterit\u00e0.\nAbiura e morte di Enrico IV..\nDopo l'assassinio del duca di Guisa nel 1588, d'Aubign\u00e9 riprese parte ai combattimenti politici e militari della sua epoca. Fu allora il rappresentante della corrente dura del partito protestante (\u00ables Fermes\u00bb) e vide di malocchio le concessioni fatte dal capo del suo partito per accedere al trono. Come numerosi protestanti, d'Aubign\u00e9 percep\u00ec l'abiura di Enrico IV, nel 1593, come un tradimento, tanto pi\u00f9 che egli era stato fra coloro che s'erano battuti maggiormente per portare Enrico al trono. Venne a poco a poco allontanato dalla corte e si ritir\u00f2 definitivamente dopo l'assassinio di Enrico IV nel 1610. Nel 1611, rappresentante delle chiese riformate nel Poitou in diverse assemblee ecclesiastiche, si segnal\u00f2 per la veemenza con cui difendeva i correligionarii.\nQuesto periodo sembra il pi\u00f9 intenso dal punto di vista letterario, in particolare per quanto riguarda \"Les Tragiques\"; il 1616 \u00e8 l'anno in cui pubblica la prima versione delle \"Tragiques\", la prima parte della \"Storia universale\" e il libello \"Le avventure del barone di Faeneste\". Per lui non fu se non un altro modo per prendere le armi, moltiplicando i pamphlet anti-cattolici e gli attacchi polemici contro i protestanti convertiti. Rifiutando ogni compromesso, d'Aubign\u00e9 fu costretto a lasciare la Francia nel 1620, dopo la condanna della sua \"Histoire universelle depuis 1550 jusqu'en 1601\" (iniziata nel 1599) da parte del Parlamento.\nA Ginevra. Gli ultimi anni..\nAnche per sfuggire a numerose inimicizie personali, D'Aubign\u00e9 si ritir\u00f2 allora a Ginevra, dove sarebbero state pubblicate le sue opere pi\u00f9 importanti. Qui Aubign\u00e9 \u00e8 accolto onorevolmente, invitato a prender parte alla vita dello stato e consultato per opere di fortificazione. Spos\u00f2 la ricca vedova Ren\u00e9e Burlamacchi nel 1623, in contemporanea con la seconda edizione, interamente riveduta, de \"Les tragiques\", e mor\u00ec dopo breve malattia il 9 maggio 1630 nel suo castello di Crest, fuori Ginevra.\nL'opera letteraria.\n\"Les Tragiques\".\n\"Les Tragiques\" resta oggi la sua opera pi\u00f9 conosciuta. Questo vasto poema, insieme sacro, storico, epico, satirico e d'invettiva, in sette canti (con rimando ai sette sigilli dell'Apocalisse), racconta le sventure della Francia durante le guerre di religione, e fa appello al giudizio di Dio per distinguere i Giusti dai Malvagi.\nIl poema fu iniziato in una data incerta, e venne pubblicato soltanto nel 1616, in una versione che sarebbe in seguito stata profondamente rimaneggiata da d'Aubign\u00e9. Nelle \"Mis\u00e8res\" (\"Miserie\") sono descritte le condizioni pietose del regno sotto la tirannia di Caterina de' Medici e dei suoi succubi figli; \"Princes\" (\"Principi\") raccoglie una serie di spaventose accuse contro la regina, i suoi figli dominati dai favoriti e la corte corrotta; \"La Chambre dor\u00e9e\" (\"La camera dorata\", ossia la sede del tribunale) riguarda la corruzione della giustizia; \"Feux\" (\"Fuochi\") \u00e8 una sorta di orazione funebre per i riformati che si sono immolati alla causa; \"Fers\" (\"Ferri\") ricostruisce le guerre e le battaglie cui Aubign\u00e9 ha partecipato; \"Vengeances\" (\"Vendette\") preconizza le punizioni che il cielo prepara contro i persecutori della vera fede; \"Jugement\" (\"Giudizio\") \u00e8 una prefigurazione estatica dell'Apocalisse, nella quale i cattolici e gli apostati saranno dannati, mentre i protestanti rimasti fedeli alla loro fede prenderanno posto a fianco di Dio.\n\"Les Tragiques\" sono lontanissime dalla \"mignardise\" del tardo manierismo e del barocco:\nScritte esplicitamente per \"\u00e9mouvoir\", costituiscono insieme una lunga, appassionata invettiva e un'esortazione, che permetta al poeta di ridare coraggio ai protestanti contro i cattolici, mostrando loro la vittoria imminente al momento dell'avvento del Regno di Dio sulla Terra.\nA differenza di Ronsard che descrisse per simboli, nei suoi testi, gli effetti della guerra civile, d'Aubign\u00e9 nutr\u00ec la sua opera con i propri ricordi. Cos\u00ec, nel libro V, \"Les Fers\", evoc\u00f2 il supplizio dei congiurati d'Amboise, al quale assistette all'et\u00e0 di otto anni. Nello stesso modo, le reminiscenze bibliche e tratte alla storia antica non hanno una funzione esornativa, ma implicano un'identificazione profonda: per esempio Caterina de' Medici, qualificata come \"Messaline\" o \"Agrippine\" di volta in volta, non \u00e8 cos\u00ec chiamata per mera iperbole, ma con lo scopo di rilevare un fatale, ciclico ripresentarsi degli stessi princip\u00ee e degli stessi archetipi, benigni o malvag\u00ee, in tutte le epoche di tutta la storia. Cos\u00ec Aubign\u00e9 ambisce, a sua volta, ricalcare le orme degli antichi eroi, dei profeti biblici:\nAltre opere.\nMa d'Aubign\u00e9 non \u00e8 l'autore di una sola opera. I suoi inizi poetici sono tuttavia molto pi\u00f9 leggeri: \"Le printemps\" \u00e8 una raccolta di sonetti, di stanze e di odi impregnate di petrarchismo, ben lontani dal tono imprecatorio delle sue opere successive.\nL'essenza della sua opera \u00e8 in effetti polemica. D'Aubign\u00e9, impegnato nei combattimenti della sua epoca, cerc\u00f2 in tal modo di discreditare le vanit\u00e0 della corte reale e la religione cattolica nella \"Confession du Sieur de Sacy\" e ne \"Les aventures du baron de Faeneste\". La sua \"Histoire Universelle\" \u00e8 anch'essa, nonostante il titolo, un'opera di combattimento destinata a denunciare i crimini cattolici all'epoca delle guerre di religione, e a incoraggiare i protestanti nella loro fede.\nVerso la fine della sua esistenza, la sua opera prese una direzione nettamente pi\u00f9 autobiografica. Scrisse infatti \"Sa vie \u00e0 ses enfants\" (la propria vita scritta per i figli Constant, Marie et Louise), per mostrar loro \u00abla sua gloria\u00bb e \u00abi suoi errori\u00bb ed essere pertanto un esempio proficuo.\nFortuna.\nPraticamente sconosciuto ai suoi contemporanei, fu riscoperto in epoca romantica da Victor Hugo (forte l'influenza delle \"Tragiques\" sulla \"L\u00e9gende des Si\u00e8cles\"), poi dal critico Sainte-Beuve. Charles Baudelaire, come epigrafe per una scelta (1855) di \"Les fleurs du mal\" per la \"R\u00e9vue des Deux Mondes\", si sarebbe servito di alcuni versi di II. \"Princes\":\nIl '900 ha segnato il culmine della sua fortuna critica. Edizioni moderne di tutte le sue opere sono state curate (si segnala, tra gli studiosi, Frank Lestringant), e delle \"Tragiques\" si \u00e8 occupata in profondit\u00e0 anche Marguerite Yourcenar. Nelle sue confidenziali letture francesi, Giuseppe Tomasi di Lampedusa d\u00e0 significativamente conto della sua opera. Il grande poeta Eugenio Montale nella poesia \"La bufera\" che d\u00e0 il titolo alla raccolta poetica \"La bufera e altro\", cita dal canto \"Mis\u00e8res\" i seguenti versi:\nAneddoti.\nDi d'Aubign\u00e9 si narra un aneddoto simile a quello di Atilio Regolo: fatto prigioniero da Saint-Luc durante la guerra civile (1585), ottenne sulla parola di andare per qualche giorno a La Rochelle; nel frattempo, apprese che Caterina de' Medici aveva ordinato la sua morte; nel giorno stabilito, torn\u00f2 ugualmente.\nGenealogia.\n \"Agrippa d'Aubign\u00e9\" (1552-1630)\n x Suzanne de Lezay\n \u2502\n \u251c\u2500&gt;Constant d'Aubign\u00e9 (-1647)\n \u2502 X Isabelle de Cardillac\n \u2502 \u251c\u2500&gt; Charles d'Aubign\u00e9 (1634-1703)\n \u2502 \u2502 X Genevi\u00e8ve Philippe Pi\u00e8tre\n \u2502 \u2502 \u251c\u2500&gt; Fran\u00e7oise d'Aubign\u00e9 (1678-1766)\n \u2502 \u2502 \u2502 X Adrien-Maurice de Noailles\n \u2502 \u2502 \u2502 \u251c\u2500&gt; ...\n \u2502 \u2502\n \u2502 \u251c\u2500&gt; Fran\u00e7oise d'Aubign\u00e9 (1635-1710)\n \u2502 \u2502 X Paul Scarron\n \u2502 \u2502 X Luigi XIV\n \u2502 \u251c\u2500&gt; Anne d'Aubign\u00e9 (1630)\n \u2502 \u2502 X Olivier de Brioul\n \u2502 \u2502 \u251c\u2500&gt; ...\n x Suzanne de Lezay\n \u251c\u2500&gt;Nathan d'Aubign\u00e9\n \u2502 X Claire de Pelissari\n \u2502 \u251c\u2500&gt; Samuel d'Aubign\u00e9\n \u2502 \u2502 X Elisabeth Lesage\n \u2502 \u2502 \u251c\u2500&gt; Georges d'Aubign\u00e9\n \u2502 \u2502 \u2502 X Lucr\u00e8ce Dufour\n \u2502 \u2502 \u2502 \u251c\u2500&gt; Elisabeth d'Aubign\u00e9\n \u2502 \u2502 \u2502 \u2502 x Fran\u00e7ois Merle\n \u2502 \u2502 \u2502 \u2502 Famiglia Merle"}
{"id": "736511", "revid": "599013", "url": "https://it.wikipedia.org/wiki?curid=736511", "title": "Sulla natura", "text": "Sulla natura pu\u00f2 riferirsi alle seguenti opere:"}
{"id": "736513", "revid": "1003477", "url": "https://it.wikipedia.org/wiki?curid=736513", "title": "Lontzen", "text": "Lontzen (in vallone \"Lonzene\") \u00e8 un comune di lingua tedesca del Belgio situato nella Regione Vallonia, nella provincia di Liegi.\nFa parte dei comuni dei Cantoni dell'Est, riannessi al Belgio dopo il Trattato di Versailles. Precedentemente, il comune fece parte della Germania dal 1814 al 1919. \nIl comune \u00e8 diviso in due centri abitati principali: Lontzen e Walhorn. Fanno parte del comune anche le localit\u00e0 di Astenet, Busch, Herbesthal e Rabotrath\nStoria.\nLa prima testimonianza dell'esistenza di Lontzen risale al 21 aprile 1076: in quella data Enrico IV don\u00f2, fra le altre cose, il baliaggio sul centro abitato al capitolo della cattedrale di Aquisgrana. Lontzen fece parte del Ducato di Limburgo sino alla Rivoluzione francese; dal 1795 pass\u00f2 invece al Dipartimento dell'Ourthe. Con il maggio del 1814 il comune fu nuovamente separato dalla Francia e concesso, in seguito al Congresso di Vienna del 1815, alla Prussia. Successivamente entr\u00f2 a far parte della Provincia del Granducato del Basso Reno (dal 1822 Provincia del Reno): si riconobbe allora il tedesco quale lingua ufficiale. \nCon il Trattato di Versailles (1919) Lontzen viene assegnato al Belgio (10 gennaio 1920), dal 1940 al 1944 \u00e8 annesso al Reich tedesco e infine al termine della Seconda guerra mondiale torna territorio belga."}
{"id": "736514", "revid": "729019", "url": "https://it.wikipedia.org/wiki?curid=736514", "title": "Giaco", "text": "Il giaco era una camicia di maglia metallica che copriva il busto e le braccia scendendo fino a met\u00e0 delle cosce. Nell'et\u00e0 di mezzo, troviamo descrizione del \"giaco piastrino\" che era fatto di piccole piastre metalliche.\nIl giaco era destinato a supplire ai difetti dell'armatura nelle ascelle e nelle piegature delle braccia, ed alla mancanza del coprireni e della braghetta. Era fatta di maglie di ferro o di filo di ottone concatenate insieme.\nIl giaco serviva anche per difendersi dai colpi di pugnale, ma per consentire una protezione maggiore dai colpi fendenti, venne realizzato in foggia sempre pi\u00f9 rigida e con maggiore copertura delle gambe, fino ad assumere il nome di usbergo nel basso Medioevo.\nL'uso di questi indumenti di difesa, and\u00f2 man mano estinguendosi dopo le crociate, data la sua pesantezza e la difficolt\u00e0 che opponeva al maneggio della lancia, e si ridimension\u00f2, come tutte le armature difensive dello stesso genere, con l'introduzione degli archi lunghi, le balestre ed infine le armi da fuoco."}
{"id": "736520", "revid": "1666804", "url": "https://it.wikipedia.org/wiki?curid=736520", "title": "Lex Gabinia", "text": "La Lex Gabinia (detta anche Lex de piratis persequendis, da non confondersi con la \"Lex Gabinia tabellaria\" del 139 a.C., che prevedeva l'introduzione del voto segreto), proposta dal tribuno della plebe Aulo Gabinio, fu una legge romana approvata nel 67 a.C.\nDisposizioni.\nQuesta legge concesse a Pompeo Magno i pi\u00f9 ampi poteri possibili per condurre la guerra contro i pirati che ormai da decenni rendevano insicuro il Mediterraneo e le sue coste: massima libert\u00e0 operativa, un'armata di 500 navi, 5.000 cavalieri e un totale di 120.000 armati. La legge pass\u00f2 grazie all'appoggio politico di Cesare e Cicerone, che, pur dichiarandosi consapevole della sua illegalit\u00e0, la riteneva necessaria. Questa legge segn\u00f2 una tappa fondamentale nel collasso del potere senatorio e della Roma repubblicana."}
{"id": "736521", "revid": "15756", "url": "https://it.wikipedia.org/wiki?curid=736521", "title": "Maria Beatrice d'Este (1658-1718)", "text": "Come moglie di Giacomo II Stuart, fu regina consorte d'Inghilterra, di Scozia e d'Irlanda, dal 1685 al 1688 (anno della deposizione del marito a seguito della cosiddetta \"gloriosa rivoluzione\").\nVisse il resto della sua vita in esilio in Francia, dove appoggi\u00f2, pur invano, i tentativi di restaurare sul trono inglese il marito e poi il loro unico figlio maschio, Giacomo Francesco Edoardo Stuart.\nBiografia.\nGiovane et\u00e0.\nMaria Beatrice d'Este, secondogenita di Alfonso IV, duca di Modena e Reggio, e della moglie, Laura Martinozzi, nipote del Cardinale Mazzarino, nacque il 5 ottobre 1658 a Modena, nel Ducato di Modena e Reggio.\nIl fratello minore, Francesco, succedette al padre come duca dopo la morte di questi nel 1662, quando Maria aveva quattro anni.\nLa madre di Maria e Francesco, Laura Martinozzi era rigorosa con loro, e divenne reggente del ducato mentre suo figlio cresceva. L'educazione di Maria fu eccellente; parlava francese ed inglese correntemente, aveva una buona conoscenza del latino.\nNegoziati per il matrimonio.\nMaria era descritta dai contemporanei come \"alta e ammirevolmente formosa\" e fu richiesta in moglie per Giacomo, Duca di York, da Lord Peterborough. Lord Peterborough era il \"groom of the stole\" del Duca di York, Giacomo, era il fratello pi\u00f9 giovane ed erede del Re Carlo II d'Inghilterra.\nLa duchessa Laura non fu inizialmente propensa ad una risposta alla proposta di Lord Peterborough, sperando, secondo l'ambasciatore francese, in un accoppiamento \"pi\u00f9 elevato\" fra Maria Beatrice e l'undicenne Carlo II di Spagna.\nLuigi XIV, il \"Re Sole\", appoggiato da papa Clemente X, per ragioni politiche voleva favorire il ritorno del Cattolicesimo in Inghilterra e pens\u00f2 quindi di ottenere ci\u00f2 anche facendo sposare al principe di York, Giacomo II Stuart, che era cattolico, una principessa cattolica. All'epoca, in Inghilterra regnava Carlo II, ormai vecchio e senza figli, alla cui morte il trono sarebbe dovuto passare al fratello Giacomo II, quarantenne, vedovo e con due figlie femmine.\nLuigi XIV voleva una donna di nobile e antico casato, cattolica, devota ed osservante, che risultasse gradita al duca di York e gli assicurasse una numerosa prole ed altrettanto numerosa discendenza. La sua scelta cadde su Maria Beatrice che, gi\u00e0 votata a farsi suora, non ne voleva per\u00f2 sapere. La madre inizialmente l'appoggi\u00f2, ma ormai tutto era deciso e a risolvere la questione fu l'intervento del papa, che fece sapere a Maria Beatrice che sarebbe stato pi\u00f9 meritorio e utile per la Chiesa cattolica sposare il futuro re d'Inghilterra piuttosto che entrare in convento. Maria Beatrice acconsent\u00ec al volere del papa.\nLe nozze e l'arrivo in Inghilterra.\nIl 30 settembre 1673, a Modena, il quarantenne Giacomo II spos\u00f2 per procura la quindicenne principessa d'Este, senza sfarzo e festeggiamenti, quasi in segreto. Qualche giorno dopo la madre, che era reggente del ducato per il figlio tredicenne, Francesco II, part\u00ec con la figlia per Londra, accompagnata dallo zio, il cardinale Rinaldo, e dagli ambasciatori, facendo tappa a Parigi. La sosta a Parigi doveva essere breve ma si prolung\u00f2 per diverso tempo in attesa del permesso di entrare in Inghilterra, che il Parlamento inglese non voleva concedere temendo il pericolo di un ritorno al cattolicesimo favorito da quel matrimonio.\nDopo lunghe polemiche e diatribe finalmente il Parlamento inglese concesse il permesso e il 1\u00ba novembre 1673 Maria Beatrice ed il suo seguito poterono sbarcare a Dover diretti a Londra, dove avvenne l'incontro fra i due sposi, che non si erano mai visti e conosciuti prima. Luigi XIV di Francia, che approv\u00f2 la candidatura di Maria, la accolse calorosamente a Parigi, dove lei si ferm\u00f2, in viaggio verso l'Inghilterra, donandole una spilla di circa \u00a38.000. Il suo arrivo in Inghilterra fu molto freddo. Il Parlamento, che era quasi interamente composto da protestanti, reag\u00ec male alla notizia di un matrimonio cattolico, temendo che fosse una \"Papista\", che complottasse contro il paese. Il popolo inglese, che era in predominanza protestante, marc\u00f2 la Duchessa di York - come Maria venne chiamata dopo il matrimonio con suo marito - con l'epiteto \"figlia del Papa\". Il Parlamento minacciava l'annullamento del matrimonio, il che port\u00f2 Carlo a sospendere il parlamento fino al 7 gennaio 1674, per garantire il matrimonio per salvaguardare la reputazione della Casa degli Stuart.\nIl Duca di York, un dichiarato cattolico, aveva venticinque anni in pi\u00f9 della sposa, era deturpato dal vaiolo e affetto da balbuzie. Si era segretamente convertito al cattolicesimo intorno al 1668. Maria per prima lo seppe da suo marito il 23 novembre 1673, il giorno della seconda cerimonia. Giacomo era contento con sua moglie. Maria, invece, all'inizio non lo amava, e scoppi\u00f2 in lacrime quando lo vide.. Ci\u00f2 nonostante, venne ben presto rassicurata da Giacomo. Dal suo primo matrimonio con Anna Hyde, che era deceduta nel 1671, Giacomo aveva avuto due figlie: Lady Maria e Lady Anna.\nDuchessa di York (1673-1685) e Regina Consorte (1685-1688).\nFino alla morte di Carlo II nel 1685 la vita a corte per Maria Beatrice fu durissima a causa del disprezzo dei cortigiani, che la chiamavano \"la figlia del papa\" o \"la papista\", le loro calunnie, le infedelt\u00e0 del marito, che continu\u00f2 la sua vita libertina, e la morte di quattro dei sei figli avuti dal matrimonio (un settimo si aggiunger\u00e0 pi\u00f9 tardi).\nAlla morte di Carlo II e all'ascesa al trono di Giacomo II Stuart, il comportamento del marito cambi\u00f2 e fra i due si stabil\u00ec un rapporto pi\u00f9 affettuoso, grazie soprattutto al carattere mite della nuova regina. Non cambi\u00f2 invece il rapporto con i sudditi protestanti, che non volevano accettare un re e una regina cattolici. Per l'incoronazione della nuova coppia reale fu forgiata la Corona di Maria di Modena, usata per incoronare tutte le regine consorti d'Inghilterra fino al 1831.\nRegina in esilio.\nA seguito della cosiddetta gloriosa rivoluzione, e la conseguente cacciata degli Stuart, Maria Beatrice e Giacomo II furono costretti all'esilio e si stabilirono a Saint-Germain-en-Laye, presso Parigi. Maria Beatrice, anche nell'esilio, tenne un comportamento regale e nelle lettere ai parenti e governanti si firm\u00f2 sempre secondo l'uso, ancora oggi praticato dalla regina Elisabetta II, di far seguire al nome la R maiuscola, iniziale del termine latino \"regina\".\nIncoraggi\u00f2 e appoggi\u00f2 il proposito del marito di ritornare sul trono, restaurare il cattolicesimo e governare da monarca assoluto. Alla morte di Giacomo II, nel 1701, assunse la reggenza per il figlio Giacomo Francesco Edoardo cui il Re Sole riconobbe il titolo di \"Giacomo III\": Maria Beatrice difese strenuamente i diritti del figlio e lo spron\u00f2 a continuare l'azione del padre, ormai anacronistica, di riportare uno Stuart sul trono d'Inghilterra, convinta di essere portatrice di una missione divina. A Giacomo III fu offerto il trono a condizione che, anche solo formalmente, si convertisse al protestantesimo, ma egli rifiut\u00f2 con sdegno la proposta.\nMaria Beatrice, ultima regina cattolica d'Inghilterra, ricordata dagli inglesi come \"Mary of Modena\", mor\u00ec il 7 maggio 1718 e fu sepolta accanto al marito. Nel 1793, durante la rivoluzione francese, alcuni fanatici violarono le tombe dei due sovrani e dispersero i resti di entrambi.\nDiscendenza.\nA Giacomo II, Maria diede sette figli:\nCanonizzazione.\nNel 2007 si \u00e8 costituito a Modena un comitato per ottenere dall'autorit\u00e0 ecclesiastica l'introduzione della causa di canonizzazione della regina Maria Beatrice, ravvisando nella vita della regina \u00ab...tutti gli elementi che contraddistinguono la santit\u00e0\u00bb, cio\u00e8 una condotta di vita moralmente irreprensibile e inattaccabile e la virt\u00f9 della rinuncia: \u00abMaria Beatrice \u00e8 stata capace di rinunciare a un trono in nome della propria Fede, seguendo il motto: \"non si pu\u00f2 barattare il Regno dei Cieli con un regno terreno, per quanto grande esso sia\". In un mondo dove il motto dominante \u00e8 \"fai ci\u00f2 che vuoi\" e dove ogni pi\u00f9 piccola rinuncia a beni materiali sembra insopportabile, Maria Beatrice costituisce un esempio di vita, un vero e proprio faro\u00bb.\nTestimonianze contemporanee.\nI contemporanei dicono di lei che fu di bell'aspetto, gentile e regale nel portamento, affabile, sempre di buon umore e religiosissima, per cui anche sotto gli abiti eleganti indossati portava un cilicio e prima di coricarsi pregava lungamente e devotamente in ginocchio sul pavimento freddo. Come tutti gli Estensi era colta e amante delle arti e della letteratura, per cui si circond\u00f2 di artisti e letterati. Fece affrescare Hampton Court da Benedetto Gennari, pittore di corte e ridest\u00f2 l'interesse per la pittura, la musica, il canto, l'opera lirica e teatrale.\nC'\u00e8 chi afferma che questo contribu\u00ec allo sviluppo dell'arte inglese del tempo. Lo storico inglese Martin Haile che per primo l'ha studiata e descritta nell'opera \"Queen Mary of Modena. Her life and letters\" pubblicata nel 1905, afferma che \u00ab...pi\u00f9 leggiamo le sue lettere e conosciamo il suo carattere, sempre pi\u00f9 cresce in noi la stima e l'ammirazione per lei\u00bb."}
{"id": "736523", "revid": "3115", "url": "https://it.wikipedia.org/wiki?curid=736523", "title": "Edouard Goursat", "text": "Goursat si \u00e8 laureato a l'\u00c9cole Normale Sup\u00e9rieure di Parigi. Nel 1879 cominci\u00f2 ad insegnare all'Universit\u00e0 di Parigi e nel 1881 ricevette dall'\u00c9cole Normale Sup\u00e9rieure un dottorato per la sua tesi dal titolo \"Sur l'equation diff\u00e9rentialle lin\u00e9aire qui admet pour int\u00e9grale la s\u00e9rie hyperg\u00e9ometrique\". Insegn\u00f2 all'Universit\u00e0 di Tolosa dal 1881 al 1885, poi all'\u00c9cole Normale Sup\u00e9rieure fino al 1897 ed infine di nuovo all'Universit\u00e0 di Parigi fino al 1909.\nGoursat ricevette diversi premi per i suoi contributi alla matematica. Ricevette il \"Grand Prix des Sciences Math\u00e9matique\" nel 1886, il \"Prix Poncelet\" nel 1889, e il \"Prix Petit d'Ormoy\" nel 1891. Divenne cavaliere della Legion d'onore nel 1895, e fu eletto lo stesso anno presidente della Societ\u00e0 Matematica Francese (Soci\u00e9t\u00e9 Math\u00e9matique de France). Fu eletto all'Accademia delle scienze di Parigi nel 1919. Nel 1936 fu promosso commendatore della Legion d'onore.\nOpere.\nLa pi\u00f9 importante pubblicazione di Goursat \u00e8 certamente il suo \"Cours d'analyse math\u00e9matique\" (Corso di analisi matematica), derivato dalle sue lezioni all'\u00c9cole Normale Sup\u00e9rieure e pubblicato tra il 1902 e il 1913. L'opera \u00e8 divisa in tre volumi:\nGoursat \u00e8 anche ricordato per aver dato una dimostrazione del Teorema di Cauchy (\"D\u00e9monstration du th\u00e9or\u00e8m de Cauchy\", 1884) che superava i problemi formali della dimostrazione standard fino ad allora conosciuta. Il Teorema di Cauchy asserisce che l'integrale curvilineo di una funzione analitica su un percorso chiuso nel piano complesso \u00e8 nullo. Nella dimostrazione standard di questo teorema era necessario supporre la continuit\u00e0 delle derivate parziali prime della funzione, mentre la dimostrazione di Goursat non richiede quest'ipotesi. Per questo motivo il Teorema di Cauchy \u00e8 anche detto Teorema di Cauchy-Goursat.\nInoltre, Goursat \u00e8 ricordato per l'omonimo teorema sempre riguardante le funzioni complesse che asserisce che la derivata in senso complesso di una funzione olomorfa \u00e8 essa stessa olomorfa e infinitamente derivabile in senso complesso.\nAltre opere di Goursat sono \"Le\u00e7ons sur l'int\u00e9gration des \u00e9quations aux d\u00e9riv\u00e9es partielles du premier ordre\" (1891), \"Le probl\u00e8me de Backlund\" (1925), \"Le\u00e7ons sur les s\u00e9ries hyperg\u00e9om\u00e9triques et sur quelques fonctions qui s'y rattachent (1936)\"."}
{"id": "736525", "revid": "287204", "url": "https://it.wikipedia.org/wiki?curid=736525", "title": "Eccellenza 1996-1997", "text": "Il campionato italiano di calcio di Eccellenza regionale 1996-1997 \u00e8 stato il sesto organizzato in Italia. Rappresenta il sesto livello del calcio italiano.\nSono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti."}
{"id": "736527", "revid": "838137", "url": "https://it.wikipedia.org/wiki?curid=736527", "title": "FL2 (ferrovia regionale del Lazio)", "text": ""}
{"id": "736528", "revid": "1555966", "url": "https://it.wikipedia.org/wiki?curid=736528", "title": "Visioni di Venezia", "text": ""}
{"id": "736529", "revid": "56620", "url": "https://it.wikipedia.org/wiki?curid=736529", "title": "Lagune", "text": ""}
{"id": "736530", "revid": "287204", "url": "https://it.wikipedia.org/wiki?curid=736530", "title": "Akakia", "text": "L'akakia (greco antico \u1f00\u03ba\u03b1\u03ba\u03af\u03b1, innocenza ma anche acacia) era un rullo di seta viola che conteneva la polvere, tenuta dagli Imperatori bizantini durante le cerimonie per simbolizzante la natura mortale di tutti gli uomini."}
{"id": "736531", "revid": "339392", "url": "https://it.wikipedia.org/wiki?curid=736531", "title": "L'Odyss\u00e9e de Venise", "text": ""}
{"id": "736533", "revid": "599013", "url": "https://it.wikipedia.org/wiki?curid=736533", "title": "Caseificio", "text": "Il caseificio \u00e8 sia l'opificio di attivit\u00e0 lattiero-casearie che l'azienda per la produzione del formaggio, del burro o di altri derivati del latte, come la ricotta. \nStoria.\nPur essendo questa industria la pi\u00f9 antica del mondo (difatti non mancano i riferimenti sulla Bibbia) solamente nel Medioevo inizia lo sviluppo del tipo dinattivit\u00e0 vera e propriao, e a partire dalla rivoluzione industriale con l'introduzione della scrematrice centrifuga nel 1877 e di altri macchinari adibiti alla lavorazione dei sottoprodoti del latte, fioriscono i caseifici industriali.\nDescrizione.\nIn genere comprende tutte le attrezzature per la caseificazione del latte. Fra le operazioni che vi si eseguono, una delle pi\u00f9 importanti \u00e8 la pastorizzazione, oggi affiancata dal trattamento UHT. Il latte animale, conferitovi dagli allevatori e trasportato per la lavorazione su autobotte, \u00e8 introdotto nella cosiddetta camera del latte, contenente le vasche di decantazione/affioramento ove subisce un pretrattamento di selezione, raffinazione e filtraggio. Se ne separano l'acqua ed i componenti organici (ad esempio il siero) e lo si separa per i differenti trattamenti che avverranno nella cosiddetta camera calda e nel salatoio. Un caseificio in genere dispone inoltre di idonei spazi per la stagionatura. Richiede ingenti quantitativi di acqua potabile e produce notevoli quantitativi di acque reflue, che richiedono idoneo smaltimento."}
{"id": "736536", "revid": "1666804", "url": "https://it.wikipedia.org/wiki?curid=736536", "title": "Lex Manilia", "text": "La Lex Manilia, proposta dal tribuno della plebe Gaio Manilio, fu una legge romana approvata nel 66 a.C.,\nDisposizioni.\nLa \"lex\" \"Manilia\" riusc\u00ec ad essere promulgata soprattutto per l'aiuto politico di Cesare e Cicerone. Questa legge diede a Pompeo Magno il potere supremo per condurre la terza fase della guerra contro re Mitridate VI del Ponto, portata avanti fino a quel momento da Lucio Licinio Lucullo. Approvata un anno dopo la \"lex Gabinia\", che aveva concesso ampi poteri a Pompeo per spazzare via i pirati dal Mediterraneo, questa nuova legge fece inferocire molti aristocratici, umiliati per la seconda volta dalla plebe. Alla fine per\u00f2, le vicende diedero ragione a chi aveva votato la \"Lex Manilia\": nel 63 a.C., ormai sconfitto, Mitridate si suicid\u00f2. Roma si liber\u00f2 cos\u00ec definitivamente di un altro acerrimo nemico, che per decenni le aveva creato problemi in Asia Minore.\nBibliografia.\nDavid Shotter,\"The Fall of the Roman Republic\", 2 ed."}
{"id": "736537", "revid": "36426", "url": "https://it.wikipedia.org/wiki?curid=736537", "title": "Sbarramento Dobbiaco", "text": "Lo sbarramento di Dobbiaco (in tedesco Sperre Toblach) \u00e8 uno degli sbarramenti del XV settore di copertura Pusteria, che si erge nelle vicinanze di Dobbiaco, in Alta val Pusteria. Fa parte degli sbarramenti che costituirono il vallo alpino in Alto Adige.\nStoria.\nQuesto sbarramento difensivo fu idealizzato nel 1939 per proteggere l'ampia sella di Dobbiaco; data l'estensione della zona fu deciso uno sbarramento con una buona difesa anticarro. Tale sistemazione difensiva era un raddoppio del I sistema difensivo, che da nord passava per il Corno Alto (ted. \"Hochhorn\"), Il Dosso (ted. \"Scheibeneck\"), raggiungendo il fondo valle, e per poi risalire sul versante meridionale, ovvero per cima Nove (ted. \"Neunerkofel\") e monte Casella (ted. \"Innersell\"). Questo primo progetto prevedeva 10 opere fortificate che seguivano i dettami della circolare 7000:\nNell'autunno del 1939, vi fu un nuovo progetto, che aggiungeva 6 appostamenti in calcestruzzo, di cui 5 resistenti ai medio calibri e 1 solamente ai piccoli calibri. Questo nuovo progetto prevedeva un armamento totale di 10 mitragliatrici e 5 cannoni anticarro, da posizionare lungo la linea difensiva che dalla Costa Nosellari raggiunge le sorgenti della Drava, dove era anche prevista la costruzione di un fossato anticarro a sbarrare la vallata, e spezzoni tipo NP20 per sbarrare la strada e la linea ferroviaria.\nCon la fine del 1939, arriv\u00f2 anche la nuova circolare 15000, che pi\u00f9 o meno riprendeva la disposizione originale, con un eventuale studio di allargamento presso le ali della sistemazione difensiva con un andamento Il Dosso\u00a0\u2013 Dobbiaco\u00a0\u2013 Cima Nove.\nEra quindi prevista la costruzione di ben 42 opere difensive, oltre a 6 caverne per il ricovero dei soldati. Di queste solamente 8 furono completate, una solamente nei rivestimenti (opera 3), ed un'altra opera d'artiglieria rimase solo scavata nella roccia (opera 10), mentre le eventuali estensioni laterali rimasero sulla carta.\nGi\u00e0 nel luglio del 1940, il fossato anticarro edificato lungo un'ipotetica linea posta a congiunzione tra l'opera 1 e l'opera 3, era considerato inadeguato. Si decise quindi per un'integrazione dell'azione anticarro con l'aggiunta di una prima fascia di blocchi di calcestruzzo disposti su 5 ordini, seguita da un nuovo fossato posto davanti a quello esistente per impedire l'avanzata dei carri pi\u00f9 pesanti. Alla fine dei lavori, nessuna di queste due soluzioni fu poi eseguita, principalmente per la mancanza di cemento.\nDopo la riattivazione in ambito NATO, allo sbarramento composto di 10 opere, \u00e8 stato dato il nome in codice \"Icaro\". Lo sbarramento aveva assegnati: 13 ufficiali, 22 sottufficiali e 269 soldati di truppa, per un totale di 304 uomini.\nOltre allo sbarramento \"Icaro\", faceva parte dello sbarramento di Dobbiaco anche lo sbarramento \"Giove e Giano\", che comprendeva le opere presso la valle di San Silvestro.\nTra le opere del fondovalle, 6 sono state ammodernate, compresa l'opera 3 i cui malloppi, mai costruiti in precedenza, furono sostituiti con 3 torrette di carri M4 Sherman (pezzo di origine americana della II guerra mondiale) armate con cannoni da 76/55 con funzione anticarro e alcune torrette metalliche per mitragliatrici. Fu inoltre costruita una postazione per carro in vasca, poco al di sotto dell'opera 1, che fu denominata propriamente opera 1 bis (ovvero postazione \"P\").\nIl fosso anticarro.\nIl fossato anticarro taglia in due la vallata: partendo dall'opera 1, arriva fino all'opera 3.\nIl fossato ha dimensioni differenti: a nord della strada e della rotabile (che scorrono parallele e vicine in quel punto) \u00e8 pi\u00f9 contenuto nelle dimensioni, mentre a sud \u00e8 molto pi\u00f9 alto.\nGi\u00e0 nel luglio del 1940 era per\u00f2 ritenuto inadeguato. \u00c8 ancora oggi quasi integro e quindi ben visibile. Nel 2010 la parte sud del fossato \u00e8 sormontata da una stradina sterrata che congiunge la passeggiata del bosco alla pista ciclabile.\nTabella delle opere dello sbarramento.\n(*) Previsto solamente nel progetto"}
{"id": "736538", "revid": "597500", "url": "https://it.wikipedia.org/wiki?curid=736538", "title": "Venise de l'an 2000", "text": "Venise de l'an 2000 \u00e8 un album dei Rond\u00f2 Veneziano del 1983 pubblicato in Francia dalla Baby Records. \u00c8 la versione ufficiale francese dell'album \"Venezia 2000\".\nIl disco.\nLa copertina e l'illustrazione sono di Enzo Mombrini ed Erminia Munari."}
{"id": "736539", "revid": "1904508", "url": "https://it.wikipedia.org/wiki?curid=736539", "title": "Abbazia di Corvey", "text": "L'abbazia di Corvey (in tedesco: \"F\u00fcrstabtei Corvey\", in italiano arcaico \"Corweja\") era un'abbazia benedettina situata lungo il fiume Weser (nei pressi di H\u00f6xter, nell'odierna Renania Settentrionale-Vestfalia), facente parte della diocesi di Paderborn.\nStoria.\nVenne fondata nell'822 dai monaci di Corbie, in Piccardia (deriva il suo nome dal latino \"Corbeia Nova\", cio\u00e8 \"Nuova Corbie\"), per iniziativa dell'imperatore Ludovico il Pio e dell'abate Adelardo.\nAnscario (noto anche come Oscar di Brema), poi arcivescovo di Brema e di Amburgo, vi fond\u00f2 una Scuola che divenne uno dei principali centri culturali dell'Europa del IX - X secolo.\nL'abate di Corvey ebbe dal 1203 il titolo di principe del Sacro Romano Impero e il monastero fu eretto a vescovato nel 1792: attorno al XV secolo inizi\u00f2 il suo lento declino.\nVenne secolarizzata nel 1803 e ceduta come principato alla Casa d'Orange-Nassau. Fu poi annessa al Regno di Vestfalia, costituito da Napoleone I per suo fratello, Girolamo Bonaparte, e quindi al regno di Prussia.\nDescrizione.\nL'abbazia ha una pianta quadrata. Nel piano inferiore si trova l'atrio sorretto da spesse colonne.\nI due piani superiori comprendono entrambi una grande sala, dov'era situato il trono.\nAll'esterno abbiamo il \"Westwerk\", l'invenzione dell'architettura carolingia, ovvero il corpo occidentale che serra la facciata occidentale con torri molto alte per accedere alla tribuna, dove avevano luogo la liturgia e le cerimonie che coinvolgevano l'imperatore. Sempre nel \"Westwerk\" si trovano le reliquie dei santi e dei martiri.\nPrincipato \"titolare\" di Corvey (1840-1919).\nIl Principato di Corvey a livello titolare venne ricreato nella monarchia prussiana per i Principi di Hohenlohe-Schillingfurst del ramo dei Duchi di Ratibor:"}
{"id": "736545", "revid": "2153076", "url": "https://it.wikipedia.org/wiki?curid=736545", "title": "Sometimes (Britney Spears)", "text": "Sometimes \u00e8 un brano musicale registrato nel 1998 e pubblicato nel secondo trimestre del 1999 come secondo singolo estratto dall'album \"...Baby One More Time\" della cantante pop Britney Spears. Il testo \u00e8 stato scritto da Jorgen Elofsson e il tema dominante \u00e8 ancora l'amore. Il singolo ha venduto in tutto il mondo 3.903.000 copie.\nVideo musicale.\nIl relativo video musicale, diretto da Nigel Dick, \u00e8 stato girato a Malib\u00f9, in California. Il video s'incentra su una \"cotta\" della Spears, che si trova prima seduta sui gradini d'una villa dove la vegetazione \u00e8 rigogliosa, poi su delle scale, su una piattaforma e infine sulla spiaggia, che racconta il suo piacere verso un ragazzo vestito con degli shorts blu e una maglietta bianca che gioca col suo cane. Si ritrova a guardarlo da diverse angolazioni e in situazioni differenti.\nLe atmosfere sono tutte lucenti o biancastre, a sottolineare la cotta ingenua e pura della ragazza che la cantante impersona, con piccoli sfalsamenti o foschii d'immagine che fanno passare Britney da una scena all'altra. Delicati e virtuosi i balletti che la giovane compie supportata insieme a dei ballerini spasimando per il ragazzo, mentre questo gioca con il cane. Britney alla fine del video lo guarda allontanarsi sulla spiaggia mentre corre e si diverte. L'ultima scena lo riprende difatti che gioca con l'animale e la telecamera s'oscura.\nEsistono due versioni del video che si differenziano per una scena verso l'inizio: in una, quella concettualmente pi\u00f9 logica, si vede la Spears accanto al telescopio per pi\u00f9 tempo prima che lei e il suo corpo di ballo vadano sul molo a ballare; questa \u00e8 la versione americana, ed \u00e8 quella inserita in \"Time Out With Britney Spears\" DVD nel 1999 e in \"Greatest Hits: My Prerogative\" DVD nel 2004. L'altra versione, quella internazionale, pi\u00f9 carina ma meno logica in quanto anticipa il balletto sul molo prima che il corpo di ballo lo raggiunga, \u00e8 la versione inserita nel Boxset di \"The Singles Collection\" disc-dvd nel 2009, ed \u00e8 attualmente la sola versione del video disponibile sul canale ufficiale Vevo della cantante.\nIl 23 febbraio 2018 il video ottiene la Vevo Certified (Certificazione Vevo)."}
{"id": "736546", "revid": "6923", "url": "https://it.wikipedia.org/wiki?curid=736546", "title": "Alta Ribagor\u00e7a", "text": "L'Alta Ribagor\u00e7a (nome ufficiale in lingua catalana; in spagnolo \"Alta Ribagorza\") \u00e8 una delle 41 comarche della Catalogna, con una popolazione di 4.431 abitanti; suo capoluogo \u00e8 El Pont de Suert. Venne istituita nel 1987, assieme alle altre comarche del Pla d'Urgell e del Pla de l'Estany.\nAmministrativamente fa parte della provincia di Lleida, che comprende 13 comarche."}
{"id": "736553", "revid": "287204", "url": "https://it.wikipedia.org/wiki?curid=736553", "title": "Sunchales", "text": "Sunchales \u00e8 una citt\u00e0 della provincia di Santa Fe in Argentina, di circa 18.000 abitanti.\nGeografia.\nSunchales \u00e8 situata nella Pampa settentrionale, a 135 km a nord-ovest dalla capitale provinciale Santa Fe e a 270 km a nord-ovest da Rosario.\nStoria.\nIl forte di Sunchales, o de \"Los Sunchales\", sede all'epoca di una guarnigione, venne fondato l'11 aprile 1796 lungo la via che univa il porto di Buenos Aires alle miniere dell'Alto Per\u00f9. Attorno alla fortificazione sorse un piccolo centro abitato la cui sopravvivenza venne messa ben presto a dura prova dagli attacchi dei nativi. Durante la guerra d'indipendenza argentina il fortino venne attaccato e distrutto dagli indigeni. La zona torn\u00f2 a ripopolarsi solo negli anni sessanta e settanta del XIX secolo, sebbene tuttavia le difficili condizioni ambientali e gli attacchi dei nativi rendessero molto difficoltosa la creazione di un insediamento stabile. La maggior parte di questi primi colonizzatori proveniva dall'Italia settentrionale (Piemonte in particolare) ed in misura minore dalla Svizzera, dal Belgio, dalla Spagna, dalla Gran Bretagna e dalla Francia. Nel 1884 giunse a Sunchales un numeroso gruppo di famiglie di coloni, tutti italiani e spagnoli, che diede il via definitivo alla nascita della moderna Sunchales. Su iniziativa di un medico, Carlos Christiani, venne favorito l'arrivo di nuovi coloni e lavoratori grazie anche all'apertura della ferrovia proveniente da Rosario. Il 30 marzo 1889 venne istituito il comune di Sunchales. Nel 1891 venne creata la prima Societ\u00e0 di mutua assistenza fra i numerosi immigrati, oggi conosciuta con il nome di \"Sociedad italiana Alfredo Capellini\" e nel 1908, un giornalista italiano, Fernando Dentesano, fond\u00f2 il primo giornale della cittadina: \"El Eco\".\nEconomia.\nLa citt\u00e0 si trova nella cosiddetta \"Pampa h\u00fameda\" (Pampa umida), una fra le pi\u00f9 fertili regioni d'Argentina, ed ha sempre avuto una forte vocazione agricola e agropecuaria. A Sunchales sono presenti i principali stabilimenti di imbottigliamento della \"SanCor\", una cooperativa che rappresenta una delle principali industrie di latte e derivati d'Argentina. Lo storico radicamento del movimento cooperativo nella zona ha fatto si che Sunchales venisse proclamata capitale della cooperazione (festeggiamenti il primo sabato di luglio). Per fomentare la creazione di nuove imprese \u00e8 stata aperta ultimamente un\"'\u00c1rea Municipal de Promoci\u00f3n Industrial\" con ampi spazi e servizi di ogni tipo.\nSport.\nA Sunchales sono attive due societ\u00e0 sportive, il Club Deportivo Libertad, nota principalmente per la sua sezione cestistica, ed il Club Atl\u00e9tico Uni\u00f3n.\nInfrastrutture e trasporti.\nSunchales sorge su una delle principali arterie di comunicazione dell'Argentina, la strada nazionale 34, che unisce Rosario alle province nord-occidentali di Tucum\u00e1n, Salta e Jujuy.\nFerrovie.\nSunchales \u00e8 una stazione della ferrovia General Bartolom\u00e9 Mitre che unisce Buenos Aires a Tucum\u00e1n."}
{"id": "736556", "revid": "6923", "url": "https://it.wikipedia.org/wiki?curid=736556", "title": "Pla d'Urgell", "text": "Il Pla d'Urgell (nome ufficiale in lingua catalana; in spagnolo \"Plana de Urgel\") \u00e8 una delle 41 comarche della Catalogna, con una popolazione di 33.105 abitanti; suo capoluogo \u00e8 Mollerussa. Venne istituita nel 1987, assieme alle altre comarche dell'Alta Ribagor\u00e7a e del Pla de l'Estany.\nAmministrativamente fa parte della provincia di Lleida, che comprende 13 comarche."}
{"id": "736557", "revid": "3732", "url": "https://it.wikipedia.org/wiki?curid=736557", "title": "Paolo (esarca)", "text": "Ebbe l'ordine dall'imperatore di deporre o uccidere papa Gregorio II, reo di non aver voluto pagare le tasse all'Impero. Invi\u00f2 il cartulario Giordane, il subdiacono Giovanni Lurion, e l'ex duca di Roma Basilio ad assassinare il Papa, ma la congiura fu scoperta e i primi due vennero giustiziati, il terzo fu costretto a entrare in monastero. Visto il fallimento della congiura, l'esarca ordin\u00f2 all'esercito dell'esarcato di marciare verso Roma, per deporre con la forza il Pontefice; grazie per\u00f2 all'alleanza con i longobardi di Spoleto e della Tuscia, l'esercito del ducato romano, favorevole al Papa, sconfisse l'esercito bizantino presso il ponte Salario.\nNel 727 l'Esarcato scoppi\u00f2 in rivolta contro il divieto imperiale del culto delle immagini (iconoclastia). A Ravenna scoppiarono lotte tra una fazione filo-papale e una filo-bizantina, nella quale rimase vittima l'esarca Paolo, ucciso in circostanze ignote. Per vendicare il suo assassinio, l'imperatore bizantino Leone III invi\u00f2 una spedizione punitiva contro Ravenna, ma il corpo di spedizione bizantino fu sconfitto dai ribelli ravennati. Il successore di Paolo, Eutichio, riusc\u00ec a riprendere il controllo di Ravenna, anche se ebbe inizialmente delle difficolt\u00e0 a causa del mancato appoggio dell'esercito.\nSecondo lo storico John Julius Norwich, Paolo e il primo leggendario doge di Venezia, Paolo Lucio Anafesto, sarebbero la stessa persona. Tra l'altro il magister militum di Paolo per coincidenza era chiamato Marcello, lo stesso nome del successore reputato del Paoluccio come doge, Marcello Tegalliano."}
{"id": "736560", "revid": "669954", "url": "https://it.wikipedia.org/wiki?curid=736560", "title": "Reggio di Lombardia", "text": ""}
{"id": "736561", "revid": "2108263", "url": "https://it.wikipedia.org/wiki?curid=736561", "title": "Aristobulo II", "text": "Famiglia.\nEra il figlio pi\u00f9 giovane di Alessandro Ianneo, re e sommo sacerdote, e di Alessandra Salom\u00e8. Dopo la morte di Ianneo nel 79 a.C., Salom\u00e8 si insedi\u00f2 come regnante della Giudea, dando al figlio maggiore, Ircano, il titolo di sommo sacerdote. Quando nel 67 a.C., la madre Alessandra si era ormai ammalata, Ircano era destinato a succederle. Ci\u00f2 indusse Aristobulo ad occupare tutte le fortezze contro il parere della madre stessa, ormai prossima alla fine. Alla fine Alessandra mor\u00ec, dopo nove anni di regno, lasciando i due fratelli in piena lotta per il regno di Giudea.\nRibellione.\nIrcano condivideva la visione religiosa della madre, in linea coi Farisei, a differenza di Alessandro Ianneo che era pro-Sadducei. Quest'ultima visione fu sposata da Aristobulo, che si ribell\u00f2 contro il fratello. Gli eserciti dei due fratelli si scontrarono nei pressi di Gerico. La spunt\u00f2 Aristobulo e cos\u00ec Ircano dovette riparare nella cittadella di Gerusalemme. Aristobulo conquist\u00f2 per\u00f2 il Tempio e Ircano fu allora costretto ad arrendersi e a rinunciare al potere, cedendo sia il titolo di re sia quello di sommo sacerdote. Temendo che il fratello volesse ucciderlo, Ircano si rifugi\u00f2 presso Areta III, re dei Nabatei, che pose poi l'assedio a Gerusalemme per molti mesi.\nIntervento romano.\nMentre si verificavano questi eventi, il generale romano Pompeo sconfiggeva il regno del Ponto e i Seleucidi, inviando poi Marco Emilio Scauro a impossessarsi della Siria seleucide. Essendo gli Asmonei alleati di Roma, entrambi i fratelli chiesero aiuto a Scauro, che alla fine si schier\u00f2 con Aristobulo, ordinando ad Areta di ritirare le sue truppe. Durante la ritirata, le truppe nabatee furono rovinosamente sconfitte da Aristobulo. Quando Pompeo giunse in Siria nel 63 a.C., i due fratelli si rivolsero a lui e Pompeo scelse Ircano, pensando che questi fosse pi\u00f9 debole e quindi un alleato pi\u00f9 malleabile e meno scomodo. Aristobulo si rifugi\u00f2 allora ad Alexandrium, mentre i Romani assediarono e presero Gerusalemme. A Ircano fu ridato il ruolo di sommo sacerdote, ma fu privato di ogni potere. Catturato, Aristobulo fu portato a Roma, dove sfil\u00f2 nel trionfo di Pompeo, venendo poi assassinato nel 49 a.C. Il figlio Antigono l'Asmoneo guid\u00f2 una rivolta anti-romana nel 40 a.C., ma fu sconfitto e ucciso nel 37 a.C."}
{"id": "736563", "revid": "106456", "url": "https://it.wikipedia.org/wiki?curid=736563", "title": "Sant'Anscario", "text": ""}
{"id": "736565", "revid": "124931937", "url": "https://it.wikipedia.org/wiki?curid=736565", "title": "Taurotragus derbianus", "text": "L'eland gigante (Taurotragus derbianus ), noto anche come eland di Lord Derby, \u00e8 un'antilope tipica delle foreste aperte e della savana. Appartenente alla famiglia dei Bovidi e al genere \"Taurotragus\", venne descritto per la prima volta nel 1847 da John Edward Gray. L'eland gigante \u00e8 la specie pi\u00f9 grande di antilope, con una lunghezza di 220\u2013290\u00a0cm. Ne esistono due sottospecie: \"T. d. derbianus\" e \"T. d. gigas\".\nL'eland gigante \u00e8 erbivoro: si nutre di erba, fogliame e ramoscelli. Forma generalmente piccoli branchi composti da 15-25 membri, comprendenti sia maschi che femmine. Gli eland giganti non sono territoriali, e possiedono vasti territori. Di natura vigile e sospettosa, sono piuttosto difficili da avvicinare e osservare. Possono correre fino a 70\u00a0km/h e fanno affidamento sulla velocit\u00e0 per difendersi dai predatori. Gli accoppiamenti possono avvenire in qualunque periodo dell'anno, ma si registrano picchi durante la stagione delle piogge. Abitano prevalentemente le savane, le boscaglie e le radure.\nL'eland gigante \u00e8 originario di Camerun, Repubblica Centrafricana, Ciad, Repubblica Democratica del Congo, Guinea, Mali, Senegal e Sudan del Sud. \u00c8 scomparso ormai da tempo in Gambia, Ghana, Costa d'Avorio e Togo. La sua presenza \u00e8 dubbia in Nigeria, Guinea-Bissau e Uganda. Alle due sottospecie sono stati conferiti stati di conservazione diversi dall'Unione Internazionale per la Conservazione della Natura (IUCN).\nEtimologia.\nIl nome scientifico dell'eland gigante, \"Taurotragus derbianus\", trae origine da tre diverse parole: \"tauros\", \"tragos\" e \"derbianus\". \"Tauros\" \u00e8 un termine greco che significa \u00abtoro\u00bb o \u00abmanzo\u00bb. \"Tragos\", anch'esso di origine greca, significa \u00abcapra\u00bb, e si riferisce al ciuffo di peli che si sviluppa sulle orecchie dell'eland, che ricorda la barbetta di una capra.\nL'eland gigante \u00e8 chiamato anche \u00abeland di Lord Derby\u00bb in onore di Edward Smith-Stanley, XIII conte di Derby. Fu infatti grazie a lui che l'eland gigante venne introdotto per la prima volta in Inghilterra tra il 1835 e il 1851. Lord Derby invi\u00f2 il botanico Joseph Burke a raccogliere animali, sia vivi che morti, in Sudafrica per il suo museo e il suo serraglio. I primi eland introdotti in Inghilterra furono una coppia di eland comuni e un esemplare che successivamente verr\u00e0 identificato come un maschio di eland gigante. Tali dettagli furono annotati sulle memorie di Smith-Stanley, \"Cleanings from the Menagerie at Knowsley Hall\", stampate in forma privata. Il nome specifico latino indica che la specie \u00e8 \u00abappartenuta a\u00bb (come indica il suffisso -\"anus\") Derby, da cui \"derbianus\".\nSebbene l'eland gigante sia solo un po' pi\u00f9 grande dell'eland comune, l'epiteto \u00abgigante\u00bb si riferisce in realt\u00e0 alle grandi corna. Il nome \u00abeland\u00bb \u00e8 una parola olandese che significa \u00abalce\u00bb. Probabilmente questa parola \u00e8 di origine baltica, come sembrerebbe indicare il lituano \"\u00e9lnis\", che significa \u00abcervo\u00bb. Tale termine \u00e8 stato successivamente preso in prestito dal francese (\"ellan\") negli anni '10 del XVII secolo e dal tedesco (\"elend\").\nTassonomia.\nL'eland gigante venne descritto per la prima volta nel 1847 da John Edward Gray, uno zoologo britannico, che lo chiam\u00f2 \"Boselaphus derbianus\". All'epoca, veniva chiamato anche \u00abeland dal collo nero\u00bb e \u00abGingi-ganga\u00bb.\nL'eland gigante viene classificato nel genere \"Taurotragus\" della famiglia dei Bovidi. Gli eland giganti vengono talvolta considerati membri del genere \"Tragelaphus\" sulla base della filogenesi molecolare, ma vengono di solito considerati dei \"Taurotragus\", assieme all'eland comune (\"T. oryx\"). L'eland gigante e l'eland comune sono le uniche antilopi della trib\u00f9 dei Tragelafini che non appartengono al genere \"Tragelaphus\". Sebbene alcuni autori, come Theodor Haltenorth, considerassero l'eland gigante conspecifico dell'eland comune, i due vengono di solito considerati due specie separate.\nSono state riconosciute due sottospecie di eland gigante:\nGenetica ed evoluzione.\nL'eland gigante ha 31 cromosomi maschili e 32 cromosomi femminili. Nel corso di uno studio filogenomico sui Tragelafini, sono state osservate similitudini cromosomiche tra il bue domestico (\"Bos taurus\") e otto specie di antilopi dalle corna spiralate, pi\u00f9 precisamente il nyala (\"Tragelaphus angasii\"), il kud\u00f9 minore (\"T. imberbis\"), il bongo (\"T. eurycerus\"), il tragelafo striato (\"T. scriptus\"), il kud\u00f9 maggiore (\"T. strepsiceros\"), il sitatunga (\"T. spekii\"), l'eland gigante (\"Taurotragus derbianus\") e l'eland comune (\"T. oryx\"). \u00c8 stato scoperto che i cromosomi coinvolti nella fusione centrica in queste specie utilizzavano un set completo di sonde fluorescenti di bue generate dalla microdissezione laser. Lo studio ha confermato la presenza della traslocazione cromosomica nota come traslocazione robertsoniana (1;29), un marcatore evolutivo ampiamente diffuso comune a tutte le specie note di Tragelafini.\nDall'accoppiamento accidentale tra un maschio di eland gigante e una femmina di kud\u00f9 nacque un esemplare di sesso maschile, azoospermico. Le analisi mostrarono che era completamente privo di cellule germinali, produttrici di gameti. Ciononostante, l'ibrido emanava un pungente odore maschile e mostrava il comportamento tipico dei maschi. L'esame dei cromosomi mostr\u00f2 che i cromosomi 1, 3, 5, 9 e 11 differivano dal cariotipo dei genitori. Una particolare caratteristica intermedia che questo esemplare esibiva erano le orecchie, appuntite come nell'eland ma un po' pi\u00f9 allargate come nel kud\u00f9. La coda era lunga solo la met\u00e0 di quella dell'eland, e presentava un ciuffo di peli all'estremit\u00e0 come quella del kud\u00f9.\nStudi genetici effettuati sugli ungulati della savana africana hanno rivelato la presenza di un refugium risalente al Pleistocene nell'Africa orientale e meridionale, che ospitava anche eland giganti. \u00c8 stato stimato che l'eland comune e l'eland gigante si sono separati circa 1,6 milioni di anni fa.\nDescrizione.\nGli eland giganti sono antilopi dalle corna spiralate. Nonostante il nome comune, questa specie ha dimensioni simili a quelle dell'eland comune (\"Taurotragus oryx\"). Tuttavia, l'eland gigante ha dimensioni medie leggermente superiori a quelle della specie comune e per questo motivo viene considerato l'antilope pi\u00f9 grande del mondo. Generalmente ha una lunghezza testa-corpo di 220\u2013290\u00a0cm e misura circa 130\u2013180\u00a0cm di altezza al garrese. Gli eland giganti presentano un certo dimorfismo sessuale, in quanto i maschi sono pi\u00f9 grandi delle femmine. Essi pesano 400\u20131000\u00a0kg e le femmine 300\u2013600\u00a0kg. La coda \u00e8 lunga, presenta un ciuffo di peli scuri all'estremit\u00e0, e misura circa 90\u00a0cm di lunghezza. Gli eland giganti possono vivere fino a 25 anni in natura e circa 20 anni in cattivit\u00e0.\nIl manto, liscio, \u00e8 di colore variabile dal bruno-rossastro al castano, generalmente pi\u00f9 scuro nei maschi che nelle femmine, con 8-12 strisce bianche verticali ben definite sul torso. La colorazione del manto del maschio diviene pi\u00f9 scura con l'et\u00e0. Secondo lo zoologo Jakob Bro-J\u00f8rgensen, il colore del manto del maschio pu\u00f2 riflettere i livelli di androgeno, un ormone maschile, che sono pi\u00f9 elevati durante la stagione degli amori. Prendendo in esame le due sottospecie, \"T. d. derbianus\" \u00e8 caratterizzato da 15 strisce sul corpo, dimensioni inferiori e colorazione rossiccia, mentre \"T. d. gigas\" ha dimensioni maggiori, manto color sabbia e 12 strisce sul corpo.\nUna cresta di brevi peli neri, particolarmente evidente sulle scapole, si estende dal collo fino a met\u00e0 del dorso. Le zampe sottili sono leggermente pi\u00f9 chiare sulla superficie interna, e presentano segni bianchi e neri appena sopra gli zoccoli. Sulla parte superiore delle zampe anteriori vi sono grandi macchie nere. Sulla testa sono visibili sia uno \u00abchevron\u00bb incompleto tra gli occhi che una o due macchie chiare sulle guance; labbra e mento sono bianchi, la fronte \u00e8 castana e il muso \u00e8 nero. Una giogaia pendula, pi\u00f9 grande nei maschi che nelle femmine, ha origine dalla regione delle guance e giunge fino alla parte alta del petto quando l'animale raggiunge la maturit\u00e0 sessuale; alla sua estremit\u00e0 \u00e8 presente una frangia di peli. Le grandi orecchie dell'eland gigante fungono da segnali visivi. Gli eland giganti hanno zampe relativamente pi\u00f9 lunghe dell'eland comune, nonch\u00e9 segni bianchi e neri pi\u00f9 vivaci su zampe e pastorali.\nEntrambi i sessi presentano corna spiralate a forma di \u00abV\u00bb. Esse possono raggiungere i 123\u00a0cm nei maschi e i 66\u00a0cm nelle femmine. I maschi hanno corna pi\u00f9 spesse all'estremit\u00e0, pi\u00f9 lunghe e pi\u00f9 divergenti di quelle delle femmine. Queste caratteristiche delle corna suggeriscono che l'eland gigante si \u00e8 evoluto a partire da un antenato in cui le corna giocavano un ruolo importante nella selezione sessuale.\nDistribuzione e habitat.\nGli eland giganti vivono nelle savane, nelle boscaglie e nelle radure dell'Africa centrale e occidentale, in due areali distinti occupati da altrettante sottospecie. Vivono anche nelle foreste, nonch\u00e9 al limitare dei deserti. Gli eland giganti sono in grado di vivere anche nei deserti, poich\u00e9 producono escrementi molto secchi. Occupano un areale che si estende dal Sudan del Sud e dalla Repubblica Centrafricana fino al Camerun settentrionale e al Ciad meridionale, nonch\u00e9 in Guinea, Mali e Senegal.\nVivono in luoghi in prossimit\u00e0 di terreni collinari o rocciosi e in quelli vicini a fonti d'acqua. Secondo l'autore scientifico Jonathan Kingdon l'eland gigante vivrebbe unicamente nelle savane dove cresce l\"'Isoberlinia doka\", un albero dal legno duro tipico dell'Africa. L'eland gigante si \u00e8 infatti ben adattato a vivere nelle boscaglie ove si sviluppano gli alberi decidui del genere \"Isoberlinia\". Studi recenti hanno dimostrato, tuttavia, che essi vivono anche in boscaglie con alberi dei generi \"Terminalia\", \"Combretum\" e \"Afzelia\".\nIn passato, gli eland giganti erano presenti in tutta la fascia relativamente sottile di savana arbustiva che si estende attraverso l'Africa occidentale e centrale dal Senegal al Nilo. Oggi vivono quasi esclusivamente, soprattutto in Senegal, all'interno di parchi nazionali e riserve. L'eland gigante occidentale vive prevalentemente nel parco nazionale del Niokolo-Koba in Senegal. L'eland gigante orientale \u00e8 presente in varie riserve, ad esempio nel parco nazionale del B\u00e9nou\u00e9, nel parco nazionale del Faro e nel parco nazionale di Bouba-Ndjida in Camerun e nel parco nazionale del Manovo-Gounda St. Floris nella Repubblica Centrafricana. Ne esistono anche vari esemplari in cattivit\u00e0.\nBiologia.\nComportamento.\nDi abitudini prevalentemente notturne, gli eland giganti occupano vasti territori ed effettuano migrazioni stagionali. Formano gruppi separati di maschi e di femmine con i piccoli. I maschi adulti conducono per lo pi\u00f9 vita solitaria e spesso trascorrono con le femmine solo un'ora a settimana. Specie gregaria, l'eland gigante vive in branchi composti solitamente da 15-25 esemplari (talvolta perfino di pi\u00f9) che non si disgregano durante la stagione delle piogge, suggerendo che la vita di gruppo in questa specie sia correlata pi\u00f9 a fattori sociali che ecologici. Durante il giorno, i branchi rimangono spesso al coperto. Cos\u00ec come molti altri animali, gli eland giganti grattano gli affioramenti di sale con le corna per ammorbidire il terreno.\nGli eland giganti sono vigili e sospettosi, il che li rende difficili da avvicinare e osservare o da cacciare. Quando un maschio percepisce un pericolo, emette profondi latrati gutturali mentre abbandona la mandria, ripetendo il processo finch\u00e9 tutto il gruppo non \u00e8 consapevole del pericolo. Gli eland giganti possono spostarsi velocemente, potendo correre a oltre 70\u00a0km/h, e nonostante le dimensioni sono eccellenti saltatori, in grado di superare facilmente con un balzo ostacoli di 1,5 m di altezza. Loro principali predatori sono il leone, il Coccodrillo del Nilo e la iena macchiata, mentre i giovani, gli esemplari deboli o raramente anche un adulto sano possono essere vulnerabili agli attacchi di leopardi, licaoni e ghepardi.A causa delle grandi dimensioni, costituiscono un'ottima fonte di cibo per i predatori. Tuttavia, non sono una facile preda per nessuno dei loro predatori, e in particolare i maschi, pi\u00f9 pesanti e dotati di corna pi\u00f9 lunghe, possono trasformarsi in avversari pericolosi perfino per un branco di leoni.\nAlimentazione.\nPrevalentemente erbivoro, l'eland gigante si nutre di erba e foglie, nonch\u00e9 di altre parti di una pianta. Durante la stagione delle piogge, i vari membri del branco pascolano insieme. Possono mangiare erbe coriacee e rinsecchite quando non \u00e8 disponibile nulla di meglio. Mangiano anche frutta, come le prugne. Uno studio condotto in Sudafrica ha mostrato che la dieta di un eland \u00e8 costituita per il 75% da arbusti e per il 25% da erba, con proporzioni altamente variabili. Spesso le lunghe corna vengono usate per spezzare i rami.\nGli eland giganti hanno bisogno di assumere acqua con regolarit\u00e0. \u00c8 per questo motivo che prediligono i luoghi vicini a fonti d'acqua. Tuttavia, presentano ugualmente alcuni adattamenti che consentono loro di sopravvivere anche in completa assenza di acqua, trattenendone una quantit\u00e0 sufficiente all'interno del corpo. Rispetto ai bovini domestici producono escrementi molto secchi. Nei deserti, possono ricavare l'acqua necessaria dalle piante succulente. Un'altra abitudine che permette loro di conservare acqua \u00e8 quella di trascorrere il giorno riposando e pascolare la notte, in modo da ridurre al minimo la quantit\u00e0 d'acqua necessaria per rinfrescare il corpo.\nSono stati condotti vari studi sulla dieta dell'eland. Uno di essi, effettuato sugli esemplari presenti nella riserva naturale di Bandia in Senegal, hanno rivelato che le piante preferite e che costituiscono la parte pi\u00f9 importante della dieta sono specie dei generi \"Acacia\", \"Terminalia\" e \"Combretum\", \"Azadirachta indica\", \"Danielia olliveri\", \"Lonchocarpus laxiflorus\", \"Maytenus senegalensis\", \"Prosopis africana\", \"Pterocarpus erinaceus\", \"Saba senegalensis\" e baccelli di \"Piliostigma thonningii\". Un altro studio effettuato nel Sudan ha dimostrato che gli eland giganti orientali sembrano prediligere la \"Cassia tora\", la leguminosa pi\u00f9 abbondante nella regione.\nNel 2010, \u00e8 stata effettuata un'analisi istologica delle feci di eland giganti occidentali del parco nazionale del Niokolo-Koba e della riserva nazionale di Bandia. In entrambe le analisi, foglie, germogli di specie arboree e frutta sono risultate le tre componenti principali. In minori proporzioni erano presenti erba e foraggi vari, generalmente in percentuali che non superavano il cinque per cento del volume fecale medio. Gli eland giganti sono stati visti brucare foglie da alberi di \"Boscia angustifolia\", \"Grewia bicolor\", \"Hymenocardia acida\" e \"Ziziphus mauritiana\", e mangiare frutti di \"Acacia\" e \"Strychnos spinosa\". Nella riserva di Bandia, sono state riscontrate differenze nella dieta correlate con l'et\u00e0. Da questo studio \u00e8 stato scoperto che durante la stagione secca l'eland \u00e8 un brucatore puro, che consuma erba in piccole quantit\u00e0.\nRiproduzione.\nGli accoppiamenti avvengono in ogni periodo dell'anno, ma si registrano picchi durante la stagione delle piogge. Le femmine raggiungono la maturit\u00e0 sessuale a circa due anni, e i maschi a quattro o cinque anni. Una femmina pu\u00f2 rimanere in estro per tre giorni, e il ciclo estrale dura 21-26 giorni. Come in tutte le antilopi, gli accoppiamenti hanno luogo quando vi \u00e8 maggiore disponibilit\u00e0 di cibo.\nTra i maschi scoppiano lotte per il predominio, durante le quali i maschi serrano le corna e cercano di piegare il collo dell'avversario. Inoltre, durante la stagione degli amori, i maschi strofinano la fronte nell'urina fresca o nel fango. Usano anche le corna per grattare il suolo e ricoprirsi di terra. Le corna dei maschi pi\u00f9 anziani sono consumate a causa dello sfregamento contro la corteccia degli alberi. Generalmente non si osservano manifestazioni di aggressivit\u00e0. I maschi dominanti possono accoppiarsi con pi\u00f9 femmine. Il corteggiamento \u00e8 breve, e consiste in una penetrazione e in una sola spinta eiaculatoria.\nDopo il corteggiamento, ha inizio la gestazione, che dura nove mesi. Il parto avviene generalmente di notte, e la madre ingerisce la placenta e gli annessi embrionali. Generalmente nasce un unico piccolo, che rimane con la madre per sei mesi. L'allattamento pu\u00f2 protrarsi per quattro o cinque mesi. Dopo i primi sei mesi il piccolo eland si unisce a un gruppo di altri giovani.\nNel corso di uno studio, effettuato in Senegal, sull'allattamento nei piccoli di eland gigante ed eland comune di et\u00e0 compresa tra uno e cinque mesi, \u00e8 stato visto che il numero di poppate aumentava con l'et\u00e0 dei piccoli. Nei piccoli di eland comune allevati in fattoria non \u00e8 stata riscontrata nessun'altra variazione, ma in quelli di eland gigante \u00e8 stato riscontrato che i maschi poppavano un numero di volte superiore rispetto alle femmine, e che la durata delle poppate era pi\u00f9 breve nelle madri primipare che in quelle multipare. I risultati ottenuti dallo studio suggeriscono che gli eland giganti che vivono in natura adattano il loro comportamento materno in modo da rimanere vigili per eventuali attacchi da parte di predatori o altri rischi simili. Al contrario, gli eland comuni allevati nelle fattorie si comportavano come quelli tenuti in cattivit\u00e0, senza prendere precauzioni per i predatori.\nParassiti.\nStudi condotti sulle feci di eland giganti occidentali hanno rivelato la presenza di una nuova specie del genere \"Eimeria\", \"Eimeria derbani\", un parassita del gruppo degli Apicomplexa. La sua sporulazione si protrae per due giorni ad una temperatura di 23\u00a0\u00b0C. Tale specie si differenzia da \"E. canna\" ed \"E. triffittae\", entrambi parassiti dell'eland comune (\"T. oryx\"). L'eland gigante viene parassitato inoltre da \"Carmyerius spatiosus\" (un trematode), \"Taenia crocutae\" e \"T. hyaennae\" (due platelminti).\nConservazione.\nPopolazioni.\nNel 1980 l'eland gigante orientale occupava ancora un areale che andava dalla Nigeria al Sudan e all'Uganda, attraverso Camerun, Ciad, Repubblica Centrafricana e Repubblica Democratica del Congo (ex Zaire). Purtroppo, lo scoppio di un'epidemia di peste bovina (1983\u20131984) provoc\u00f2 un devastante declino della popolazione del 60-80%. L'eland gigante orientale, tuttavia, \u00e8 ancora presente in una vasta area ed \u00e8 considerato \u00abvulnerabile\u00bb (VU) dalla IUCN. Occupa molti ambienti disabitati ostili agli insediamenti umani, soprattutto nelle regioni settentrionali e orientali della Repubblica Centrafricana e nel Sudan sud-occidentale, dove il numero di esemplari \u00e8 notevolmente aumentato. Secondo Rod East, nel 1999 vi erano 15.000 eland giganti, dei quali 12.500 nella Repubblica Centrafricana. Le altre zone dell'areale sono spesso devastate da guerre e altri conflitti, che potrebbero portare a un rapido declino della popolazione se non verranno prese misure di controllo.\nL'eland gigante occidentale si trova in una situazione pi\u00f9 grave, ed \u00e8 considerato \u00abin pericolo critico\u00bb (CR) dalla IUCN. Oggi il maggior numero di esemplari vive in Senegal. Nel 1990, ve ne erano circa 1000, dei quali 700-800 presenti nel parco nazionale del Niokolo-Koba e il resto nella regione intorno al fiume Fal\u00e9m\u00e9. Nel 2008, in tutto il Senegal, ne rimanevano meno di 200, e appena pochi altri vivevano nei Paesi vicini.\nUn progetto di conservazione a lungo termine dell'eland gigante occidentale, utilizzando dati demografici e genetici basati sul continuo monitoraggio della popolazione, si \u00e8 svolto nelle riserve di Bandia e di Fathala tra il 2000 e il 2009. Nel 2009, la popolazione in semi-cattivit\u00e0 era di 54 esemplari (26 maschi e 28 femmine). La probabilit\u00e0 riproduttiva delle femmine \u00e8 risultata dell'84%, e il tasso di crescita annuo della popolazione dell'1,36. Con l'aumentare degli esemplari, gli eland furono suddivisi in cinque gruppi per l'osservazione. Sebbene il livello medio di inincrocio fosse dello 0,119, all'interno della popolazione venne riscontrata una potenziale diversit\u00e0 genetica (GD) del 92%. Gli autori conclusero che con l'introduzione di nuovi fondatori, la GD potrebbe aumentare enormemente durante i prossimi 100 anni, e suggerirono che con l'allevamento di popolazioni in semi-cattivit\u00e0 il numero di eland giganti occidentali potrebbe salire di nuovo.\nMinacce.\nI fattori che minacciano in maggior modo la popolazione di eland gigante occidentale sono la caccia incontrollata per le carni, molto gustose, e la distruzione dell'habitat provocata dall'aumento della popolazione umana e delle mandrie di bestiame domestico. Anche l'eland gigante orientale \u00e8 minacciato da fattori simili, ma anche cause di origine naturale quali siccit\u00e0 prolungate e la competizione con gli animali domestici hanno contribuito alla riduzione del numero di esemplari. Intere popolazioni di eland giganti orientali sono gi\u00e0 scomparse a causa di epidemie di peste bovina. Inoltre, durante la seconda guerra mondiale, altre guerre civili e i conflitti politici che hanno scosso i Paesi originari di questa specie, l'ambiente naturale \u00e8 stato gravemente danneggiato.\nL'eland gigante \u00e8 gi\u00e0 scomparso in Gambia, Ghana, Costa d'Avorio e Togo. In quest'ultimo Paese, tuttavia, \u00e8 probabile che l'eland gigante occidentale non sia mai vissuto, e che gli avvistamenti registrati in passato si riferiscano in realt\u00e0 a esemplari di bongo (\"Tragelaphus eurycerus\"). Nel 1970, si ritiene che la specie sia stata eliminata dall'Uganda, nel corso di operazioni militari. La sua presenza \u00e8 incerta in Guinea-Bissau e Nigeria.\nOggi l'eland gigante occidentale sopravvive nel parco nazionale del Niokolo-Koba e nella riserva di caccia di Faheme in Senegal. Le ricerche sul campo hanno dimostrato che il parco nazionale del Niokolo-Koba \u00e8 un'area ecologicamente ottimale per l'eland gigante. Come \u00e8 stato osservato durante un censimento effettuato nel parco nel 2000, il numero di morti in un decennio \u00e8 stato di appena 90-150 capi.\nL'eland gigante orientale \u00e8 presente nei parchi nazionali del Faro, della B\u00e9nou\u00e9, di Boubandjida, di Bamingui-Bangoran e di Manovo-Gounda St Floris. Popolazioni che si riproducono in cattivit\u00e0 si trovano nelle riserve di Bandia e di Fathala in Senegal e presso la White Oak Conservation di Yulee, in Florida (Stati Uniti). Le nascite di eland che si sono avute a White Oak hanno spinto altri Paesi, tra i quali Costa Rica e Sudafrica, a iniziare programmi di riproduzione in cattivit\u00e0.\nImportanza economica.\nGli eland giganti forniscono una grande quantit\u00e0 di carne tenera e di ottimo cuoio anche se si nutrono di erba di bassa qualit\u00e0. Costituiscono una vittima prediletta per gli appassionati di caccia grossa e vengono anche abbattuti per ricavarne trofei. Il loro latte \u00e8 relativamente pi\u00f9 ricco di proteine e di grassi di quello delle vacche domestiche, il che pu\u00f2 spiegare il rapido tasso di sviluppo dei piccoli di eland. All'incirca il latte di eland ha un contenuto di grassi triplo e un contenuto di proteine doppio di quello di una vacca. La sua docilit\u00e0 e le caratteristiche suddette ne hanno fatto oggetto di tentativi di addomesticamento in Africa e Russia, ma anche di caccia incontrollata.\nSta ora divenendo evidente che l'eland potrebbe essere un animale d'allevamento di valore mediante un piccolo sforzo, dato che esso presenta considerevoli vantaggi rispetto ad altro bestiame domestico. Come \u00e8 stato detto in precedenza, l'eland pu\u00f2 sopravvivere meglio del bestiame domestico dove c'\u00e8 scarsit\u00e0 di acqua ed esso pu\u00f2 sopravvivere alimentandosi su pascoli grossolani. In effetti, esso pu\u00f2 crescere bene anche cibandosi di piante velenose per il bestiame domestico. Questo \u00e8 uno degli aspetti principali in favore dell'allevamento degli eland al posto di altro bestiame. In effetti si \u00e8 speso considerevole tempo e molto denaro per cercare di allevare razze di bestiame che possano svilupparsi in zone secche e calde, a volte molto differenti dalle loro sedi originarie. Il bestiame \u00e8 inoltre soggetto a malattie di cui gli eland ed altri animali cui si d\u00e0 la caccia sono immuni."}
{"id": "736569", "revid": "1516087", "url": "https://it.wikipedia.org/wiki?curid=736569", "title": "Gulf Oil Corporation", "text": "Gulf Oil Corporation \u00e8 stata una compagnia petrolifera statunitense.\nCostituita nel 1901, partecip\u00f2 allo sfruttamento dei giacimenti petroliferi in Canada, Venezuela e Medio Oriente.\nDal 1984 fu assorbita dalla Standard Oil of California (Chevron), che detiene tuttora i diritti di utilizzo del marchio Gulf.\nNella met\u00e0 degli anni '60 contribu\u00ec a sponsorizzare diverse auto da competizione, soprattutto per le gare di resistenza.\nStoria.\nL'attivit\u00e0 inizi\u00f2 nel 1901 con la scoperta del petrolio a Spindletop vicino a Beaumont, in Texas, quando un gruppo di investitori decise di promuovere lo sviluppo di una moderna raffineria nella vicina Port Arthur per la lavorazione del petrolio. Tra loro vi erano Andrew Mellon e William Larimer Mellon Sr., proveniente da una famiglia di banchieri di Pittsburgh. \nLa Gulf Oil Corporation fu costituita nel 1907 attraverso la fusione di un certo numero di aziende petrolifere, principalmente la J.M. Guffey Petroleum Company, la Gulf Pipeline Company e Gulf Refining companies of Texas.\nll nome della societ\u00e0 si riferisce al Golfo del Messico, dove si trova la citt\u00e0 di Beaumont.\nLa produzione di Spindletop raggiunse un picco di circa 100.000 barili al giorno subito dopo la sua scoperta, ma presto inizi\u00f2 a diminuire. Scoperte successive resero il 1927 l'anno di punta della produzione di Spindletop, ma il primo declino del giacimento costrinse Gulf a cercare fonti di approvvigionamento alternative. Ci\u00f2 fu ottenuto costruendo l'oleodotto Glenn Pool, di circa 640 km, che collegava i giacimenti petroliferi in Oklahoma con la raffineria Gulf a Port Arthur. L'oleodotto fu aperto nel settembre 1907. \nGulf in seguito costru\u00ec una rete di oleodotti e raffinerie negli Stati Uniti orientali e meridionali, grazie ad ingenti investimenti di capitale.\nSin da subito, l'azienda fu caratterizzata da un caratteristico logo a disco arancione, e l'azienda diede immediatamente importanza al marketing e alla propria immagine commerciale.\nLa Gulf Oil crebbe costantemente negli anni tra le due guerre, con le sue attivit\u00e0 principalmente localizzate negli Stati Uniti. La societ\u00e0 era caratterizzata da attivit\u00e0 commerciali integrate verticalmente ed era attiva in tutto lo spettro dell'industria petrolifera: esplorazione, produzione, trasporto, raffinazione e commercializzazione. Si occupava anche di industrie associate come la petrolchimica e la produzione di componenti automobilistici. \nLa compagnia introdusse significative innovazioni commerciali e tecniche, tra cui la prima stazione di servizio moderna nel 1913, mappe stradali gratuite, e il processo di raffinazione del cracking catalitico (1951). \nNel 1924 l'attivit\u00e0 si espanse anche in Venezuela, grazie a concessioni nella zona del lago di Maracaibo.\nIn Colombia, Gulf acquis\u00ec una concessione nel 1926. Il governo della Colombia revoc\u00f2 tale concessione lo stesso anno, ma dopo molte trattative Gulf la riacquis\u00ec nel 1931, vendendola per\u00f2 nel 1936 alla Texaco.\nGulf aveva all'epoca estese operazioni di esplorazione e produzione nel Golfo del Messico, in Canada e in Kuwait. La compagnia ebbe un ruolo importante nel primo sviluppo della produzione petrolifera in Kuwait e, durante gli anni '50 e '60, godette di un \"rapporto speciale\" con il governo locale; questa relazione speciale ha attirato nel tempo diverse critiche, poich\u00e9 \u00e8 stata associata a \"contributi politici\" e sostegno a politiche antidemocratiche, come dimostrerebbero i documenti estratti dal corpo di un dirigente della Gulf ucciso nello schianto di un aereo della TWA al Cairo nel 1950.\nNel 1934, la Kuwait Oil Company (KOC) fu costituita come una joint venture tra la British Petroleum, allora chiamata Anglo-Persian Oil Company (APOC), e la Gulf. Sia l'APOC che la Gulf detenevano parti uguali nell'impresa.\nKOC apr\u00ec la strada all'esplorazione del petrolio in Kuwait; il petrolio fu scoperto a Burgan nel 1938, ma fu solo nel 1946 che fu spedito il primo petrolio greggio. La produzione di petrolio inizi\u00f2 da Rawdhatain nel 1955 e da Minagish nel 1959, quella di gas nel 1964. La Gulf ebbe un ruolo di primo piano nell'espansione dell'industria petrolifera del paese, con un programma di espansione che prevedeva anche la costruzione di una flotta di superpetroliere.\nGulf si espanse base mondiale dalla fine della Seconda Guerra Mondiale. Gran parte dell'espansione delle vendite al dettaglio dell'azienda \u00e8 avvenuta attraverso l'acquisizione di catene private di stazioni di servizio in vari paesi. All'epoca, l'azienda era particolarmente nota per la sua gamma di lubrificanti e grassi.\nNel 1950 avvi\u00f2 l'attivit\u00e0 in Italia, impiantando una raffineria di petrolio in Sicilia, nei dintorni di Ragusa, e un'altra nei pressi di Bertonico (LO). Un'ampia attivit\u00e0 di distribuzione inizi\u00f2 nel 1963 con la creazione di una vasta rete di distributori. \nGulf Oil raggiunse l'apice del suo sviluppo intorno al 1970; in quell'anno, la societ\u00e0 lavorava 1,3 milioni di barili di greggio al giorno, deteneva attivit\u00e0 per un valore di 6,5 miliardi di dollari (43,32 miliardi odierni), impiegava 58.000 dipendenti in tutto il mondo ed era di propriet\u00e0 di 163.000 azionisti. \nGulf era inoltre un importante produttore di prodotti petrolchimici, materie plastiche e prodotti chimici agricoli. Attraverso la sua filiale Gulf General Atomic Inc., era attiva anche nel settore dell'energia nucleare,attivit\u00e0 abbandonata dopo un accordo fallito per costruire centrali atomiche in Romania a met\u00e0 degli anni '70. \nNel 1974, l'Assemblea Nazionale del Kuwait ha ottenuto una quota del 60 % nel capitale della KOC, con il restante 40 % diviso equamente tra BP e Gulf. I kuwaitiani hanno rilevato il resto del capitale nel 1975, conquistando la piena propriet\u00e0 della compagnia; per la Gulf, ci\u00f2 signific\u00f2 iniziare a rifornire le sue operazioni in Europa con greggio acquistato sul mercato mondiale a prezzi commerciali.\nNel 1976, con la nazionalizzazione del petrolio venezuelano, il trasferimento di propriet\u00e0 fu effettuato con piena soddisfazione da entrambe le parti. \nNegli anni '60, Gulf intraprese la costruzione di terminali in Irlanda e in Giappone, anche in conseguenza della chiusura del Canale di Suez. \nNegli anni '70, Gulf ha partecipato allo sviluppo di nuovi giacimenti petroliferi nel Mare del Nord (Regno Unito) e a Cabinda, in Angola. Anche la connessione con il governo angolano attir\u00f2 commenti negativi, dato che la compagnia stava effettivamente finanziando un regime vicino al blocco sovietico, che il governo degli Stati Uniti stava tentando di rovesciare sostenendo i ribelli dell'UNITA.\nNel 1975, diversi alti dirigenti della Gulf, incluso il presidente Bob Dorsey, furono implicati nell'erogazione di \"contributi politici\" illegali e costretti a dimettersi dalle loro posizioni.\nLe operazioni di Gulf in tutto il mondo si ritrovarono a dibattersi finanziariamente nella recessione dei primi anni '80; la direzione della compagnia adott\u00f2 quindi una serie di strategie per mantenere la redditivit\u00e0. Nell'ambito dell'abbandono dei mercati meno proficui, la rete italiana fu ceduta a Q8 nel 1984. \nNello stesso anno, la Gulf fu acquistata dalla Chevron.\nSponsorizzazioni.\nGulf Oil \u00e8 stato lo sponsor principale per gli eventi speciali di NBC News negli anni '60, in particolare per la copertura del programma spaziale degli Stati Uniti. L'azienda ha sfruttatol'argomento offrendo oggetti promozionali o omaggi nelle sue stazioni.\nGulf fu anche uno dei principali sponsor della serie \"Walt Disney's Wonderful World of Color\"; spesso, infatti, materiali e riviste Disney erano distribuiti negli impianti Gulf.\nIl marchio Gulf \u00e8 per\u00f2 pi\u00f9 conosciuto per l'attivit\u00e0 nelle corse automobilistiche, poich\u00e9 sponsorizzava il team John Wyer Automotive negli anni '60 e '70. Il caratteristico schema di colori azzurro e arancione associato alle sue Ford GT40 e Porsche 917 \u00e8 una delle livree pi\u00f9 famose, e fu spesso riutilizzata da altri team sponsorizzati dalla Gulf. Gran parte di questa popolarit\u00e0 \u00e8 dovuta al fatto che nel film del 1971 \"La 24 Ore di Le Mans\", il personaggio interpretato da Steve McQueen guida una vettura con questa livrea.\nNegli stessi anni Gulf Oil sponsorizzava anche il team McLaren di Formula 1, con il quale la collaborazione \u00e8 stata ripresa dal luglio 2020.\nDal 1963 al 1980, Gulf Oil collaborato con la catena \"Holiday Inn.\""}
{"id": "736573", "revid": "33528", "url": "https://it.wikipedia.org/wiki?curid=736573", "title": "Gulf Oil", "text": ""}
{"id": "736574", "revid": "544909", "url": "https://it.wikipedia.org/wiki?curid=736574", "title": "Ciclabile della Pusteria", "text": "La pista ciclabile della Pusteria (in tedesco \"Pustertaler Radweg\") fa parte delle piste ciclabili dell'Alto Adige. Questo percorso ciclabile parte da San Candido e discende tutta la val Pusteria fino a Fortezza, attraverso un percorso di 73 chilometri, in un affascinante paesaggio ai piedi delle Dolomiti.\nDescrizione.\nLa ciclabile della Pusteria \u00e8 anche una ciclabile di collegamento, poich\u00e9 collega la ciclabile Dobbiaco - Lienz, facente parte del pi\u00f9 lungo percorso austriaco della ciclabile della Drava con la ciclabile della valle Isarco. Essa inoltre interseca anche altre ciclabili, quali la ciclabile delle Dolomiti.\nLa pista ciclabile della Val Pusteria \u00e8 una delle arterie principali degli \"itinerari cicloturistici dell'Alto Adige\". Il tracciato unisce San Candido a Fortezza in circa 70 km di percorso mediamente impegnativo. A differenza della ciclabile San Candido-Lienz che si sviluppa esclusivamente in discesa (procedendo dall'Italia all'Austria), pedalare verso Fortezza richiede comunque un minimo allenamento perch\u00e9 nel complesso si devono affrontare circa 700 metri di dislivello.\nGiunti quindi alla fine della val Pusteria \u00e8 possibile arrivare fino a Bressanone, dove si trova il collegamento con un'altra pista ciclabile: la \"Jakobsweg\", un percorso che segue tutta la valle Isarco."}
{"id": "736579", "revid": "287204", "url": "https://it.wikipedia.org/wiki?curid=736579", "title": "Petrobras", "text": "Petr\u00f3leo Brasileiro S.A - Petrobras \u00e8 una compagnia brasiliana di ricerca, estrazione, raffinazione, trasporto e vendita di petrolio con sede a Rio de Janeiro.\nStruttura societaria.\n\u00c8 una delle maggiori aziende brasiliane, e i principali azionisti 2004 sono l'Unione federale (stato brasiliano), che possiede il 32,22% (55% dei diritti di voto), borsa brasiliana, con il 12,73 %, e la BNDES, con il 7,91%.\nStoria.\nFu fondata nel 1953 dallo Stato con lo scopo di gestire le attivit\u00e0 del settore petrolifero per conto dell'Unione \"(lo Stato federale, Uni\u00e3o in portoghese)\", in sostituzione del vecchio Consiglio nazionale del petrolio (CNP). Nel maggio 2005 Evo Morales ha deciso di nazionalizzare le risorse di gas e petrolio boliviane, cosa che ha colpito in primo luogo Petrobras.\nTra le prime 15 compagnie petrolifere mondiali, dispone di una tecnologia avanzata per la perforazione in acque profonde e ultra profonde, con dei record mondiali di profondit\u00e0 (2\u00a0km). La produzione di petrolio per il 2003 \u00e8 stata di pi\u00f9 di 2 milioni di barili al giorno.\nOpera\u00e7\u00e3o Lava Jato.\nNel 2014 con l'opera\u00e7\u00e3o Lava Jato viene scoperto il pi\u00f9 grande caso di corruzione nella storia del Brasile che coinvolge la Petrobras e numerosi esponenti politici brasiliani tra cui senatori e deputati federali."}
{"id": "736580", "revid": "287204", "url": "https://it.wikipedia.org/wiki?curid=736580", "title": "La camera chiara", "text": "La camera chiara. Nota sulla fotografia (\"La chambre claire\", Paris 1980) \u00e8 un saggio scritto dal critico francese Roland Barthes nel 1980.\nContenuti.\nL'opera in questione contiene digressioni e riflessioni sull'arte della fotografia. L'autore prende in considerazione varie fotografie, scattate da diversi artisti tra cui Richard Avedon, Robert Mapplethorpe, Nadar e Ni\u00e9pce, e commentandole trae spunti di riflessione sulla fotografia.\nBarthes distingue tre elementi fondamentali dell'arte fotografica:\nL'autore distingue inoltre due modi che ha lo \"spectator\" di fruire una fotografia:\nIl saggio \"La camera chiara\" \u00e8 un testo fondamentale anche nell'indagine sul rapporto tra realt\u00e0 e immagine, comunicazione e rappresentazione fotografica.\nOrigine del titolo.\nIl termine \"camera chiara\" \u00e8 adottato riferendosi ad un apparecchio antecedente alla fotografia, in italiano detta camera lucida, ma in francese il termine \u00e8 appunto \"chambre claire\", come nel titolo del saggio. La camera lucida permetteva di disegnare per mezzo di un prisma, avendo un occhio sul modello e l'altro sulla carta.\nIn questo senso la fotografia manifesta tutta la sua esteriorit\u00e0, ma anche la sua interiorit\u00e0 misteriosa, impenetrabile, non rivelata."}
{"id": "736583", "revid": "90101", "url": "https://it.wikipedia.org/wiki?curid=736583", "title": "La camera chiara. Nota sulla fotografia.", "text": ""}
{"id": "736584", "revid": "287204", "url": "https://it.wikipedia.org/wiki?curid=736584", "title": "L'isola della desolazione", "text": "L'isola della desolazione (\"Desolation Island\") \u00e8 un romanzo storico avventuroso a sfondo marinaresco del 1978 di Patrick O'Brian. \u00c8 il quinto romanzo della serie che ha per protagonisti Jack Aubrey e Stephen Maturin (eroi immaginari anche se Aubrey \u00e8 ispirato alle imprese di Lord Cochrane) protagonisti anche del film \"Master and Commander - Sfida ai confini del mare\" (sunto di episodi tratti dai vari romanzi della serie).\nTrama.\nPer Jack Aubrey, divenuto Cavaliere dell'Ordine del Bagno e a terra nella sua rinnovata casa di Ashgrove Cottage, la gioia per la vittoria delle Mauritius si disfa nell'inattivit\u00e0. Jack infatti \u00e8 molto indaffarato in progetti che mirano all'arricchimento, ma i suoi \"consiglieri\" sono solo soggetti senza scrupoli che gli propongono dispendiosi affari. Inoltre, la sua pedante e stupida suocera fa quello che pu\u00f2 per guastare il clima familiare.\nDopo avere messo a rischio buona parte del suo capitale in un fallimentare progetto di estrazione dell'argento dalle scorie di piombo, Jack ottiene infine un comando: una nave da 50 cannoni, la \"vecchia, orrenda \"Leopard\"\", per una missione in Australia. Ma la vera missione gli viene notificata in seguito: dovr\u00e0 trasportare dei forzati, compito avvilente per un militare di carriera.\nPrima di partire per\u00f2, finisce per accusare, con ragione, un individuo ben inserito nell'alta societ\u00e0 di barare al gioco; ma grazie anche alla repentina partenza voluta soprattutto dalla moglie, nessuna sfida a duello viene recapitata.\nNel frattempo Stephen Maturin, medico di bordo di Jack, cerca di riallacciare i contatti con Diana Villiers, cugina di Sophia, la moglie di Jack, che ha avuto parte importante nelle avventure precedenti, per scoprire che questa \u00e8 fuggita negli Stati Uniti con un americano, per via di quella che sembra una storia di spionaggio; indagando scopre che pesantemente implicata in questa storia \u00e8 in realt\u00e0 un'amica di Diana, ed \u00e8 la ragione principale per cui per cui viene adibita la \"Leopard\" come nave da trasporto prigionieri fra cui appunto l'altolocata signora.\nPartita la nave, durante una sosta in Brasile per sbarcare alcuni malati che avevano contratto il tifo ed erano difficilmente curabili in mare, navi inglesi riferiscono della presenza nelle acque del Capo di Buona Speranza di un vascello olandese da 74 cannoni, la \"Waakzamheid\", che ha dato loro la caccia. Ma lo stesso accadr\u00e0 alla \"Leopard\" che, inseguita dalla nave olandese e incappata in una tempesta, riuscir\u00e0 ad affondare l'avversaria dopo un cannoneggiamento.\nProseguendo lungo la rotta per l'Australia, uno scontro con un iceberg danneggia la nave in modo molto serio; una parte consistente dell'equipaggio, guidata dal primo ufficiale, abbandona la nave con il consenso forzato di Jack, facendo rotta per il Capo. Il resto dell'equipaggio riesce per\u00f2 in modo avventuroso a portare la nave sull'isola della Desolazione, nota anche come Kerguelen, un'isola disabitata situata nel sud dell'Oceano Indiano\nPer ultimare le riparazioni serve tuttavia una forgia, buttata a mare insieme ai cannoni per alleggerire la nave in precedenza; un aiuto insperato arriva su una baleniera americana, del cui equipaggio Stephen cura diversi membri ottenendo, se non cordialit\u00e0, una qualche tolleranza. L'antipatia fra gli equipaggi era dovuta al recente passato della \"Leopard\" in cui si trova un episodio infame: l'attacco ad una fregata statunitense che aveva rifiutato una ispezione a bordo alla ricerca di disertori britannico.\nUltimate le riparazioni, Stephen - nelle sue vesti di agente del Servizio Informazioni della Marina - aiuta la spia a fuggire sulla baleniera, dopo averle trasmesso indirettamente una copiosa quantit\u00e0 di false informazioni, e \"convincendo\" Jack a non preoccuparsi dell'inseguimento per evitare un nuovo incidente con gli americani.\nRiferimenti storici.\nVi fu davvero un incidente tra una fregata americana, la USS \"Chesapeake\" (38 cannoni), e la \"Leopard\", il 22 giugno 1807. La fregata inglese, alla ricerca di disertori in prossimit\u00e0 delle coste statunitensi, tent\u00f2 di abbordare la \"Chesapeake\" e, al rifiuto del suo comandante, apr\u00ec il fuoco con i cannoni uccidendo o ferendo 22 uomini, tra i quali il comandante americano, e portando via alcuni disertori. Questa fu una delle cause che portarono alla guerra del 1812 tra i due paesi."}
{"id": "736585", "revid": "76963", "url": "https://it.wikipedia.org/wiki?curid=736585", "title": "Nyamko Sabuni", "text": "Membro del Partito Popolare Liberale, \u00e8 stata deputata al Riksdag (il Parlamento svedese) dal 2002 al 2006, fa parte della direzione del suo partito dal 2004. Dal 2006 al 2010 \u00e8 stata anche ministro per l'Integrazione, oltre che per le Pari Opportunit\u00e0.\nBiografia.\nNyamko Sabuni \u00e8 nata a Bujumbura in Burundi dove suo padre, attivista politico socialista dello Zaire viveva in esilio. La famiglia ottenne asilo politico in Svezia nel 1981 e Sabuni \u00e8 cresciuta a Kungs\u00e4ngen, a nord di Stoccolma. Ha studiato giurisprudenza all'Universit\u00e0 di Uppsala, politica delle migrazioni all'Universit\u00e0 M\u00e4lardalen a Eskilstuna, e informazione e mezzi di comunicazione alla Berghs School of Communication di Stoccolma.\nLa madre di Sabuni \u00e8 musulmana e il padre \u00e8 cristiano. Sabuni si dichiara non religiosa.\nCarriera politica.\nSabuni \u00e8 stata membro della direzione della Giovent\u00f9 Liberale svedese dal 1996 al 1998. Ha citato il caso dell'assassinio del rifugiato politico ivoriano Gerard Gbeyo compiuto da uno \"skinhead\" svedese nella citt\u00e0 di Klippan, nel 1995, come una delle ragioni che l'hanno spinta ad entrare in politica.\nIn una lettera-articolo pubblicata dal giornale svedese Expressen il 17 luglio 2006, Sabuni richiese esami ginecologici obbligatori per tutte le studentesse, per impedire le mutilazioni genitali, come l'infibulazione e altre circoncisioni femminili. Ha anche proposto l'introduzione nel codice penale svedese del reato specifico di delitto d'onore.\nIl 6 ottobre 2006 la nuova coalizione che \u00e8 emersa dalle elezioni annunci\u00f2 la nomina di Sabuni al nuovo Ministero per l'Integrazione e le Pari Opportunit\u00e0. Fu la prima persona di origini africane a essere nominata ministro in un governo svedese. Nel 2010 lasci\u00f2 l'incarico di ministro dell'Integrazione, ma mantenne quello di ministro delle Pari Opportunit\u00e0 fino al 2013."}
{"id": "736586", "revid": "767487", "url": "https://it.wikipedia.org/wiki?curid=736586", "title": "Ardecore", "text": "Ardecore \u00e8 un supergruppo nato dall'incontro artistico tra la band punk jazz degli Zu, il cantautore Giampaolo Felici e il chitarrista statunitense Geoff Farina (ex-frontman dei Karate). L'intento del gruppo musicale \u00e8 quello di rielaborare in chiave moderna le canzoni appartenenti alla tradizione popolare romanesca, rispettandone l'ossatura e le particolarit\u00e0 stilistiche.\nIl nome.\nIl nome del gruppo gioca sul termine inglese \"hardcore\" storpiato in dialetto romanesco (\"brucia il cuore\").\nStoria.\nL'idea della collaborazione nasce nel 2002 durante il tour europeo che i Karate di Geoff Farina fecero con gli Zu e con i Blind Loving Power di Giampaolo Felici come gruppi di apertura. Ogni concerto veniva aperto e chiusi con dischi di vecchi stornelli romani. Da qui nacque l'idea di una collaborazione volta a omaggiare e rivisitare la musica tradizionale capitolina in chiave moderna.\nOccorreranno due anni per\u00f2 prima che il progetto si concretizzi e il primo disco, \"Ardecore\", esce nel 2005 per la collana de il manifesto. Il filo conduttore delle nove canzoni che compongono l'album \u00e8 l'ispirazione al lato pi\u00f9 oscuro e drammatico della tradizione popolare romana. Le tematiche principali, quindi, sono l'amore, nel suo aspetto pi\u00f9 tragico (la morte, il tradimento), le insidie del Tevere e il carcere.\nNel 2007 esce il loro secondo disco, \"Chimera\", dai toni meno cupi del predecessore e, altra novit\u00e0 rispetto all'esordio, con tre brani originali, il disco \u00e8 stato premiato con una Targa Tenco nella categoria \"miglior opera prima\".\nLa formazione iniziale viene modificata dall'aggiunta di percussioni e fiati e dall'inclusione di un intero gruppo, il trio romano punk jazz degli Squartet, che si alterna agli Zu nel ruolo di gruppo di supporto.\nDopo tre anni dall'album precedente, il 3 dicembre 2010 esce il doppio album \"San Cadoco\", che vede l'ingresso nel gruppo della cantante romana Sara Dietrich."}
{"id": "736588", "revid": "767487", "url": "https://it.wikipedia.org/wiki?curid=736588", "title": "Guinea Pig (film)", "text": "Guinea Pig, noto anche col titolo Guinea Pig - La cavia, \u00e8 un cortometraggio del 2006 diretto da Antonello De Leo. Il cortometraggio ha lanciato nel mondo cinematografico l'atleta Fiona May e ha ricevuto il patrocinio di Amnesty International Italia perch\u00e9 ritenuta opera coraggiosa ed utile alla causa della lotta contro la tortura perpetrata nel mondo.\n\"Guinea Pig\" \u00e8 un'espressione inglese che significa \"cavia da laboratorio\".\nTrama.\nUna donna nera, per poter curare la propria bambina malata, quale ultima risorsa decide di sottoporsi, per denaro, a un esperimento scientifico che ben presto si riveler\u00e0 una vera e propria tortura. Al termine dell'esperimento, per\u00f2, si scoprir\u00e0 che la vera cavia non \u00e8 lei, bens\u00ec l'assistente dello sperimentatore. L'assistente sottopone la \"cavia\" a scosse elettriche, e ne riconosce la dolorosit\u00e0 e i danni apportati alla donna. All'ordine del professore di continuare a somministrare scariche letali, egli inizialmente si oppone, ma poi si sottomette all'autorit\u00e0. \u00c8 preso dai sensi di colpa quando, il giorno dopo, vede la donna che egli stesso aveva visto morire per mano propria, viva e sorridente, senza alcun danno psicofisico: si rende quindi conto di essere stato vittima di un esperimento condotto dai militari per reclutare potenziali torturatori."}
{"id": "736592", "revid": "404338", "url": "https://it.wikipedia.org/wiki?curid=736592", "title": "Talpa (genere)", "text": ""}
{"id": "736593", "revid": "27767", "url": "https://it.wikipedia.org/wiki?curid=736593", "title": "Temolo", "text": ""}
{"id": "736594", "revid": "38120", "url": "https://it.wikipedia.org/wiki?curid=736594", "title": "Supercoppa Italiana di calcio", "text": ""}
{"id": "736595", "revid": "34928", "url": "https://it.wikipedia.org/wiki?curid=736595", "title": "Lorica corazza", "text": ""}
{"id": "736596", "revid": "108214506", "url": "https://it.wikipedia.org/wiki?curid=736596", "title": "Ciompi", "text": ""}
{"id": "736597", "revid": "95049", "url": "https://it.wikipedia.org/wiki?curid=736597", "title": "Marranella", "text": "Il fosso della Marranella \u00e8 un piccolo fiume del Lazio affluente dell'Aniene.\nDescrizione.\nSgorga tra i colli Albani col nome di \"Marrana\". Penetrato all'interno dell'area metropolitana di Roma, prende il nome di \"fosso della Marranella\" per distinguerlo dagli altri fossi che attraversano la campagna romana, volgarmente chiamati marrane.\nIl nome deriva dal \"fundus\" o \"ager maranus\", lambito dal ruscello nella sua parte iniziale.\nAnche se era un fiume presente sin dai tempi pi\u00f9 antichi ed esistente in vista fino al 1934, attualmente, nel centro urbano, il corso del fosso scompare alla vista, convogliato in un collettore sotterraneo.\nAll'altezza della via di Acqua Bullicante riceve le acque delle sorgenti del \"bullicame\" o \"bollicante\", cosiddette per la presenza in esse di emanazioni gassose sulfuree che le facevano ribollire e che davano il nome alla tenuta ancora esistente nel XIX secolo. Scavi archeologici testimoniano, in via di Acqua Bullicante, la presenza di un antico borgo rurale risalente almeno al II secolo a.C., forse identificabile con l'antica citt\u00e0 di Caenina sulla via Labicana.\nIl corso del fosso si dirige verso nord, seguendo via della Marranella, per giungere a largo Preneste, quindi attraversa gli ex stabilimenti della SNIA Viscosa e segue il percorso della linea ferroviaria Roma-Pescara.\nIn questi tratti campestri si pu\u00f2 ancora osservare il ruscello in scorrimento all'aperto. Infine, sbocca nell'Aniene lungo la via di Pietralata.\nLa borgata Marranella.\nDal fosso prese il nome la borgata Marranella, situata all'angolo nord-ovest fra via Casilina e via di Acqua Bullicante.\nDal 1870 forma, insieme ai limitrofi insediamenti abitativi del Prenestino, del Torrione, della borgata Galliano, dell'Acqua Bullicante e del Casilino, l'area urbana del Pigneto.\nDal 1977, con l'istituzione delle zone urbanistiche, rientra, con tutto il Pigneto, nella zona urbanistica di Torpignattara."}
{"id": "736598", "revid": "2026341", "url": "https://it.wikipedia.org/wiki?curid=736598", "title": "Oryx beisa", "text": "L'orice beisa o orice dell'Africa orientale (\"Oryx beisa\") \u00e8 un erbivoro africano che popola le steppe e le zone semi-desertiche del Corno d'Africa e di alcune zone della \nTanzania. Alcuni tassonimisti considerano l'orice beisa non una specie a s\u00e9 stante ma una sottospecie dell'orice gazzella (\"Oryx gazella\").\nL'orice beisa \u00e8 alta poco pi\u00f9 di un metro al garrese e pesa circa 175 kilogrammi. Il mantello \u00e8 grigio, con la parte inferiore del corpo bianca: le due zone sono separate da una striscia di colore nero. Strisce nere si ritrovano anche tra il collo e il muso, lungo il naso, dall'occhio alla bocca e sulla fronte. \u00c8 inoltre presente una piccola criniera di colore marrone. Le corna, ad anello, sono sottili e dritte: presenti in entrambi i sessi, possono superare il metro di lunghezza.\nLa dieta si compone di erba, foglie, frutta e germogli. Le orici beisa sono in grado di evitare la dispersione dei liquidi innalzando la loro temperatura corporea (evitando, in tal modo, la traspirazione).\nLe orici beisa vivono in branchi che possono andare dai cinque ai quaranta capi. Tali branchi sono guidati da una femmina, mentre un maschio \"alfa\" si occupa di difendere la coda del gruppo.\nI maschi pi\u00f9 anziani conducono invece una vita solitaria."}
{"id": "736614", "revid": "486946", "url": "https://it.wikipedia.org/wiki?curid=736614", "title": "Giallo (letteratura)", "text": ""}
{"id": "736621", "revid": "1305772", "url": "https://it.wikipedia.org/wiki?curid=736621", "title": "Don't Look Back in Anger", "text": "Don't Look Back in Anger \u00e8 una canzone della band inglese Oasis, pubblicata come quarto singolo nel 1996 dall'album di maggior successo del gruppo, \"(What's the Story) Morning Glory?\" (1995). Divent\u00f2 il secondo singolo del gruppo a raggiungere la vetta delle classifiche musicali del Regno Unito, dove fu anche disco di platino.\nCome la maggior parte dei brani del gruppo, fu scritta da Noel Gallagher, che ne \u00e8 anche il cantante. Si tratta di una novit\u00e0: \u00e8 il primo singolo del gruppo nel quale Noel sostituisce il fratello Liam come voce principale.\nNell'ottobre 2006, in un sondaggio tra i lettori di \"Q Magazine\", \u00e8 stata indicata come la ventesima canzone pi\u00f9 bella di tutti i tempi. Nel febbraio 2012 \u00e8 stata premiata come \"ritornello pi\u00f9 esplosivo di tutti i tempi\" dalla rivista \"NME\". Nel 2015, in un sondaggio tra i lettori della rivista \"Rolling Stone\", \u00e8 stata votata come la seconda miglior canzone Britpop dopo \"Common People\" dei Pulp. Nell'agosto 2020 \u00e8 stata eletta migliore canzone degli anni '90 dagli ascoltatori di Absolute Radio 90s.\nGenesi della canzone.\nNoel Gallagher, parlando della canzone, ha affermato:\nSul personaggio di Sally, cui fa riferimento nel ritornello della canzone, ha commentato:\nNoel ha poi dichiarato che il personaggio di \"Lyla\", singolo del 2005, \u00e8 la sorella di Sally. Nell'intervista visionabile sul DVD della special edition della raccolta \"Stop the Clocks\", lo stesso Gallagher ha rivelato che una ragazza un giorno gli si \u00e8 avvicinata e gli ha domandato se per caso Sally non fosse la stessa ragazza della canzone \"Sally Cinnamon\" degli Stone Roses. Noel ha replicato che non ci aveva mai pensato, ma che poteva essere una buona idea.\nNoel ha anche ammesso che alcuni versi del brano sono chiari riferimenti al celebre frontman dei Beatles, John Lennon:\nIl verso \"revolution from my bed\" fa probabilmente riferimento ai leggendari bed-ins pacifisti di Lennon del 1969. Inoltre la parte di piano nell'intro della canzone ricorda fortemente la canzone \"Imagine\" dello stesso Lennon. Il titolo del brano, invece, \u00e8 forse ispirato alla canzone Look Back in Anger di David Bowie, dell'album \"Lodger\", o all'omonima opera teatrale di John Osborne, dalla quale Bowie prese, a sua volta, ispirazione per il suo pezzo. La strofa \"stand up beside the fireplace and take that look from off your face (\"allontanati dal camino e non fare quella brutta faccia\")\", si riferisce a un episodio dell'infanzia dei fratelli Gallagher: con questa frase vennero infatti rimproverati una volta dalla madre mentre stavano cercando di fare una foto di famiglia. Nel 2019, in un'intervista al periodico Esquire, Noel disse:\nNel 2006, durante un'intervista radiofonica, Liam Gallagher ha dichiarato che fu lui a inventare la parte di testo \"So Sally can wait\", dato che il fratello maggiore aveva dei problemi con quel verso all'epoca. Noel ha confermato questa dichiarazione in un'intervista al NME, ammettendo:\nPaul McCartney disse su \"Don't Look Back in Anger\": \"Ci troviamo davanti ad una delle melodie pi\u00f9 belle di tutti i tempi.\"\nEsibizioni dal vivo.\nLa canzone era una presenza fissa nelle scalette dei concerti della band e vedeva una particolare partecipazione emotiva dei fan, che la indicavano come uno dei brani preferiti del gruppo di Manchester. Durante i concerti Noel era solito rimanere in silenzio durante il ritornello, lasciando che fossero i fan a cantarlo.\nLa canzone venne suonata per la prima volta in un concerto a Sheffield, il 22 aprile 1995. Noel era talmente eccitato dal potenziale del brano che in quell'occasione decise di usare un set acustico per presentarlo, seppure in una fase embrionale, senza la seconda strofa e con alcune trascurabili differenze nel testo. Disse di averlo scritto soltanto quattro giorni prima (il 18 aprile) in una stanza d'albergo di Parigi, dove gli Oasis erano in tour con i Verve, e di non avergli ancora dato nemmeno un titolo.\nUna delle esibizioni dal vivo pi\u00f9 celebri della canzone \u00e8 sicuramente quella eseguita il 21 luglio 2000 al Wembley Stadium, contenuta nell'album live \"Familiar to Millions\".\nNel 2008, durante il tour di \"Dig Out Your Soul\", la canzone \u00e8 stata suonata in versione acustica e con accordi modificati rispetto all'originale (capotasto sul quarto tasto).\nIl 24 giugno 2017 il brano \u00e8 stato cantato per la prima volta in pubblico da Liam Gallagher, che ne ha presentato una versione a cappella al Festival di Glastonbury.\nVideo musicale.\nIl videoclip dalla canzone, diretto da Nigel Dick in California, vede la partecipazione dell'attore Patrick Macnee, il protagonista della nota serie televisiva \"Agente speciale\" degli anni sessanta. Il video inizia con Macnee che, bombetta e ombrello, a bordo di un taxi londinese Austin, accompagna gli Oasis in una enorme villa in mezzo al verde. Il protagonista assoluto \u00e8 Noel Gallagher, che indossa tipici occhiali beatlesiani e che viene inquadrato con insistenza, pur non eclissando gli altri membri della band. Una volta giunti nella villa, al gruppo, che esegue la canzone, fanno da contorno trenta giovani cameriere. Nel video si vede Noel suonare in giardino e sulla soglia di una porta che d\u00e0 su una piscina, al cui centro \u00e8 sospeso su una piattaforma il batterista Alan White, che proprio sul set del video conobbe Liz Atkins, futura moglie. Nella scena finale Noel, mentre \u00e8 sulla via del ritorno a bordo dell'auto, saluta una delle cameriere intonando le ultime strofe della canzone."}
{"id": "736623", "revid": "33689", "url": "https://it.wikipedia.org/wiki?curid=736623", "title": "Videogioco d'avventura", "text": "Il videogioco d'avventura (adventure game in inglese), pi\u00f9 noto semplicemente come avventura (o adventure), \u00e8 un genere di videogioco caratterizzato dall'esplorazione, risoluzione di enigmi, interazione con personaggi di gioco ed \u00e8 incentrato sulla narrazione piuttosto che sulle sfide basate sulla prontezza di riflessi.\nCaratteristiche.\nLa grande maggioranza delle avventure sono programmi per personal computer, malgrado non siano sconosciuti gli esempi di avventure per console. Differentemente da molti altri generi di giochi, la focalizzazione sulla storia tipica dell'avventura consente a questo genere di utilizzare in maniera massiccia altre forme d'arte basate sulla narrazione, come la letteratura e il cinema. Le avventure comprendono un'ampia variet\u00e0 di generi letterari, tra cui fantasy, fantascienza, giallo, horror e commedia. Tra gli esempi celebri di avventure vi sono \"Zork\", \"King's Quest\", \"Monkey Island\" e \"Myst\". La maggior parte di questi giochi sono progettati per un singolo utente, dato che la notevole enfasi per storia e personaggio rende difficile la realizzazione di programmi multiutente.\nGli enigmi sono un aspetto distintivo delle avventure, sono disseminati lungo il gioco e si presentano generalmente sotto forma di meccanismi da sbloccare, oggetti da recuperare/trovare, serie di azioni da svolgere in un ordine preciso ma anche altro. Il tutto pu\u00f2 vedere coinvolti anche altri personaggi; in alcuni titoli il giocatore stesso controlla alternativamente pi\u00f9 personaggi. \u00c8 comunemente presente lo strumento dell'inventario, nel quale il protagonista pu\u00f2 conservare oggetti, rinvenuti in precedenza, per usarli nei momenti pi\u00f9 opportuni. A differenza di altri generi di videogiochi, nelle avventure pure generalmente non esistono stringenti limiti di tempo e la risoluzione di un enigma pu\u00f2 procedere con calma e ragionamento.\nOltre al game over diretto, causato dalla scelta di azioni sbagliate, nelle avventure \u00e8 teoricamente possibile anche finire inconsapevolmente in \"situazioni senza uscita\", nelle quali non \u00e8 pi\u00f9 possibile completare il gioco a causa di errori fatti in precedenza e non pi\u00f9 recuperabili. Tuttavia, con l'evoluzione del design delle avventure, la tendenza fu di impedire tali situazioni potenzialmente frustranti e ingiuste; in tal caso il giocatore ha sempre la possibilit\u00e0 progredire usando la logica, e se rimane bloccato \u00e8 solo perch\u00e9 non ha ancora avuto l'idea giusta per risolvere un enigma. Anche la possibilit\u00e0 di game over (per morte del personaggio o simili) \u00e8 assente in molte avventure pure.\nLa trama dell'avventura \u00e8 un aspetto essenziale che distingue il genere. Poich\u00e9 nelle avventure di solito c'\u00e8 un solo modo (o pochi) di risolvere gli enigmi, giunti alla fine della partita si \u00e8 certi di averla vissuta per intero, cos\u00ec come \u00e8 stata progettata, ossia scoprendo la storia che essa vuole raccontare.\nFanno eccezione i titoli dove conseguenze particolari delle proprie azioni possono alterare lo sviluppo della storia: in corrispondenza di certi eventi, dunque, l'avventura si biforca e procede su percorsi diversi a seconda dell'esito di prove precedenti. La conseguenza estrema si realizza nel raggiungere un finale distinto, ma esistono anche giochi che prevedono il riallacciarsi dei percorsi alternativi in prossimit\u00e0 del finale comune.\nNella descrizione di un'avventura si rivela inadatto il concetto di \"longevit\u00e0\", in quanto pensate per essere completate solo una volta dal giocatore; un pi\u00f9 diffuso indicatore per questo genere di gioco \u00e8 il tempo stimato in cui un giocatore medio pu\u00f2 riuscire a finirlo. Esistono piccole avventure che \u00e8 possibile risolvere entro un'ora ma anche giochi ben pi\u00f9 impegnativi (in genere prodotti commerciali) che vantano intrecci ed enigmi per 20 ore e oltre.\nIl genere dell'avventure fu molto popolare durante la fine degli anni ottanta e i primi anni novanta, grazie soprattutto alle produzioni delle due societ\u00e0 \"specializzate\" come Sierra e LucasArts. Malgrado pochi sviluppatori continuino a produrre avventure pure, alcuni nuovi titoli vengono tuttora pubblicati e il genere ha esportato alcuni elementi in favore di altri tipi di giochi.\nAvventure testuali.\nLe avventure testuali sono basate su descrizioni e narrazione sotto forma di testo scritto e sull'introduzione di comandi verbali da tastiera da parte del giocatore. Pu\u00f2 essere presente anche della grafica, ma solo come semplici illustrazioni non interattive, analoghe a quelle di un libro. Per ovvi motivi di semplicit\u00e0 del software, furono il primo tipo di avventure a diffondersi. Come prodotti commerciali tendono a scomparire dopo gli anni '80.\nAvventure grafiche.\nLe avventure grafiche sono dotate di interfaccia grafica. Le scene vengono mostrate come immagini animate e interattive e il controllo avviene tramite dispositivi di puntamento, comunemente il mouse. L'uso del testo, scritto o parlato, di solito \u00e8 limitato ai dialoghi tra i personaggi.\nAvventure dinamiche.\nI giochi che fondono l'avventura con altri elementi sono non di rado denominati a loro volta giochi d'avventura o \"adventure game\" (un popolare esempio \u00e8 la serie di \"Legend of Zelda\"). I puristi dell'avventura lo ritengono scorretto e preferiscono denominare questi ibridi avventure dinamiche (\"action-adventure\" in inglese americano o \"arcade adventure\" in inglese britannico)."}
{"id": "736641", "revid": "842", "url": "https://it.wikipedia.org/wiki?curid=736641", "title": "Adventure game", "text": ""}
{"id": "736649", "revid": "260676", "url": "https://it.wikipedia.org/wiki?curid=736649", "title": "Benedetto Alfieri", "text": "Storia.\nBenedetto Innocenzo Gaspare Giuseppe Alfieri, nasce a Roma dall'astigiano Alessandro Alfieri Bianco e dalla romana Lavinia Ponte. Apparteneva al ramo dei conti Alfieri di Cortemilia e, quindi, alla stessa famiglia del cronista astigiano Ogerio Alfieri e del poeta Vittorio Alfieri, che nella \"Vita\" lo ricorda con venerazione e affetto. Studi\u00f2 prima a Roma presso il collegio dei padri gesuiti, e poi dal 1722 a Torino dove si laure\u00f2 in legge. Parallelamente comp\u00ec studi e approfondimenti come autodidatta, in architettura.\nAd Asti fu consigliere e poi sindaco dal 1726 al 1730. In questo periodo di attivit\u00e0, progett\u00f2 la facciata e lo scalone del Palazzo del Comune, Palazzo Alfieri (casa natale del cugino Vittorio), Palazzo Ottolenghi, il Seminario vescovile, l'ex Convento della Consolata, palazzo Gazzelli. Su disegni di Benedetto Alfieri fu edificato il castello della famiglia Alfieri in San Martino Alfieri, e venne trasformato il semplice edificio militare dei conti Amico di Castell'Alfero ad elegante residenza barocca.\nAnche il castello di Govone, reso famoso dal soggiorno di Jean-Jacques Rousseau al servizio dei conti Solaro, fu costruito da Benedetto Alfieri su disegno di Guarino Guarini. Ad Alessandria, nel 1730, realizz\u00f2 il palazzo dello zio marchese \"Tommaso Ghilini\". Nel 1736 Carlo Emanuele III di Savoia lo incaric\u00f2 di terminare il Teatro Regio. L'abilit\u00e0 dell'architetto fu quella di dare una perfetta omogeneit\u00e0 architettonica alla facciata del teatro con gli edifici che si affacciano su Piazza Castello. La facciata del teatro \u00e8 l'unico elemento architettonico superstite dell'antico edificio costruito dall'Alfieri e distrutto dal rogo del 1936.\nNel 1739 succedette a Filippo Juvarra come \"primo architetto civile del re di Sardegna\". Nel 1739, per la Palazzina di caccia di Stupinigi, Benedetto Alfieri progett\u00f2 due nuove ali laterali, che tuttavia furono realizzate soltanto nel 1759. Nel 1742 fu sindaco di Torino. Nel 1743 Benedetto Alfieri soprintese al restauro del Palazzo Barolo dei conti Falletti di Barolo, intervenendo sia sulla facciata esterna (atrio e scalone) che al piano nobile. La sua attivit\u00e0 a Torino prosegu\u00ec con numerosi rifacimenti di interni, fra i quali si ricordano le stanze e gallerie nel Palazzo Reale, palazzo Morozzo della Rocca (1750), palazzo Isnardi di Caraglio (1756), palazzo Chiablese (1762), palazzo Asinari di San Marzano (1767), e intervenne nei rifacimenti dell'ala meridionale del palazzo del Senato (1741-1748), la cui costruzione inizi\u00f2 nel 1720 su progetto di Filippo Juvarra.\nInoltre, tra il 1751 e il 1757, dopo la morte dello Juvarra, prosegu\u00ec i lavori alla reggia di Venaria Reale di Torino. Fece i disegni per la modifica del Duomo di Torino, per un ampliamento di palazzo Madama e per una ricostruzione del castello di Chamb\u00e9ry. L'Alfieri si occup\u00f2 anche di urbanistica, con il progetto nel 1756 della piazza all'incrocio fra Via Milano e Via Garibaldi, piazza Palazzo di Citt\u00e0, l'antica Piazza delle Erbe, completata poi nell'Ottocento con la statua di Pelagio Palagi che raffigura Amedeo VI di Savoia detto il Conte Verde. Nel 1753 accett\u00f2 il progetto di realizzazione del campanile della Basilica di San Gaudenzio di Novara. L'opera venne per\u00f2 terminata nel 1786, 33 anni dopo l'apertura del cantiere e 19 dopo la morte del progettista.\nAnche il Duomo di Carignano (chiesa parrocchiale dei SS. Giovanni Battista e Remigio), considerato il capolavoro assoluto dell'architetto, venne completato dagli architetti dello Studio regio nel 1771, quattro anni dopo la sua morte. La fabbrica presenta una sorprendente pianta a navata curva ed endonartece circolare. Vittorio Alfieri la ricordava come \u00abquella bizzarra chiesa di Carignano fatta a forma di ventaglio\u00bb. Mor\u00ec di polmonite il 6 dicembre 1767\nLo stile \"Alfieriano\".\n Le costruzioni dell'architetto astigiano sono caratterizzate da un barocco di stile michelangiolesco in apparenza molto festoso, ma di fatto rigoroso, molto lontano da soluzioni guariniane ed aggiornato anche rispetto alle architetture juvarriane, verso un diverso uso degli elementi classici, non scevro da autentiche invenzioni (come nel duomo di Carignano), comprensibili con il carattere sprovincializzato della sua cultura architettonica\n\u00c8 probabile che l'ispirazione per la sua architettura derivi dal suo soggiorno giovanile a Roma, soprattutto per le opere monumentali, dove \u00e8 forte il tentativo di \"sprovincializzare\" l'architettura piemontese, avvicinandola il pi\u00f9 possibile a quella classica romana. Secondo R.Pommer, lo stile di Alfieri \u00e8 molto pi\u00f9 simile al Vanvitelli che allo Juvarra, o al Vittone. Infatti, i temi conservatori e severi dell'architetto si sposano pienamente allo stile dello scalone del Vanvitelli per la reggia di Caserta. Il rococ\u00f2 per Alfieri non coinvolge mai l'architettura esterna, ma rimane confinato agli interni con geniali intuizioni nell'utilizzo degli specchi, degli scaloni, delle dorature e degli arredi.."}
{"id": "736651", "revid": "1798099", "url": "https://it.wikipedia.org/wiki?curid=736651", "title": "Speedball", "text": "Speedball (da non confondere con lo speed, il nome in gergo dell'anfetamina), noto anche come Powerball, \u00e8 un termine inglese utilizzato per indicare una combinazione di eroina o morfina con cocaina o crack.\nIl termine pu\u00f2 essere applicato all'uso simultaneo di qualsiasi oppiaceo in combinazione con un eccitante (cocaina, anfetamina, metanfetamina o, pi\u00f9 raramente, ecstasy). Lo speedball pu\u00f2 essere assunto sia tramite iniezione che tramite inalazione e causa una forte dipendenza fisica causando anche sindromi da astinenza. Una particolare variante, che rende il mix ancora pi\u00f9 potente e pericoloso, prevede l'aggiunta di LSD al mix di eroina e cocaina; questa rara variante prende il nome di Fabo Speedball.\nCaratteristiche e effetti.\nLo speedball divenne particolarmente popolare tra gli anni ottanta e gli anni novanta come conseguenza della rampante diffusione di cocaina ed eroina e dell'arrivo sul mercato nero del crack, molto pi\u00f9 economico rispetto alla cocaina. Tuttavia, alcune fonti dimostrano come gi\u00e0 al tempo della Guerra di Corea nel corso degli anni cinquanta i soldati americani si iniettassero eroina e metanfetamina insieme prima di andare a combattere.\nLa co-somministrazione di eroina e cocaina ha lo scopo di fornire un intenso impeto di euforia, che dovrebbe combinare gli effetti di entrambi gli stupefacenti, e far ridurre gli effetti dell'ansia. Si tratta di un mix potenzialmente letale per i suoi effetti anche su cervello e metabolismo del fegato: la cocaina agisce da stimolante sul sistema nervoso simpatico, aumentando il battito cardiaco, ma il suo effetto svanisce pi\u00f9 rapidamente di quello dell'eroina, notoriamente un depressivo, che a sua volta rallenta il battito cardiaco agendo sul sistema nervoso parasimpatico. Questa eccessiva e irregolare stimolazione del cuore pu\u00f2 provocare aritmia cardiaca, una pericolosa alterazione del ritmo cardiaco normale. Il risultato \u00e8 una possibile overdose ritardata che potrebbe causare una grave depressione respiratoria, quando l'effetto dello stimolante plana e l'eroina ne prende il posto; questo \u00e8 noto come il pi\u00f9 comune meccanismo di morte da speedball. Altri effetti collaterali causati da un'overdose di questa mistura possono includere sincope, crisi epilettiche e infarto.\nIn generale, l'uso congiunto con la cocaina viene fatto per evitare l'effetto sedativo dell'eroina. Mescolare un depressivo con un eccitante, causa uno stato di smarrimento generale, incoerenza, visione offuscata, stupore, sonnolenza e confusione generale. Questo legame comporta abilit\u00e0 motorie incontrollate e non coordinate, con il rischio di eccitazione eccessiva e di morte. Ci possono essere deliri paranoici, cos\u00ec come depressione intensa, allucinazioni visive e sensoriali.\nPersone famose morte per overdose.\nTra le vittime famose di questo mix di droghe vi sono gli attori John Belushi (nel 1982), Chris Farley (1997), Joey Stefano (1994), River Phoenix (1993), Rodney Harvey (1998) e Trevor Goddard (2003), il comico Mitch Hedberg (2005), i giocatori di baseball Eric Show (1994) e Ken Caminiti (2004), il pittore Jean-Michel Basquiat (1988) il tastierista e il bassista dei The Grateful Dead Brent Mydland (1990) e John Kahn (1996), il rapper Ol' Dirty Bastard (2004) cofondatore del gruppo Wu-Tang Clan, il batterista degli Average White Band Robbie McIntosh (1974), il chitarrista dei Deep Purple Tommy Bolin (1976), il bassista Zac Foley (2002) degli EMF, dai cantanti Lowell George (1979) e Layne Staley (2002) degli Alice in Chains, il bassista dei Blues Traveler Bobby Sheehan (1999) e lo scrittore Sebastian Horsley (2010). L'ultima vittima illustre \u00e8 stato l'attore Philip Seymour Hoffman nel 2014. \nDave Gahan, dei Depeche Mode, nel 1996 sub\u00ec un attacco di cuore in seguito ad una overdose da speedball, ma sopravvisse. Anche Steven Adler dei Guns N' Roses ebbe un ictus nello stesso anno in seguito all'assunzione di quel potente cocktail di droghe, subendo gravi danni alla capacit\u00e0 di articolazione della parola.\nTra i musicisti che hanno ammesso l'uso di questo cocktail di droghe vi sono il jazzista Chet Baker, nel film-documentario \"Let's Get Lost - Perdiamoci\", diretto da Bruce Weber, Dave Mustaine e David Ellefson dei Megadeth nel documentario di VH1 \"Behind the Music\", Nikki Sixx dei M\u00f6tley Cr\u00fce (nelle autobiografie \"The Heroin Diaries: A Year in the Life of a Shattered Rock Star\" e \"The Dirt\"), Anthony Kiedis dei Red Hot Chili Peppers (nella sua autobiografia \"Scar Tissue\"), David Crosby (nell'autobiografia \"Long Time Gone\"), Kurt Cobain dei Nirvana (nella sua biografia \"Heavier than Heaven\"), l'attore pornografico Jon Vincent (nella sua autobiografia \"Thousand and One Night Stands: The Life of Jon Vincent\"), Slash (nella sua autobiografia \"Slash\") che gli caus\u00f2 un arresto cardiaco di 8 minuti, e Miles Davis (nella sua autobiografia \"Miles: The Autobiography\"). Anche Robert Downey Jr. ha ammesso di aver preso speedball insieme all'attore Tom Sizemore (da \"Robert Downey Jr. The Biography\"), anche il bassista dei Cream Jack Bruce ha rivelato di aver provato la droga in una intervista al \"Daily Record\". Il romanzo di William S. Burroughs, \"La scimmia sulla schiena\", menziona il suo abuso di speedball."}
{"id": "736657", "revid": "78273", "url": "https://it.wikipedia.org/wiki?curid=736657", "title": "Muwattalish", "text": ""}
{"id": "736658", "revid": "287204", "url": "https://it.wikipedia.org/wiki?curid=736658", "title": "Olimpia Maidalchini", "text": "Biografia.\nFiglia di un appaltatore viterbese, originario di Acquapendente, il capitano Sforza Maidalchini, e di Vittoria Gualterio, Olimpia era stata destinata dal padre al convento insieme alle sue due sorelle, in quanto erede designato doveva essere il loro unico fratello. Tuttavia rifiut\u00f2 di prendere i voti e accus\u00f2 di tentata seduzione il direttore spirituale incaricato di convincerla ad abbracciare la vita monastica; lo scandalo che ne segu\u00ec procur\u00f2 all'ecclesiastico la \"sospensione a divinis\", ma qualche anno dopo la stessa Olimpia, che nel frattempo si era imparentata con la famiglia del pontefice regnante, lo fece nominare vescovo. Olimpia si spos\u00f2 quindi in giovane et\u00e0 con Paolo Nini, un facoltoso borghese che la lasci\u00f2 vedova dopo solo tre anni di matrimonio.\nLa \"papessa\".\nLa giovane donna, di natura ambiziosa e avida, ed estremamente volitiva, scelse come secondo marito un romano di famiglia nobile ma impoverita, pi\u00f9 vecchio di lei di 27 anni, Pamphilio Pamphilj (1564-1639), che spos\u00f2 nel 1612.\nQuesti la introdusse nella societ\u00e0 romana e, soprattutto, la imparent\u00f2 con suo fratello Giovanni Battista, brillante avvocato di curia e futuro papa Innocenzo X.\nLa presenza di Olimpia (e il suo sostegno economico) accompagn\u00f2 la carriera del cognato Giovanni Battista Pamphilj fino al conclave e oltre, perfino sul soglio di Pietro, e non fu una presenza discreta: tutta Roma, a cominciare da Pasquino, parlava e sparlava di come donna Olimpia apparisse molto pi\u00f9 legata al cognato che al marito, di come chiunque volesse arrivare all'ecclesiastico Pamphilj, dovesse passare attraverso la cognata, e di come costassero cari i suoi favori.\n\u00c8 certo che, cos\u00ec com'era stata la principale artefice dell'elezione a Papa del cognato, quando questa fu conclusa Olimpia divenne la dominatrice indiscussa e assoluta della corte papale e di tutta Roma, acquisendo cos\u00ec grande potere e ingenti ricchezze, tanto da essere chiamata ironicamente \"la papessa\".\nRimasta vedova nel 1639 di Pamphilio, ricevette dal cognato Papa nel 1645 le terre appartenute alla ormai chiusa (1564) abbazia di San Martino al Cimino e i relativi edifici, in rovina, del complesso abbaziale, il titolo di principessa di San Martino al Cimino e feudataria di Montecalvello, Grotte Santo Stefano e Vallebona. Olimpia - che gi\u00e0 godeva di una residenza a Viterbo - prese a cuore il rinnovo del blasone di San Martino e assecondata da esperti (fece intervenire anche il Borromini da Roma), restaur\u00f2 completamente la chiesa aggiungendovi due torri come contrafforti, fece erigere un palazzo di grandi dimensioni sulle rovine delle strutture monastiche e vegli\u00f2 anche sulla ricostruzione e riorganizzazione del borgo, che andava dalla porta di levante (direzione Roma) a quella occidentale (direzione Viterbo), affidando all'architetto militare Marcantonio De Rossi (padre di Mattia De Rossi, lo stesso che aveva realizzato l'intera cinta gianicolense) il disegno delle mura perimetrali, delle porte e delle abitazioni, non dimenticando altre strutture pubbliche quali lavatoi, forni, macelli, teatro e piazza pubblica.\nIl figlio di Donna Olimpia, Camillo Pamphilj, fu nominato dallo zio generale della Chiesa, comandante della flotta e gli fu dato il governo di Borgo. Poi il giovane nipote sembr\u00f2 interessarsi alla vita ecclesiastica e fu posto a fianco del cardinale segretario di Stato Giovanni Giacomo Panciroli e, nel 1644, nominato cardinale egli stesso. Ma Camillo Pamphilj successivamente conobbe Olimpia Aldobrandini, giovane vedova del principe Paolo Borghese (1624 - 1646) e nonostante il parere contrario della madre, ottenuta la necessaria dispensa papale, la spos\u00f2 abbandonando cos\u00ec la porpora cardinalizia (1647). Il Papa accett\u00f2 il matrimonio, ma temendo conflitti tra le due Olimpie, mand\u00f2 i novelli sposi a vivere a Frascati. Li richiam\u00f2 a Roma alcuni anni dopo, quando forse, trovando difficile arginare l'influenza ingombrante di Olimpia Maidalchini, pens\u00f2 di contrastarne l'arroganza avvicinandole un'altra donna dal carattere forte come Olimpia Aldobrandini. Le due Olimpie effettivamente vennero a forti contrasti, ma fu sempre Olimpia Maidalchini ad avere la meglio e restare unica signora alla corte pontificia.\nNel 1647 favor\u00ec la nomina del nipote, Francesco Maidalchini a cardinale. \nNegli ultimi anni di vita del Pontefice, Olimpia vendette benefici ecclesiastici e falsific\u00f2 atti, grazie alla complicit\u00e0 del sottodatario Francesco Canonici detto Mascambruno, che si diceva essere suo amante, per l'importo di 500.000 scudi. A nulla valsero le denunce del cardinale Domenico Cecchini, datario del Papa, che ne aveva scoperto le trame.\nIntervenne allora direttamente il cardinale Fabio Chigi, segretario di Stato, stanco insieme a tutta la Curia dello strapotere e degli illeciti della principessa, che denunci\u00f2 Mascambruno e lo fece condannare a morte.\nLa caduta in disgrazia.\nIl successore di Innocenzo X fu proprio Fabio Chigi che, preso il nome di Alessandro VII, tra i suoi primi atti la esili\u00f2 in perpetuo dall\"'Urbe\". Olimpia, che aveva dimorato per anni nel palazzo Pamphilj in piazza Navona e in quello di via del Corso, scapp\u00f2 in fretta da Roma, chiudendosi nelle sue propriet\u00e0 viterbesi.\nAlla morte di Innocenzo X, il 7 gennaio 1655, si disse che:\nFuggita dunque da Roma dopo la morte del Papa nel 1655, la Curia tent\u00f2 di rientrare almeno in parte in possesso delle ricchezze accumulate da donna Olimpia ai danni dello Stato Pontificio, ma inutilmente. Anche le spese per le esequie di Innocenzo X furono evitate, e solo tardivamente il nipote Camillo, ravveduto, fece erigere un monumento funebre a suo zio nella chiesa di Sant'Agnese in Agone, gi\u00e0 cappella palatina della famiglia, in piazza Navona.\nDonna Olimpia mor\u00ec in esilio e di peste nel suo feudo di San Martino al Cimino nel 1657, lasciando in eredit\u00e0 due milioni di scudi. Fu sepolta sotto la navata centrale dell'abbazia di San Martino al Cimino.\nDonna Olimpia nella cultura di massa.\nCaratteristica della figura di donna Olimpia \u00e8 che gli eccessi che le furono attribuiti erano soprattutto relativi a un'ossessiva avidit\u00e0 di denaro e di potere, all'epoca data per scontata negli uomini ma molto rara, in maniera cos\u00ec esplicita e prevalente, nelle donne.\nTra le pasquinate rimaste celebri sul suo conto, si ricorda la seguente: \u00abPer chi vuol qualche grazia dal sovrano / aspra e lunga \u00e8 la via del Vaticano / ma se \u00e8 persona accorta / corre da donna Olimpia a mani piene / e ci\u00f2 che vuole ottiene. / \u00c8 la strada pi\u00f9 larga la pi\u00f9 corta\u00bb (a proposito della gestione, da parte della donna, dell'Erario Pontificio), o anche: \u00abChi dice donna, dice danno / chi dice femmina, dice malanno / chi dice Olimpia Maidalchina, dice danno malanno e rovina\u00bb; e inoltre: Olimpia aveva un maestro di camera di nome Fiume; inoltre, occorre rammentare l'usanza, a quei tempi, di indicare le piene del Tevere con una lapide e l'indice della mano puntato all'altezza del livello raggiunto dalle acque. Un giorno fu trovato sul busto di Pasquino un disegno raffigurante una donna nuda, senza nessun dubbio somigliante ad Olimpia Maidalchini, e una mano con l'indice puntato all'altezza del sesso e la scritta: \"Fin qui arriv\u00f2 Fiume\".\nUna leggenda vuole che il 7 gennaio, giorno dell'anniversario della morte di Innocenzo X, la \"Pimpaccia\" corresse ancora per le strade del centro di Roma su una carrozza in fiamme, dal palazzo di piazza Navona, attraversando ponte Sisto, per andare a sprofondare nel Tevere con i tesori che aveva accumulato, o semplicemente per spaventare i passanti nottambuli. Fino al 1914 esisteva, fuori porta San Pancrazio nei pressi di villa Pamphili, una \"via Tiradiavoli\", cos\u00ec denominata perch\u00e9 si diceva (secondo un'altra versione della leggenda) che lo stesso carro di fuoco la percorresse di gran carriera per portare la temuta principessa alla villa papale, e che i diavoli vi avessero aperto una voragine per riportarla all'inferno con il carro e tutto il resto.\nDiscendenza.\nOlimpia ebbe con il marito Pamphilio due figlie e un figlio:"}
{"id": "736659", "revid": "339392", "url": "https://it.wikipedia.org/wiki?curid=736659", "title": "Donna Olimpia", "text": ""}
{"id": "736666", "revid": "729019", "url": "https://it.wikipedia.org/wiki?curid=736666", "title": "Strada europea E80", "text": "La strada europea E80 \u00e8 un asse viario misto di classe A ed una dorsale ovest-est.\n\u00c8 uno tra i pi\u00f9 lunghi itinerari europei: collega Lisbona a G\u00fcrbulak, sul confine tra l'Iran e la Turchia, percorrendo i territori di Portogallo, Spagna, Francia, Italia, Croazia, Montenegro, Serbia, Kosovo, Bulgaria e Turchia.\nItinerario.\nL'itinerario si sviluppa sia su strade a scorrimento veloce (autostrade e superstrade) sia su strade ordinarie (specialmente nelle zone balcaniche).\nLa continuit\u00e0 terrestre del percorso \u00e8 interrotta dall'attraversamento del mare Adriatico tra Pescara e Ragusa. Tale collegamento \u00e8 rimasto attivo fino al 1991, quando era ancora operativa la linea assicurata dalla ex motonave Tiziano, traghetto di propriet\u00e0 della allora Compagnia Adriatica di Navigazione, oggi smantellata e passata sotto la Tirrenia.\nTerminato il percorso nel continente europeo, la strada prosegue attraversando tutta la Turchia sino al confine con l'Iran.\nL'ultimo tratto della Strada Europea, in Turchia, \u00e8 anche il tratto pi\u00f9 occidentale della Asian Highway 1 (AH1), la strada pi\u00f9 estesa delle autostrade asiatiche, l'inizio della stessa \u00e8 a Tokyo, in Giappone."}
{"id": "736677", "revid": "34928", "url": "https://it.wikipedia.org/wiki?curid=736677", "title": "Valle di M'Zab", "text": ""}
{"id": "736680", "revid": "1652635", "url": "https://it.wikipedia.org/wiki?curid=736680", "title": "Odio", "text": "Lodio \u00e8 un sentimento umano che si esprime in una forte avversione o una profonda antipatia. Lo distingue da questi ultimi la volont\u00e0 di distruggere l'oggetto odiato, e la percezione della sostanziale \"giustizia\" di questa distruzione: chi odia sente che \u00e8 giusto, al di l\u00e0 di leggi e imperativi morali, distruggere ci\u00f2 che odia. Si parla di \"oggetto\" odiato anche nel caso di odio verso persone, perch\u00e9 queste non vengono considerate propri simili, esseri umani come chi odia, ma appunto oggetti invece che soggetti.\nIn misura ulteriore rispetto all'innata capacit\u00e0 di provare sentimenti negativi nei confronti di un'altra persona, il termine \"odio\" viene usato in senso figurato per riferirsi alla forma pi\u00f9 estrema di rifiuto verso cose o persone.\nA differenza dell'amore, l'odio non \u00e8 necessariamente preceduto dalla volont\u00e0 d'espressione: pu\u00f2, infatti, essere causato per costrizione, proprio malgrado.\nViene inoltre considerato comunemente in contrapposizione all'amore; di fatto i due sentimenti possono essere accostati per l'intensit\u00e0 e l'impeto. Come sentimento intermezzo tra i due troviamo, privo sia di punti positivi che negativi, l'indifferenza.\nTipologia dell'odio.\nEsistono diverse forme di odio, alcune tra le pi\u00f9 controverse e dibattute sono:\nL'odio secondo Erich Fromm.\nErich Fromm, nel suo libro \"L'arte di amare\" (\"Die Antwort der Liebe\"), distingue due tipi di odio, l'odio reattivo e l'odio determinato dal carattere. Fromm ritiene che l'umanit\u00e0 sia propensa all'odio anzich\u00e9 all'amore; da qui il fatto che l'uomo riesce pi\u00f9 a odiare che ad amare.\nOdio reattivo.\nQuesto tipo di odio \u00e8, secondo Erich Fromm, sempre il risultato di una profonda ferita o di una situazione dolorosa e immutabile di fronte alla quale ci si sente impotenti.\nOdio caratteriale.\nQuesto tipo, pur avendo le stesse caratteristiche dell'odio reattivo, riconfigura la struttura caratteriale di colui che odia. L'odio \u00e8 in questo caso una peculiarit\u00e0 del carattere, a differenza dell'odio reattivo in cui l'odio \u00e8 espressione del vero sentimento in loro stessi. La differenza principale rispetto all'odio reattivo risiede nella predisposizione di una persona ad odiare, ad essere ostile. Nel caso dell'odio reattivo, \u00e8 la situazione a generare il sentimento di odio, mentre nell'odio determinato dal carattere l'ostilit\u00e0 della persona viene risvegliata attraverso una situazione. La persona in questo caso mostrerebbe un particolare tipo di soddisfacimento nell'odio, particolarit\u00e0 che non \u00e8 presente invece nell'odio reattivo.\nIl ruolo dell'odio nelle societ\u00e0.\nIl sentimento di odio svolge un ruolo, spesso fondamentale, nelle dinamiche della formazione dell'\"unit\u00e0\" ideologica di un paese. Da sempre una civilt\u00e0, societ\u00e0, o gruppo di qualsiasi genere e natura, hanno trovato nel nemico comune il \"cemento\" delle proprie relazioni. Basti guardare come quasi tutte le civilt\u00e0 abbiano un nemico storico, e di come la percezione di un nemico esterno sia servita a rafforzare la coesione sociale di una nazione, soprattutto in situazioni di pericolo o guerra.\nSecondo Umberto Eco, sarebbe questa una delle cause della bassa unit\u00e0 dell'Italia: l'assenza di una comune civilt\u00e0 nemica storica.\nOdio in rete.\nL'odio trova spazio anche attraverso i mezzi di comunicazione di massa ma \u00e8 stata la nascita dei nuovi media, a partire dall'ultimo decennio del XX secolo, a determinare un decisivo salto di qualit\u00e0 nella possibilit\u00e0 di espressione dell'odio, grazie a strumenti comunicativi molto pervasivi che, attraverso la rete Internet, garantiscono una continua disponibilit\u00e0 del canale comunicativo (accessibile non solo da computer ma anche tramite terminali di telefonia mobile, come tablet e cellulari). Rispetto ai media tradizionali, lo strumento della rete Internet per l'espressione di odio (una forma espressiva per la quale \u00e8 stata coniata la locuzione \"\") si caratterizza per 4 aspetti che in precedenza erano sconosciuti al mondo della comunicazione di massa: \nQuesti fattori hanno portato all'emergere di un fenomeno sociale di diffusione di vastissime frange di odio, che si scatenano non solo sui tradizionali temi della politica, della sessualit\u00e0, del razzismo, della religione, ma su perimetri sempre pi\u00f9 allargati e su contesti sempre pi\u00f9 variabili e perfino imprevedibili, come quando \u00e8 sufficiente una frase pronunciata da qualche personaggio in televisione a far scatenare un'ondata di commenti carichi di odio sui social network."}
{"id": "736681", "revid": "287204", "url": "https://it.wikipedia.org/wiki?curid=736681", "title": "Plombieres", "text": ""}
{"id": "736683", "revid": "89560376", "url": "https://it.wikipedia.org/wiki?curid=736683", "title": "L\u00e1szl\u00f3 Kov\u00e1cs", "text": ""}
{"id": "736684", "revid": "599013", "url": "https://it.wikipedia.org/wiki?curid=736684", "title": "Chiesa di Sant'Agostino alla Zecca", "text": "La chiesa di Sant'Agostino alla Zecca o Sant'Agostino Maggiore \u00e8 tra le pi\u00f9 importanti e grandi chiese di Napoli; si erge nel centro antico. \nLa chiesa, nonostante la sua importanza storica nel panorama cittadino e le sue dimensioni da vera e propria cattedrale (esterno con cupola, balaustra e ampio campanile, chiostro monumentale ed ampio interno a tre navate), \u00e8 ancora chiusa a causa dei danni subiti durante il terremoto dell'Irpinia del 1980. Attualmente risultano in corso i lavori di restauro della facciata e del campanile.\nStoria.\nLa struttura religiosa fu iniziata da Carlo I d'Angi\u00f2, ma venne completata grazie a Roberto d'Angi\u00f2, per volere dell'ordine degli Eremitani su di un precedente convento di monache basiliane. Nel 1287 vi fu fondato lo studio generale dell'Ordine agostiniano. Venne riedificata in stile rinascimentale dopo il terremoto del 1456: sappiamo che a tale rifacimento contribu\u00ec Onorato II Gaetani d'Aragona, conte di Fondi, il quale tra il 1480 e il 1484 finanzi\u00f2 la ricostruzione del presbiterio con una copertura a capriate e soffitto decorato dallo stemma della famiglia; tale stemma era visibile ancora nel Seicento alle vetrate delle finestre dello stesso presbiterio. \nL'intero complesso fu rifatto tra il XVII secolo e il XVIII secolo da Bartolomeo Picchiatti, Francesco Antonio Picchiatti, Giuseppe de Vita e Giuseppe Astarita.\nIl primo progett\u00f2 il campanile, ridecor\u00f2 il chiostro (insieme al figlio Francesco Antonio) e l'ampia navata centrale; del de Vita \u00e8 la crociera e dell'Astarita \u00e8 la singolare soluzione della cupola che si trasforma in calotta absidale.\nL'interno.\nL'interno \u00e8 composto da tre vaste navate scandite da colonne corinzie e cappelle laterali. La chiesa \u00e8 chiusa al pubblico da decenni, a causa della lentezza dei lavori di ristrutturazione; molte delle sue opere sono sconosciute, mentre altre sono state rubate o trasferite.\nLe istituzioni fanno fatica a salvaguardare l'enorme patrimonio artistico napoletano e molte chiese come la struttura in questione, sono avvolte nell'incuria; da quanto pervenuto possiamo citare: i due dipinti absidali (\"Conversione\" e \"Battesimo di Sant'Agostino\") e gli affreschi nella sagrestia di Giacinto Diano, il pulpito marmoreo di Salvatore Caccavallo, il busto di \"San Leone\", la scultura del timpano raffigurante la \"Trinit\u00e0 e gli angeli\", la statua di \"Sant'Agostino che calpesta l'eresia\" e il busto di \"Sant'Ambrogio\" della cappella Tufarelli di Giuseppe Sanmartino, l'altare maggiore di Francesco Antonio Picchiatti e ulteriori tele di Giacinto Diano, di Evangelista Schiano e Giuseppe Marullo.\nNel 2008, il ministro per i beni culturali Sandro Bondi, durante un'intervista, ha dichiarato che l'allora presidente del consiglio dei ministri Silvio Berlusconi avrebbe finanziato i restauri della basilica in questione. In precedenza, il ministro Giuliano Urbani aveva promesso finanziamenti, mai arrivati. La struttura, nell'aprile 2011, ha dimostrato chiaramente di aver bisogno di urgenti restauri, in quanto un blocco di piperno del campanile \u00e8 crollato sulla strada circostante, mettendo in pericolo la gente ma soprattutto i bambini del posto soliti a giocare in quel luogo. Nel 2012 la regione Campania avrebbe definitivamente approvato i lavori che avrebbero dovuto aver luogo nell'anno 2013.\nChiusa dal terremoto dell'Irpinia del 1980, attualmente risultano in corso i lavori di restauro della facciata e del campanile.\nIl chiostro degli Agostiniani e la sala capitolare.\nUn altro elemento di spicco della chiesa \u00e8 il chiostro degli Agostiniani recentemente restaurato e sopravvissuto alle grandi demolizioni durante il periodo del Risanamento di Napoli. Completamente rifatto nel 1624 da Giovan Giacomo Di Conforto, venne poi rimaneggiato anche da Bartolomeo Picchiatti.\nA pianta quadrata, sedici colonne ben impostate reggono archi a tutto sesto. Gli archi alternano pietra di piperno a pietra di marmo di Carrara. All'interno degli archi ci sono dei clipei con statue a mezzo busto raffiguranti i Santi Agostiniani. \nL'architettura della Sala capitolare, severa e gotica, \u00e8 caratterizzata da volte costolonate, queste, sono rette da due grandi colonne al cui culmine sono visibili i capitelli svevi riutilizzati.\nChiesa inferiore.\nI sotterranei della chiesa custodiscono vasti ambienti adibiti al culto dei morti, del tutto simili a quelli della chiesa di Santa Maria delle Anime del Purgatorio ad Arco ed altre. Qui \u00e8 oltremodo conservata la tomba del musicista settecentesco Nicola Jommelli.\nL'ipogeo \u00e8 custode anche di una piccola sala dove si trovano le tombe a scolatoio, ovvero delle piccole rientranze in pietra dove il defunto veniva posizionato in posizione fetale al fine di fargli perdere i liquidi."}
{"id": "736686", "revid": "1892390", "url": "https://it.wikipedia.org/wiki?curid=736686", "title": "L\u00e1szl\u00f3 Kov\u00e1cs (politico)", "text": "Biografia.\n\u00c8 stato Commissario europeo per la fiscalit\u00e0 e l'unione doganale nella Commissione Barroso I, dopo aver svolto l'attivit\u00e0 di ministro degli esteri presso l'esecutivo ungherese (dal 1994 al 1998 e dal 2002 al 2004) e di presidente del Partito Socialista Ungherese (dal 1998 al 2004).\nNel 2004 Kov\u00e1cs \u00e8 stato proposto, in rappresentanza dell'Ungheria, come Commissario per l'energia all'interno della Commissione Barroso I; il Parlamento europeo, adducendo una sua apparente inadeguatezza al ruolo e anche in virt\u00f9 di altri problemi emersi con diversi esponenti della Commissione, rifiut\u00f2 di concedere la fiducia all'esecutivo europeo, costringendo il Primo Commissario Jos\u00e9 Manuel Dur\u00e3o Barroso ad una parziale revisione della distribuzione degli incarichi. Alla fine, quando la nuova Commissione entr\u00f2 ufficialmente in carica il 22 novembre 2004, Kov\u00e1cs ricevette il portafoglio della Fiscalit\u00e0 e dell'Unione Doganale."}
{"id": "736688", "revid": "77358", "url": "https://it.wikipedia.org/wiki?curid=736688", "title": "Sant'Agostino Maggiore", "text": ""}
{"id": "736692", "revid": "1543377", "url": "https://it.wikipedia.org/wiki?curid=736692", "title": "Chiesa di San Giorgio Maggiore (Napoli)", "text": "La chiesa di San Giorgio Maggiore \u00e8 una chiesa monumentale di Napoli ubicata in piazzetta Crocelle ai Mannesi, lungo via Duomo, nel cuore del centro antico della citt\u00e0.\nStoria.\nL'edificio religioso \u00e8 stato costruito tra la fine del IV secolo e gli inizi del V secolo come chiesa paleocristiana e detta inizialmente \"la severiana\", perch\u00e9 voluta dal vescovo san Severo di Napoli. L'attuale nome risale invece al IX secolo, in onore del guerriero martire nelle vicende in cui il popolo combatteva contro i longobardi. \nPer tutto il Medioevo fu una delle quattro parrocchie di Napoli, insieme a quella dei Santi Apostoli, di San Giovanni Maggiore e Santa Maria Maggiore.\nNel 1618 la chiesa fu concessa ai padri Pii Operai. Nel 1640 invece un incendio distrusse buona parte dell'edificio che venne poi ristrutturato da Cosimo Fanzago, il quale concep\u00ec la nuova chiesa con un'inversione dell'orientamento nord-sud: infatti l'attuale ingresso principale \u00e8 collocato in quello che fu il catino absidale della primitiva chiesa paleocristiana, sebbene in un primo momento (e fino all'Ottocento) l'abside non era visibile nella nuova chiesa barocca in quanto inglobata nel palazzo Ferraro che anticipava il complesso religioso.\nI lavori andarono in questo periodo fortemente a rilento per via delle rivolte di Masaniello, avvenute intorno al 1647, e della peste che colp\u00ec la citt\u00e0 nel 1656; il terremoto del Sannio del 1688 invece comport\u00f2 la realizzazione di un nuovo progetto di ristrutturazione che si affianc\u00f2 ai lavori di completamento delle parti mai realizzate previste gi\u00e0 nel primo. Anche in questo caso l'autore fu Fanzago, seppur questa volta condusse la guida del cantiere l'architetto Arcangelo Guglielmelli. I nuovi lavori prevedevano il trasferimento di una parte delle colonne in granito nella vicina chiesa di Santa Maria degli Angeli alle Croci, e la realizzazione di una terza campata, la prima, con il conseguente completamento dell'ingresso, che fino ad allora avveniva da un accesso laterale della chiesa. Per via delle diatribe che ci furono tra il Guglielmelli e la famiglia Ferraro, la campata e l'ingresso non furono mai realizzati, mentre la facciata principale esterna venne fatta in corrispondenza delle mura che correvano lungo la navata destra, sul lato dell'attuale via Duomo, con schemi del tutto semplici e priva di decorazioni.\nNella seconda met\u00e0 del XIX secolo, nel corso dei lavori del grande progetto urbanistico voluti da Ferdinando II di Borbone, conosciuto come Risanamento di Napoli, il convento adiacente fu completamente demolito, riutilizzando i lotti in cui sorgeva per la costruzione di edifici a uso abitativo, la chiesa invece sub\u00ec importanti lavori che ne modificarono ancora una volta la sua conformazione originaria. In questa fase la navata del lato destro fu del tutto eliminata per realizzare l'allargamento di via Duomo, strada che in origine non era pi\u00f9 larga degli altri cardini paralleli del la zona dei Decumani di Napoli, mentre l'ingresso principale fu completato secondo il progetto iniziale del Fanzago, quindi con la realizzazione della prima campata, compresa la cupola, con l'incorporamento dell'abside paleocristiana al corpo di fabbrica, venuta alla luce nel 1881 dopo la demolizione del palazzo Ferraro antistante, che fino ad allora l'aveva inglobata, e infine con la realizzazione della facciata principale su piazzettaChiesa delle Crocelle ai Mannesi.\nUlteriori danni si sono avuto durante i bombardamenti alleati della seconda guerra mondiale e a causa del terremoto dell'Irpinia del 1980. Nel 1992 la chiesa sub\u00ec infine altri interventi di restauro grazie ai quali emerse l'affresco seicentesco di Aniello Falcone su \"San Giorgio che uccide il drago\" nella zona absidale.\nDescrizione.\nEsterno e interno.\nLa facciata principale esterna, frutto dei lavori ottocenteschi alla chiesa, \u00e8 semplice e quasi priva di alcuna decorazione. Questa \u00e8 a due ordini sorretta da colonne con capitelli compositi al primo e da capitelli di ordine corinzio nel secondo. Nel timpano \u00e8 posto un medaglione con in mezzorilievo la figura di \"San Giorgio a cavallo\". Sopra il portale d\u2019ingresso, tra due colonne di marmo con capitelli corinzi, si apre invece una nicchia entro cui \u00e8 scolpita la \"Madonna col Bambino\", opera sempre ottocentesca di Nicola Massuti su bozzetto di Raffaele Belliazzi.\nL'ingresso principale \u00e8 aperto attraverso l'antica abside della basilica paleocristiana: questa, in opera listata mista, \u00e8 un raro esempio di abside arcuata aperta, caratterizzata da tre archi impostati su due colonne antiche di spoglio, coronate da capitelli corinzi e pulvino con croce a monogramma cristiano.\nLa chiesa \u00e8 caratterizzata da due navate di cui la centrale \u00e8 scandita da tre campate con colonne con capitelli compositi e si conclude con un'ampia abside rettangolare, mentre quella di sinistra vede una copertura con volte a botte a l'apertura di tre cappelle laterali. La navata maggiore presenta come copertura tre cupole, di cui quelle della prima e terza campata sono di dimensione pi\u00f9 ridotte e schiacciate \"a scodella\", mentre quella della campata centrale \u00e8 pi\u00f9 ampia e con un catino pi\u00f9 elevato, che raggiunge 45 m di altezza; la seconda e terza cupola sono opere seicentesche, mentre la prima \u00e8 un'opera ottocentesca compiuta sul modello della terza scodella.\nL'altare maggiore, collocato in linea d'aria alla conclusione della terza campata della navata mediana e anticipato da una balaustra marmorea settecentesca, \u00e8 opera di Camillo Lionti del 1786; questo \u00e8 decorato ai lati da due sculture di Angelo Viva ritraenti \"Orazione\" e \"Chiesa\" e inoltre custodisce una teca con le reliquie di san Severo, mentre risale al XII secolo il crocifisso ligneo che si eleva accanto. Alle spalle dell'altare si sviluppa una nuova abside a pianta rettangolare, chiusa da una coppia di colonne ioniche stuccate di bianco, disposte scenograficamente a semicerchio.\nLa zona absidale della chiesa, inoltre, custodisce un crocifisso settecentesco e alle pareti laterali due grandi tele dello stesso secolo di Alessio D'Elia, dove a destra \u00e8 \"San Severo che resuscita un morto\", mentre a sinistra \u00e8 \"San Giorgio che uccide il drago\", la cui tela cela attraverso un pannello movibile un precedente affresco databile alla prima met\u00e0 del Seicento di Aniello Falcone a medesimo soggetto.\nAddossata al terzo pilastro destro della chiesa \u00e8 l'antica cattedra di san Severo, fondatore della chiesa, che secondo una leggenda sarebbe quella effettivamente utilizzata dal vescovo napoletano, ma che in realt\u00e0 fu eseguita con marmi di spoglio solo in epoca medievale. Addossato alla colonna di fronte \u00e8 invece il monumentale pulpito marmoreo su cui \u00e8 scolpito in bassorilievo una \"Madonna col Bambino\" attribuita a Diego de Silo\u00e9.\nLa prima cappella della navata sinistra vede insistere sopra l'altare maggiore la tela di Francesco Peresi (allievo di Paolo De Matteis) datata 1713 sulla \"Conversione di San Disma\". Nella seconda si conserva un altare maggiore dov'\u00e8 una piccola tavola della \"Madonna della Potenza\" in stile bizantino riconducibile al XIV secolo seppur ridipinta in epoche successive; ai lati delle colonne, entro due nicchie sono invece due statue in stucco di ignoto autore settecentesco raffiguranti i \"santi Giacomo e Giovanni\". La terza cappella di sinistra invece vede ai lati altre due sculture in stucco di ignoto autore settecentesco con le figure di \"Sant'Andrea\" e \"San Pietro\", mentre sull'altare \u00e8 posto un trittico di Francesco Solimena che, datato 1687, risulta essere la prima opera documentata a Napoli del pittore: ai lati sono rappresentati \"San Nicola\" e \"Sant'Antonio\", mentre al centro \u00e8 la scena degli \"angeli\" che astrattamente sorreggono un crocifisso ligneo del 1725 circa, opera attribuita a Nicola Fumo.\nAddossati alla parete destra della navata mediana, in corrispondenza degli archi su cui si aprivano le cappelle della vecchia navata destra, sono invece collocati tre dipinti. Al primo arco \u00e8 \"L'arcangelo Raffaele e Tobiolo\", ancora di Francesco Peresi e sempre del 1713; al secondo arco \u00e8 invece l'ingresso laterale alla chiesa, con in alto un balconcino su cui \u00e8 collocata la cantoria; alla terza arcata \u00e8 infine collocata la tela di Giovanni Balducci del 1629 raffigurante la \"Madonna col Bambino e i santi Giorgio e Severo\".\nLa sacrestia conserva vari dipinti, tra cui un \"San Nicola\" di Nicola Vaccaro e una \"Madonna del Velo con i Santi Andrea e Paolo\" attribuita a Marco Cardisco."}
{"id": "736700", "revid": "7969", "url": "https://it.wikipedia.org/wiki?curid=736700", "title": "Bleiberg", "text": ""}
{"id": "736701", "revid": "7969", "url": "https://it.wikipedia.org/wiki?curid=736701", "title": "Blieberig", "text": ""}
{"id": "736704", "revid": "394", "url": "https://it.wikipedia.org/wiki?curid=736704", "title": "Braccia", "text": ""}
{"id": "736705", "revid": "77358", "url": "https://it.wikipedia.org/wiki?curid=736705", "title": "Basilica San Giorgio Maggiore", "text": ""}
{"id": "736709", "revid": "125328075", "url": "https://it.wikipedia.org/wiki?curid=736709", "title": "Mehmet Akif Ersoy", "text": "Fu autore del testo dell'\u0130stikl\u00e2l Mar\u015f\u0131, l'inno nazionale turco adottato per la prima volta nel 1921. In patria viene considerato unanimemente come il pi\u00f9 importante poeta turco."}
{"id": "736711", "revid": "76963", "url": "https://it.wikipedia.org/wiki?curid=736711", "title": "Carlotta Tesconi", "text": "Biografia.\nDebutta giovanissima nel 1994 con l'episodio pilota \"Beniamino Gad, sull'orlo dell'incubo\". Successivamente partecipa al film di Dino Risi, \"Giovani e belli\" (1996).\nIn televisione partecipa ad alcune miniserie tv: \"Lui e lei\" (1998), regia di Luciano Manuzzi, e \"Casa famiglia 2\" (2002), regia di Tiziana Aristarco e Riccardo Donna, entrambe trasmesse da Rai 1, \"Caro maestro e Caro maestro 2\" (1996-1997), dirette da Rossella Izzo, \"Amico mio 2\" (1998), regia di Paolo Poeti, \"Valeria medico legale\" (2000), e \"Noi\" (2004), regia di Peter Exacoustos, trasmesse da Canale 5; in quest'ultima ha per la prima volta un ruolo da coprotagonista.\nGira la serie tv in 26 episodi, in onda dal 10 dicembre 2006 su Rai 1, \"Raccontami\", regia di Tiziana Aristarco e Riccardo Donna, in cui ha il ruolo di \"Titti Ferrucci\", figlia dei protagonisti, interpretati da Massimo Ghini e Lunetta Savino.\nNel 2007 \u00e8 a fianco di Isabella Ferrari nello spot istituzionale dell'AIRC (Associazione Italiana Ricerca sul Cancro), ideato e diretto dal regista Ferzan \u00d6zpetek. Interpreta Giovanna, la figlia della protagonista, una giovane ragazza che, grazie alla ricerca, \u00e8 riuscita a sconfiggere il cancro.\nNel 2008 torna sul piccolo schermo con la miniserie di Canale 5, \"Mogli a pezzi\", diretta da Alessandro Benvenuti e Vincenzo Terracciano, e con la seconda stagione di \"Raccontami\". Inoltre \u00e8 la protagonista femminile del film \"Ti stramo - Ho voglia di un'ultima notte da manuale prima di tre baci sopra il cielo\", regia di Pino Insegno, con Marco Rulli, nel ruolo del protagonista maschile. Il film \u00e8 una parodia dei film adolescenziali italiani.\nNel 2011 \u00e8 di nuovo su Canale 5 con la miniserie di 8 puntate \"I liceali 3\" prodotta dalla Taodue. Veste i panni della rivoluzionaria alunna Chiara Morandini."}
{"id": "736712", "revid": "1305772", "url": "https://it.wikipedia.org/wiki?curid=736712", "title": "Sure\u00f1os", "text": "Con il termine sure\u00f1os (let. \"meridionali\") ci si riferisce a diverse bande criminali di strada di origine messicana pi\u00f9 o meno in relazione tra loro che sono nate e operano tutt'oggi nel territorio statunitense, in particolar modo nella California del sud anche se si sta pian piano diffondendo in altri stati.\nSecondo alcune stime pare esistano circa 500 gruppi Sure\u00f1os, la cui maggior parte detiene contatti con la mafia messicana, nella sola contea di Los Angeles, che rappresentano pi\u00f9 del 50% dell'insieme di tutte le bande losangeline.\nI rivali tradizionali del Sure\u00f1os sono i Norte\u00f1os che affondano le radici nella Nuestra Familia. La linea di divisione territoriale fra Sure\u00f1os e Norte\u00f1os \u00e8 per tradizione, Bakersfield, in California.\nStoria.\nIl termine \"Sure\u00f1o\" significa \"meridionale\" in spagnolo. Anche se Sure\u00f1os fu fondato nel 1968, il termine non fu usato fino agli anni '70 a causa del continuo conflitto tra la mafia messicana e Nuestra Familia nel sistema carcerario della California. Come risultato di queste guerre carcerarie, tutte le bande di strada ispaniche della California si allineano con i movimenti Sure\u00f1o o Norte\u00f1o, con pochissime eccezioni, come i Fresno Bulldogs e le bande Maravilla di East Los Angeles, California. Quando viene chiesto a un Sure\u00f1o che cosa significhi essere un Sure\u00f1o, i membri rispondono: \"Un Sure\u00f1o \u00e8 un soldato della mafia messicana\".\nNel 2009, i membri dei Sure\u00f1os furono accusati della morte dei membri della banda rivale del Norte\u00f1o, Alvaro Garcia-Pena e Intiaz Ahmed. Un membro dei Sure\u00f1os si \u00e8 dichiarato colpevole ed \u00e8 stato condannato a 25 anni di prigione. Altri membri della banda dei Sure\u00f1os hanno ricevuto altre sentenze per il loro coinvolgimento nella sparatoria. \nNel 2010, 51 Sure\u00f1os sono stati arrestati in una puntura di narcotici in California. L'inchiesta ha identificato otto bande di Sure\u00f1o coinvolte in varie attivit\u00e0 criminali, inclusa la distribuzione di stupefacenti. L'inchiesta ha inoltre portato al sequestro di oltre 19 chili di metanfetamina, un laboratorio di conversione della metanfetamina, 1,5 chilogrammi di cocaina, piccole quantit\u00e0 di cocaina e crack, 25 libbre di marijuana, 35 armi da fuoco e 800.000 dollari in valuta e propriet\u00e0. Le accuse contro i membri della banda erano cospirazioni per la distribuzione di metanfetamine, cocaina e marijuana, terrorismo di strada e violazioni delle armi da fuoco.\nPosizione.\nLa roccaforte principale dei Sure\u00f1os si trova nella California meridionale. Hanno una forte presenza in California, Nevada, Arizona. Hanno una piccola presenza a Chicago. Si sono diffusi fino a est di New York. Sure\u00f1os \u00e8 stato documentato nell'esercito americano, trovato in entrambe le basi statunitensi e d'oltremare. Inoltre possono essere trovati in alcune parti del Messico. Sure\u00f1os mantiene anche relazioni con varie organizzazioni di traffico di droga con sede in Messico. Sono stati confermati in 35 stati diversi negli Stati Uniti.\nLa linea di divisione nord-sud statale tra Norte\u00f1os e Sure\u00f1os \u00e8 stata approssimativamente accettata come citt\u00e0 di Salinas e Fresno. Le roccaforti di Sure\u00f1os nella California settentrionale si trovano di solito a Santa Rosa e Modesto a causa dell'elevata popolazione messicano-americana in quelle citt\u00e0. I Sure\u00f1os di Los Angeles si riferiscono ai loro membri nella California centrale come \"Central Sure\u00f1os\" e i Sure\u00f1os si riferiscono ai loro membri nella California del Nord come \"Upstate Sure\u00f1os\".\nCultura.\nMentre \"sur\" \u00e8 la parola spagnola per sud, tra Sure\u00f1os \"SUR\" sta anche per Southern United Raza. Sure\u00f1os usa il numero 13, che rappresenta la tredicesima lettera dell'alfabeto, la lettera M, per sottolineare la loro fedelt\u00e0 alla mafia messicana. I comuni segni e tatuaggi di bande Sure\u00f1o includono, ma non sono limitati a: Sur, XIII, X3, 13, Sur13, uno tres. Sebbene ci siano molti tatuaggi usati da Sure\u00f1os, esiste solo un tatuaggio che prova o convalida l'appartenenza. La parola \"Sure\u00f1o\" o \"Sure\u00f1a\" deve essere guadagnata. La maggior parte dei Sure\u00f1os sono di origini messicane, ma alcune bande di Sure\u00f1o permettono ai membri di varie altre etnie di unirsi ai loro ranghi, rendendo i Sure\u00f1os multietnici. Prediligono anche l'abbigliamento sportivo blu o grigio, come i Los Angeles Dodgers, Los Angeles Rams e talvolta Los Angeles Lakers. Alcuni Sure\u00f1os, tuttavia, indossano abiti dei Dallas Cowboys, San Jose Sharks e Oakland Raiders.\nAttivit\u00e0 criminali.\nI gruppi Sure\u00f1o sono coinvolti in ogni aspetto dell'attivit\u00e0 criminale, inclusi omicidi, traffico di droga, rapimenti e aggressioni. Sono anche fortemente impegnati nella tratta di esseri umani. Ci sono stati molti casi criminali di alto profilo che hanno coinvolto Sure\u00f1os in vari stati. Il loro obiettivo principale \u00e8 la distribuzione di varie forme di narcotici e l'esecuzione degli ordini consegnati dalla mafia messicana. I dipartimenti di polizia hanno difficolt\u00e0 a gestire questa banda a causa della sua gerarchia decentralizzata a livello della strada. I tentativi delle forze dell'ordine di limitare l'influenza della mafia messicana sulle varie bande di strada di Sure\u00f1o hanno avuto scarso successo. Alla fine degli anni '90, fu istituita una task force federale per indagare sul coinvolgimento della banda nel commercio illegale di droga; ci\u00f2 ha comportato l'arresto di alcuni dei suoi membri. Le autorit\u00e0 hanno confiscato migliaia di dollari in droga e denaro, come riportato dal \"Los Angeles Time.\" Il gruppo ha storicamente litigato con varie bande rivali per il posizionamento e la competizione, il che ha provocato numerose sparatorie e morti. Il 24 agosto 2004, un'ingiunzione preliminare delle forze dell'ordine ha posto fine ai membri attivi della banda della 38\u00aa strada, fuori dalle strade, vietando loro di usare armi da fuoco, alcool, graffiti e altri materiali pericolosi in pubblico."}
{"id": "736714", "revid": "122541495", "url": "https://it.wikipedia.org/wiki?curid=736714", "title": "Andrea Guasconi", "text": "Agiografia e culto.\nAndrea sarebbe morto, secondo le agiografie, durante una persecuzione anticristiana indetta dall'imperatore romano Giuliano e per questo fu canonizzato. \nLa festa di Sant\u2019Andrea Guasconi, oggi scomparsa, era un tempo celebrata, secondo il Tafi, dalla Diocesi aretina il 18 agosto. Le ossa di Sant'Andrea Aretino, assieme a quelle di oltre 50 suoi familiari martirizzati con lui, sono oggi nella cattedrale di Arezzo, nell'altare di santo Stefano. Sopra l'altare c'\u00e8 una epigrafe in latino che ricorda il fatto.\nLa festa di sant'Andrea Guasconi era un tempo celebrata presso la diocesi di Arezzo il 18 agosto (secondo il Tafi). La festa \u00e8 oggi scomparsa, ma il santo \u00e8 ricordato dal Quartiere di Porta Sant'Andrea, di cui \u00e8 il protettore. La sua figura \u00e8 rappresentata nel \u201cvessillo del Santo\u201d, nel quale \u00e8 dipinto Sant\u2019Andrea Guasconi che stringe sulla mano sinistra la palma del martirio.\nPer la verit\u00e0 l'emblema del quartiere, recante una decusse, rimanda all'apostolo Andrea. Fino a poco tempo fa si pensava che fosse intitolata proprio al martire aretino, fatto proprio dalla casata dei Guasconi intorno al quattordicesimo secolo, la chiesa che dava il nome all\u2019antica Porta medievale ed al quartiere ad essa intitolato e la cui immagine \u00e8 riprodotta, con in mano la simbolo palma del martirio in uno del vessilli del Quartiere. Recenti ricerche hanno poi dimostrato che la chiesa medievale che diede il nome alla Porta della cinta muraria aretina, era indiscutibilmente dedicata a Sant'Andrea Apostolo, detto il \"Protochiamato\", fratello dell'Apostolo Pietro, primo Papa. Difatti tutta la simbologia del Quartiere \u00e8 ripresa da Sant\u2019Andrea Apostolo e che \u00e8 celebrato il 30 novembre. Non \u00e8 un caso che l\u2019emblema riportato nel vessillo sia una decusse, meglio conosciuta come Croce di Sant\u2019Andrea, stemma per eccellenza dell'Apostolo Andrea. "}
{"id": "736718", "revid": "1071822", "url": "https://it.wikipedia.org/wiki?curid=736718", "title": "Antoine Fran\u00e7ois Pr\u00e9vost", "text": "Biografia.\nFiglio di Li\u00e9vin Pr\u00e9vost, procuratore del re nella circoscrizione di Hesdin. Studi\u00f2 dai gesuiti di La Fl\u00e8che e Rouen, prima di arruolarsi nell'armata verso la fine del 1711. Dopo aver iniziato un noviziato presso i gesuiti, fugge nei Paesi Bassi. Nel 1717, comincia un secondo noviziato a La Fl\u00e8che, poi si arruola nuovamente, questa volta come ufficiale.\nNel 1721 entra nell'ordine dei benedettini dell'abbazia di Saint-Wandrille de Fontenelle prima di pronunciare i voti all'abbazia di Jumi\u00e8ges e passare sette anni in diverse residenze dell'ordine in Normandia. All'abbazia di Saint-Germain-des-Pr\u00e9s nel 1727, lavora all'opera dei benedettini, \"Gallia christiana\". Nel 1728 ottiene l'approvazione per i primi tomi di \"M\u00e9moires et aventures d'un homme de qualit\u00e9 qui s'est retir\u00e9 du monde\". Avendo lasciato il monastero senza autorizzazione, viene colpito da una \"lettre de cachet\" (durante l\"'Ancien R\u00e9gime\" una lettera con sigillo reale che recava un ordine d'imprigionamento o di esilio). Se ne fugge a Londra dove acquista una grande conoscenza della storia e della lingua inglese come sar\u00e0 testimoniato dai suoi scritti futuri.\nNel 1729, un'avventura lo obbliga ad andare nei Paesi Bassi dove si lega con un'avventuriera di nome Elena Eckhardt, detta Lenki, e pubblica a Utrecht nel 1731 e 1732 i tomi I e IV del \"Filosofo inglese, o storia del Signor Cleveland, figlio naturale di Cromwell, scritta da lui stesso e tradotta dall'inglese dall'autore delle Memorie di un uomo di qualit\u00e0\" che vengono, poco tempo dopo, tradotti in inglese.\nNel frattempo, dopo aver assunto il nome di Prevost \"d'Exiles\", in riferimento ai suoi lunghi viaggi, si tuffa nella traduzione di \"Historia mei temporis\" del presidente de Thou e pubblica il seguito in tre volumi delle \"M\u00e9moires et aventures d'un homme de qualit\u00e9\" di cui l'ultimo tratta l'\"Histoire du chevalier des Grieux et de Manon Lescaut\", forse ispirata da una sua avventura personale e che il Parlamento di Parigi condanner\u00e0 alle fiamme. Avendo Prevost interrotto la composizione del \"Filosofo inglese\", il suo editore olandese commissiona un quinto volume apocrifo (Utrecht, 1734) che compromette il supposto autore per i suoi attacchi contro i gesuiti.\nNel 1733, oberato di debiti, ritorna a Londra dove fonda \"Il Pro e il Contro\", giornale principalmente dedicato alla conoscenza della letteratura e della cultura inglesi, che continuer\u00e0 a pubblicare in modo quasi ininterrotto sino al 1740. Nel 1734, tratta il suo ritorno presso i benedettini ed effettua un secondo noviziato di alcuni mesi nel monastero di La Croix-Saint-Leufroy, presso \u00c9vreux, prima di diventare, agli inizi del 1736, l'elemosiniere del principe di Bourbon-Conti che lo protegge. I tre ultimi tomi del \"Filosofo inglese\" escono infine clandestinamente a Parigi nel 1738-39.\nPrevost pubblicher\u00e0 ancora altri romanzi, tra cui \"Il Decano di Killerine\" (1735\u20131740) e \"Storia d'una Greca moderna \"(1740); la monumentale\" Storia Generale dei viaggi\" (15 volumi), (1746-1759); e due traduzioni di romanzi di Samuel Richardson: \"Lettere inglesi di Miss Clarisse Harlove\" e \"Nuove lettere inglesi o storia del cavaliere Grandisson\" (1755).\nPassa i suoi ultimi anni a Parigi e a Saint Firmin (oggi Vineuil-Saint-Firmin), vicino Chantilly, e muore d'una crisi di apoplessia nella foresta di Chantilly al ritorno da una visita ai benedettini di Saint-Nicolas-d'Acy."}
{"id": "736719", "revid": "2173351", "url": "https://it.wikipedia.org/wiki?curid=736719", "title": "Nikolaj Anatol'evi\u010d Demidenko", "text": "Biografia.\nStudi\u00f2 alla Scuola Gnessin con Anna Kantor e al Conservatorio di Mosca con Dmitri Bashkirov. Fu medagliato alla Montreal International Piano Competition del 1976 e nell'edizione del 1978 del Concorso internazionale \u010cajkovskij di Mosca. Insegna alla Scuola Yehudi Menuhin in Gran Bretagna, dove vive, dal 1990. Gli fu donata la cittadinanza britannica nel 1995 ed \u00e8 al momento professore in visita alla universit\u00e0 del Surrey.\nRepertorio e incisioni.\nOltre al repertorio standard tedesco e russo, \u00e8 un noto promotore delle poco considerate composizioni di Muzio Clementi, Carl Maria von Weber (concerti per pianoforte e orchestra), Jan V\u00e1clav Vo\u0159\u00ed\u0161ek, e Nikolai Medtner, ma anche della musica di Domenico Scarlatti, Wolfgang Amadeus Mozart, Franz Schubert e Robert Schumann, e trascrizioni di Ferruccio Busoni. Ha inciso l'integrale dei concerti per pianoforte e orchestra di Sergej Prokof'ev e delle trascrizioni di Ferruccio Busoni da Johann Sebastian Bach.\nVinse un Gramophone Award nel 1992 nella categoria concerto per la sua registrazione dei primi due concerti per pianoforte e orchestra di Nikolai Medtner."}
{"id": "736722", "revid": "486946", "url": "https://it.wikipedia.org/wiki?curid=736722", "title": "Sivaismo", "text": ""}
{"id": "736725", "revid": "125409027", "url": "https://it.wikipedia.org/wiki?curid=736725", "title": "Il processo", "text": "Il processo (\"Der Process\", \"Der Proce\u00df\", \"Der Proze\u00df\", \"Der Prozess\") \u00e8 un romanzo incompiuto di Franz Kafka scritto in tedesco fra il 1914 e il 1915, pubblicato postumo per la prima volta nel 1925. Ritenuta una delle sue migliori opere, esso racconta la storia di Joseph K., un uomo arrestato e perseguito dall'autorit\u00e0 senza che venga mai a sapere la natura del suo crimine. Nell'opera \u00e8 indagata anche la passiva accettazione, da parte degli altri personaggi, dell\u2019ineluttabilit\u00e0 di una giustizia che funziona come un fenomeno fisico, con sue logiche autoreferenziali e insondabili, contro cui a nulla servono la razionalit\u00e0 e la lucidit\u00e0 di Josef K., processato per motivi misteriosi. - che Kafka chiamava \"parente di sangue\" - in particolare dai suoi romanzi \"Delitto e castigo\" e \"I fratelli Karamazov\". \nDal libro venne anche tratto un film omonimo nel 1962, diretto da Orson Welles e interpretato da Anthony Perkins e dallo stesso Welles.\nStoria editoriale.\nIl romanzo si compone di 10 capitoli, scritti principalmente fra l'agosto del 1914 e il gennaio del 1915, ma riveduti a pi\u00f9 riprese da Kafka fino al 1917. Sebbene l'opera sia incompiuta, l'ordine dei capitoli rispecchia le indicazioni dell'autore, e sono presenti sia il capitolo iniziale sia quello finale.\nIl manoscritto giunse nel 1920 nelle mani di Max Brod, amico di Kafka, che lo valut\u00f2 come la pi\u00f9 grande opera dello scrittore. Brod esamin\u00f2 il manoscritto, eseguendo alcune piccole modifiche per compensarne le lacune, e contrariamente alla volont\u00e0 dell'autore, che desiderava che l'opera fosse bruciata dopo la sua morte, pubblic\u00f2 il romanzo nel 1925. Come scrisse Bruno Schulz nella prefazione dell'edizione del 1936:\nStile.\nIn questo romanzo pi\u00f9 ancora che nelle altre sue opere, Kafka usa uno stile che serve lo scopo di rendere la narrazione spersonalizzante e angosciosa. I personaggi sono spesso indicati in modo parziale e criptico; dello stesso protagonista non viene mai chiaramente esplicitato il cognome (che rimarr\u00e0 sempre 'K.'). La trama presenta diverse contraddizioni, che non sono per\u00f2 da attribuirsi all'incompiutezza dell'opera: in effetti, esse sono introdotte ad arte per mettere in dubbio qualsiasi punto di riferimento certo per il lettore e trascinarlo cos\u00ec in una condizione quasi onirica. Tutto ci\u00f2 conferisce al romanzo un'aura spettrale e inquietante.\nTrama.\nIl protagonista del romanzo, Josef K., \u00e8 impiegato come procuratore presso un istituto bancario. Una mattina, due uomini a lui sconosciuti si presentano presso la sua abitazione, dichiarandolo in arresto, senza tuttavia porlo in stato di detenzione. K. scopre cos\u00ec di essere imputato in un processo. Pensando ad un errore, decide di intervenire con tempestivit\u00e0 per risolvere quello che ritiene essere uno spiacevole (ma temporaneo) malinteso.\nBen presto, K. si rende conto che il processo intentato nei suoi confronti \u00e8 effettivamente in corso. K. tenta inizialmente di affrontare la macchina processuale con la logica e il pragmatismo che gli derivano dal suo lavoro presso la banca. Tuttavia, tempi e modalit\u00e0 di svolgimento del processo, n\u00e9 altri aspetti del suo funzionamento, non vengono mai pienamente rivelati all'imputato, neppure nel corso della sua deposizione presso il tribunale. A K. non verr\u00e0 mai comunicato il capo di imputazione che pende su di lui.\nDietro consiglio dello zio, K. affida a un avvocato il mandato di difenderlo. Pur rassicurando K. in merito all'impegno profuso per il suo caso, l'avvocato pare tuttavia procedere con la medesima opacit\u00e0 che \u00e8 propria del tribunale, mettendo in atto iniziative la cui efficacia K. non \u00e8 in grado di valutare appieno. K. decide infine di rimuovere il mandato all'avvocato, a dispetto del tentativo di dissuasione da parte dello stesso legale difensore. K. entrer\u00e0 anche in contatto con un pittore, Titorelli, che sembrer\u00e0 prodigarsi a suo vantaggio, anche in questo caso per\u00f2 senza effetti tangibili.\nQuesta rinuncia alla difesa prelude all'epilogo della vicenda. Josef K. viene infatti prelevato da due agenti del tribunale e condotto in una cava, dove viene giustiziato con una coltellata. K. muore in conseguenza di una condanna inflittagli da un tribunale che non lo ha mai informato in merito alla natura delle accuse a suo carico, e che non gli ha mai fornito alcun riferimento per attuare una vera difesa.\nArresto. Colloquio con la signora Grubach. Arriva la signorina B\u00fcrstner.\nLa mattina del suo trentesimo compleanno due uomini, vagamente auto-identificatisi come agenti di polizia, si presentano del tutto inaspettatamente nella camera in affitto dove risiede Josef K., procuratore finanziario in una delle pi\u00f9 importanti banche cittadine; gli fanno chiaramente intendere che loro intenzione \u00e8 quella di arrestarlo, in quanto ha commesso un crimine che per\u00f2 non viene meglio specificato. Gli comunicano che \u00e8 in arresto, ma \u00e8 lasciato in libert\u00e0 provvisoria: gli viene detto a questo proposito d'attender fiducioso istruzioni. Gli viene anche comunicato che \u00e8 iniziato a suo carico un processo penale.\nA Josef K. non viene fornita alcuna indicazione circa la colpa per cui sta per essere messo sotto processo. Questa situazione viene introdotta fin dal celebre incipit:\nNonostante tutto ci\u00f2, viene quindi fatto sapere a Josef che per il momento gli viene consentito di continuare con la propria vita normale di sempre; pu\u00f2 anche andar a lavorare in banca come al solito.\nJosef \u00e8 venuto cos\u00ec a conoscenza d'essere imputato in un processo; sicuro che si tratti d'un errore, anche se gi\u00e0 abbastanza preoccupato, il protagonista decide di intervenire e darsi da fare con tempestivit\u00e0 per cercar di risolvere il pi\u00f9 presto possibile quello che ritiene essere nient'altro che uno spiacevolissimo malinteso ed errore giudiziario. Quella sera stessa, al ritorno dal lavoro, parla con la sua affittuaria, la signora Grubach. La padrona di casa lo rassicura circa l'arresto:\nIn cerca d'un po' di compagnia e sostegno morale, va quindi a far visita alla vicina, la signorina B\u00fcrstner; al termine della conversazione - in cui ha ricostruito per filo e per segno la scena dell'arresto - e dopo essersi ripetutamente scusato per l'intrusione in camera sua, Josef improvvisamente si lascia trasportare dai propri sentimenti e la bacia.\nPrimo interrogatorio.\nRicevuta una telefonata, che lo convoca davanti alla corte per la domenica seguente, Josef K. si reca - ancora abbastanza fiducioso nella sua innocenza e perfetta estraneit\u00e0 davanti ad ogni fatto imputatogli - alla prima udienza del processo. Seguendo l'indirizzo che gli \u00e8 stato consegnato si ritrova in un quartiere popolare di periferia, abitato da povere famiglie: gli edifici sono tutti uguali ed egli fatica un po' a trovare l'aula situata al quinto piano di un enorme edificio del tutto anonimo. Quando riesce infine ad individuarla, scopre ch'essa \u00e8 situata nella squallida soffitta all'ultimo piano; qui incontra il giudice istruttore, che lo sta attendendo.\nJosef, anche se non ha ancora la pi\u00f9 pallida idea di che cosa sia stato accusato, si difende per\u00f2 in maniera accorata di fronte ad una sala gremita fino all'inverosimile, arrivando ad attaccare il malfunzionamento della burocrazia giudiziaria. Fa cos\u00ec un lungo discorso in cui arriva a denigrare l'intera validit\u00e0 processuale, inclusi gli agenti che lo hanno cos\u00ec arbitrariamente arrestato: durante la lunga auto-difesa la moglie del guardiano si trova occupata in un angolo buio in un'impegnativa attivit\u00e0 sessuale con uno sconosciuto. Conclusa l'arringa Josef se ne ritorna a casa.\nNella sala delle udienze deserte. Lo studente. Le cancellerie.\nLa settimana dopo Josef K. torna al tribunale, con l'intenzione di visitar nuovamente la corte anche se non ne \u00e8 stato convocato, ma non vi \u00e8 alcuna udienza; vede pertanto un'aula spoglia e abbandonata, oltre che sporca. Parlando con la moglie dell'usciere (la stessa che si trovava in intimi rapporti con un uomo mentre K. parlava la domenica prima), Josef si mostra baldanzoso e sicuro di s\u00e9, asserendo di non prendere seriamente n\u00e9 il processo n\u00e9 la minaccia di un'eventuale condanna.\nLa donna \u00e8 molto affascinante e tenta di sedurlo mostrandogli le gambe ed un accenno di biancheria intima; in cambio della sua compagnia si offre d'aiutarlo dandogli informazioni e notizie fresche sulla propria causa al processo. Ma uno studente che ha appena fatto irruzione finisce per portarsela via con s\u00e9.\nK. incontra poi l'usciere che comincia subito a lamentarsi di come tutti trattino la moglie ed invita K. a ribellarsi al suo posto, quindi lo porta a visitare la cancelleria distrettuale situata nel sottotetto senz'aria del grigio casamento. Qui il protagonista incontra un imputato il quale, non credendo sia anche lui un accusato, lo strattona fino a spingerlo via, pensando che Josef invece non voglia altro che rubargli il posto che \u00e8 suo di diritto. Una ragazza, accompagnata ad un uomo che lei gli presenta come \"Informatore\", lo aiuta infine a ritrovare l'uscita.\nL'amica della signorina B\u00fcrstner.\nTornato a casa, dopo un veloce scambio di convenevoli con la signorina Montag, giovane affittuaria che divide la stanza con la B\u00fcrstner, mentre sta parlando accoratamente con lei del proprio caso sente attraverso le sottili pareti qualcuno muoversi assieme alla vicina nella camera a fianco: Josef a questo punto sospetta che la B\u00fcrstner lo stia facendo apposta per impedirgli di raccontar fino alla fine la propria storia. Poco dopo anche un altro inquilino, Lanz, s'intromette facendogli cos\u00ec perdere il filo del discorso. Sembrano davvero esser tutti in combutta contro di lui.\nIl bastonatore.\nMentre si trova in banca, Josef K. sente dei lamenti provenire da uno dei ripostigli/magazzini: aperta con decisione la porta scopre che un picchiatore sta per prendere a frustate i due ufficiali che la mattina dell'arresto lo avevano tenuto sotto stretta sorveglianza. Viene a sapere che questa \u00e8 una punizione del tribunale, in quanto gli ufficiali avevano mangiato la colazione e s'erano impossessati della biancheria di Josef; questi si era difatti lamentato di ci\u00f2 - facendo una vera e propria denuncia di corruzione e tangenti alla corte - durante l'udienza del processo. Josef a questo punto si sente in colpa, ma non riesce a dissuadere il picchiatore. Lo stesso accade la sera successiva: aprendo la porta il protagonista si trova di fronte i tre uomini e richiudendo la porta, chiede agli inservienti di dare una pulita nel magazzino.\nLo zio. Leni.\nIl giovane protagonista riceve la visita dello zio, che ha saputo del processo. Durante il lungo colloquio che ne segue questi, afflitto e preoccupato per la difficile situazione in cui s'\u00e8 venuto a trovare il nipote, lo invita a rivolgersi ad un noto ed apprezzato \"avvocato dei poveri\" suo amico, di nome Huld; nel contempo gli consiglia vivamente di non prendere troppo alla leggera, come sembra abbia fatto finora, l'accusa che gli \u00e8 stata rivolta dal tribunale.\nJosef K. segue il consiglio dello zio e nello studio di Huld conosce una certa Leni, sua assistente nonch\u00e9 infermiera personale (e, sospetta, forse anche amante dell'avvocato), che lo prende immediatamente in simpatia e gli consiglia, mentre in qualche modo non esita un attimo a corteggiarlo, di essere in generale un po' meno intransigente. Finisce che i due si baciano.\nDurante la discussione col legale diventa sempre pi\u00f9 chiaro come questo processo sia differente da qualsiasi altro regolare procedimento giudiziario: la colpa presunta \u00e8 data tutta alla burocrazia che lo gestisce, la quale \u00e8 molto ampia e a molteplici livelli e mantiene segrete le regole della corte oltre all'identit\u00e0 dei giudici. L'avvocato pu\u00f2 preparare una difesa per Josef ma, dal momento che l'accusa \u00e8 sconosciuta, l'impresa potrebbe rivelarsi alquanto ardua; non \u00e8 poi neanche detto che le difese da lui inviate vengano mai lette da qualcuno al tribunale.\nJosef capisce che il lavoro di Huld \u00e8 quello di affrontare e star dietro ai potenti funzionari del tribunale che operano dietro le quinte; \u00e8 davvero un lavoro molto duro. Mentre stanno ancora parlando il legale rivela che il capo della cancelleria del tribunale si trova proprio in quel momento nascosto in un angolo della grande stanza in cui si trovano per origliare. Chiamato in causa questi esce per partecipar alla conversazione ma, proprio in quel preciso istante, Josef viene trascinato via da Leni in un'altra stanza: qui anche lei s'offre d'aiutarlo e lo seduce. I due hanno un rapporto sessuale.\nAll'uscita Josef trova lo zio arrabbiato il quale sostiene che il suo essersene andato via cos\u00ec \u00e8 stata una grave mancanza di rispetto che pu\u00f2 nuocere gravemente al suo caso.\nL'avvocato. L'industriale. Il pittore.\nJosef K. torna pi\u00f9 volte a far visita al proprio avvocato, che lo ragguaglia via via sul funzionamento del tribunale. Da Huld egli viene anche a sapere che lui stesso dovr\u00e0 scrivere una memoria personale da presentare al tribunale. Ma pi\u00f9 parla con l'avvocato e pi\u00f9 Josef inizia a preoccuparsi seriamente: Huld lo informa di come la propria situazione si riveli esser giorno dopo giorno sempre pi\u00f9 disastrosa.\nRacconta anche molte storie di altri clienti disperati e degli sforzi che lui, avvocato, ha fatto per conto loro dietro le quinte, vantandosi al contempo delle molte conoscenze. Intanto la memoria difensiva sembra non esser mai pronta.\nIl lavoro in banca per Josef si fa sempre pi\u00f9 difficoltoso e comincia a scadere di qualit\u00e0, consumato com'\u00e8 dalla preoccupazione circa il suo caso. Un giorno riceve la visita di un industriale, uno dei maggiori clienti della banca in cui lavora: venuto a sapere delle difficolt\u00e0 a cui sta andando incontro gli offre il proprio aiuto mandandolo da un amico pittore, un certo \"Titorelli\". Questi potr\u00e0 certamente dargli buoni consigli, in quanto ha estese ed approfondite conoscenze con la corte.\nJosef va quindi a trovare il pittore, che abita nel solaio di un palazzo in un quartiere che si trova sul lato opposto della citt\u00e0 rispetto al luogo dov'\u00e8 situato il tribunale: mentre sta salendo i gradini d'ingresso s'imbatte in tre ragazze appena adolescenti che iniziano a schernirlo e a prenderlo in giro sessualmente. Titorelli si rivela essere il pittore ufficiale del tribunale, il ritrattista dei membri dell'intera corte - un 'titolo' che ha ereditato dal padre - ed ha pertanto una profonda comprensione del processo.\nJosef viene quindi a sapere che non s'\u00e8 mai verificato il caso che un imputato finisse assolto, il pittore non ne ha mai conosciuto nessuno: quando Josef dichiara a gran voce di essere innocente, Titorelli risponde che quando il tribunale si avvia, difficilmente recede dalle accuse mosse all'imputato: nessuno \u00e8 mai innocente.\nIl pittore spiega quindi al giovane che le sue opzioni, ora come ora, sono: ottenere un verdetto d'innocenza provvisoria da un tribunale di grado inferiore, che pu\u00f2 per\u00f2 esser ribaltata in qualsiasi momento dai livelli pi\u00f9 elevati della corte giudiziaria (e che porterebbe, nel qual caso, alla ripresa immediata del processo); oppure cercare d'ingraziarsi i giudici di pi\u00f9 basso livello cos\u00ec da mantener immobile la sua causa.\nSpiegatagli cos\u00ec per bene tutta la situazione Titorelli lo fa uscire infine da una porticina di servizio, in quanto le ragazzine stanno bloccando la porta dalla quale \u00e8 entrato Josef: appena oltrepassato l'uscio il giovane si ritrova immerso in un dedalo labirintico che presto riconosce esser quello degli uffici del tribunale, oppressivo e soffocante.\nIl commerciante Block. Licenziamento dell'avvocato.\nJosef torna da Huld per rinunciare ufficialmente al suo aiuto, ha deciso difatti di riprender il pieno controllo della sua pratica. Nello studio dell'avvocato incontra Block, un cliente di Huld che si rivela essere un individuo remissivo ed oppresso: il suo caso va avanti oramai da ben cinque anni e, da imprenditore di successo che era \u00e8 passato ad uno stato di quasi bancarotta.\nL'uomo s'\u00e8 cos\u00ec ridotto ad esser praticamente dipendente nei confronti di Huld e Leni, con la quale sembra pure esser coinvolto sessualmente; Josef si ritrova pure a fare una piccola scenata di gelosia alla ragazza per aver trovato l'uomo in maniche di camicia. Block gli descrive per filo e per segno la propria esperienza in fatto di processi, dicendo che gli imputati tendono a diventare superstiziosi e a isolarsi dal resto del mondo. La successiva discussione con l'avvocato, che si fa beffe di Block considerandolo come \"un cagnolino\", ad un certo punto s'interrompe ed il capitolo \u00e8 considerato incompiuto.\nNel duomo.\nLa banca chiede a Josef di accompagnare un cliente italiano appena giunto in giro per Praga, gli deve mostrare i maggiori siti d'interesse culturali e fargli insomma da cicerone. Il cliente per\u00f2 non pare aver molto tempo a disposizione e chiede a Josef di condurlo solo alla cattedrale; si danno appuntamento l\u00ec per una cert'ora. Josef arriva ma il cliente non si presenta.\nTanto per ingannar il tempo Josef entra nella grande chiesa, che risulta in quel momento esser completamente vuota tranne una vecchia e un officiante; nota che il sacerdote sembra si stia preparando a dare un sermone da uno dei piccoli pulpiti secondari a lato della navata. Josef comincia ad allontanarsi per timore che il prete inizi a parlare e che quindi lui si trovi costretto a rimanere fino al termine della celebrazione.\nMa, invece di fare una predica, ad un certo punto il sacerdote dal pulpito lo chiama a gran voce per nome. Avvicinatosi il religioso lo rimprovera di certi suoi atteggiamenti, soprattutto riferiti alle donne; Josef gli chiede di scendere ma in quel momento ecco che due uomini entrano in chiesa. In realt\u00e0 il sacerdote lavora per la corte del tribunale come cappellano del carcere, dice quindi a Josef di sapere tutto del suo processo.\nLe parole del cappellano, che espone in una specie di parabola (scritta dall'autore precedentemente ed intitolata \"Davanti alla legge\") sulla giustizia, sembrano avere lo scopo di preparare Josef K. al peggio.\nIl prete conclude affermando che la parabola \u00e8 un antico testo della corte e che molti funzionari nel corso dei secoli hanno provato ad interpretarla, ma ottenendo tutti dei risultati differenti.\nLa fine.\nJosef si viene infine a trovare alla vigilia del suo trentunesimo compleanno. Due signori si presentano davanti alla porta della sua camera e lo portano via. Egli offre ben poca resistenza, capisce che sono gli esecutori della sentenza a cui il tribunale \u00e8 in qualche modo arrivato. I due lo prendono sottobraccio e lo portano, dopo aver attraversato a piedi quasi l'intera citt\u00e0 ad una cava di pietra.\nAdagiano Josef dentro una buca e uno dei due estrae un coltello da macellaio a doppio taglio. Mentre d\u00e0 il suo ultimo sguardo alla vita, Josef K. vede un uomo che si sta sporgendo da una finestra. Viene accoltellato al cuore due volte mentre pronuncia le sue ultime parole:\nIl romanzo si conclude cos\u00ec con la morte del protagonista: l'esecuzione del colpevole \u00e8 stata eseguita.\nAppendice: Capitoli incompiuti.\nAltri tra i vari frammenti sparsi rimasti riguardano una visita a Elsa, personaggio di cui parla per gelosia Leni, alla madre e al procuratore Hasterer, nonch\u00e9 alcune pagine ulteriori con Titorelli e con il vicedirettore della banca.\nEredit\u00e0.\n\"Il processo\" ha esercitato una profonda influenza sulla storia della letteratura e sulla cultura in genere. L'uso dell'aggettivo \"kafkiano\" \u00e8 entrato nell'uso comune per riferirsi a situazioni assurde, paradossali e angoscianti. \nLa descrizione del tribunale e di un sistema giudiziario distopico, in cui la burocrazia \u00e8 tanto impietosa quanto cieca e imprevedibile, sono stati ripresi in molte opere successive (per esempio, nel film \"Brazil\" di Terry Gilliam).\nSono presenti i temi dell'incomunicabilit\u00e0, della solitudine, dell'angoscia dell'uomo di fronte al mistero della vita e della sua impotenza a trovare la risposta al problema del male.\nAl libro \u00e8 stato ispirato il film Detenuto in attesa di giudizio con Alberto Sordi"}
{"id": "736735", "revid": "115751", "url": "https://it.wikipedia.org/wiki?curid=736735", "title": "Carambola tre sponde", "text": ""}
{"id": "736738", "revid": "99089", "url": "https://it.wikipedia.org/wiki?curid=736738", "title": "Prudentius", "text": ""}
{"id": "736739", "revid": "1048993", "url": "https://it.wikipedia.org/wiki?curid=736739", "title": "From the Inside (Laura Pausini)", "text": "From the Inside \u00e8 il settimo album della cantante italiana Laura Pausini pubblicato negli Stati Uniti il 5 novembre 2002 e scritto interamente in lingua inglese per il mercato anglosassone. \u00c8 il suo sesto album in studio. Ha venduto circa 2 milioni di copie.\nViene pubblicato in Italia il 31 gennaio 2003.\nDescrizione.\nLe anticipazioni e indiscrezioni riguardanti la realizzazione del primo disco in lingua inglese di Laura Pausini hanno avuto inizio nel 2000, in concomitanza con la pubblicazione di \"Tra te e il mare\".\nL'album viene inciso durante la promozione in Italia ed Europa della sua prima raccolta, \"The Best of Laura Pausini - E ritorno da te\" e i primi tre brani realizzati per il disco sono stati \"Without You\", \"It's Not Good-Bye\" e \"Every Day Is a Monday\".\nI brani inclusi in \"From the Inside\" vantano la collaborazione di importanti nomi del panorama musicale mondiale: tra i produttori del disco figurano Patrick Leonard (noto per essere l'autore di molti successi di Madonna), K.C. Porter e John Shanks e tra gli autori, oltre ai nomi gi\u00e0 citati, figurano Olivia d'Abo (\"Love Comes from the Inside\") e Kara DioGuardi (\"I Need Love\" e \"I Do To Be\"). Tra i credits del disco non figura invece il nome di David Foster, inizialmente indicato tra i collaboratori certi alla realizzazione del disco. L'album esce negli Stati Uniti il 5 novembre 2002 a un anno di distanza dalla raccolta \"The Best of Laura Pausini - E ritorno da te\", preceduto dal brano \"Surrender\", pubblicato in agosto dello stesso anno.\nTra i brani inclusi nel disco figurano due canzoni gi\u00e0 pubblicate in lingua italiana e in lingua spagnola nei precedenti lavori della cantante: si tratta di \"It's Not Good\u2013bye\", adattamento di \"In assenza di te\", e di \"Every Day Is a Monday\", versione originale di \"Il mio sbaglio pi\u00f9 grande\". Tra gli altri brani figurano pezzi con sonorit\u00e0 soft rock (\"Love Comes from the Inside\") oppure disco music (\"I Do To Be\") e in alcune canzoni sono riscontrabili venature soul; la linea generale del disco rimane per\u00f2 incentrata sulla melodia pop e sul romanticismo, che si trova soprattutto in brani pi\u00f9 vicini alle precedenti produzioni di Laura Pausini come \"I Need Love\" e \"Without You\". Diversi critici hanno accostato lo stile musicale di alcuni brani contenuti nel disco con quello di C\u00e9line Dion, arrivando talvolta a definire Laura Pausini chiaramente influenzata dalla cantante canadese.\nLe scelte promozionali della casa discografica mirano a presentare il disco pi\u00f9 in ottica disco music anzich\u00e9 pop: il singolo di esordio viene lanciato in varie versioni remix e sia \"Surrender\", sia il secondo singolo \"If That's Love\" raggiungono il 1\u00ba posto nella classifica \"Billboard Dance/Club Play Songs\" dei brani pi\u00f9 trasmessi nei Club/Discoteche degli Stati Uniti d'America.\nLaura Pausini, sentendosi un'artista pop, dichiara di non condividere queste scelte, delle quali non era stata avvertita. Per questo motivo la cantante si dice delusa dalla propria esperienza americana e, dopo aver cercato di ottenere una promozione in linea con la sua personalit\u00e0 artistica, sceglie di tornare in Italia abbandonando il progetto americano al suo destino, arrestando la promozione del disco, concludendo solo 2 Show-Case negli States, rinunciando alla prevista tourn\u00e9e e rifiutando la proposta di un secondo disco in lingua inglese. Tra le ragioni dei contrasti con la casa discografica rientra anche la scelta del video per il primo singolo, realizzato senza consultare l'artista romagnola, la quale decide perci\u00f2 di registrare una nuova versione in Italia. Inoltre Laura Pausini considera una grave mancanza non aver realizzato una versione in lingua spagnola dei singoli dell'album. L'unico brano tradotto ed utilizzato come singolo in America Latina nel 2003 \u00e8 \"I Need Love\" che diventa \"De tu amor\", inserito poi nel DVD edizione limitata dell'album \"Resta in ascolto-Escucha\". Le copie vendute negli Stati Uniti d'America sono in totale circa 33.000, ma il disco non riesce a raggiungere il successo sperato. A distanza di pochi mesi, il disco viene lanciato anche nel mercato europeo per un breve periodo: la pubblicazione in Italia avviene il 31 gennaio 2003.\nViene realizzato un video, \"From the Inside EPK\" per descrivere l'album, che non viene pubblicato su nessun supporto audio-video, ma solo sul canale YouTube di Laura Pausini.\nEdizioni.\n\"From the Inside\" (Italia, Stati Uniti).\nL'edizione del disco pubblicata negli Stati Uniti e in Italia contiene 12 tracce inedite.\n\"From the Inside - Promo Box Edition\" (Italia).\nL'edizione \"Promo Box Edition\" pubblicata in Italia \u00e8 un cofanetto cartonato ad anelli promozionale per i giornalisti (non in vendita) composto da:\n\"From the Inside - Box Edition\" (Stati Uniti).\nL'edizione \"Box Edition\" pubblicata negli Stati Uniti \u00e8 un cofanetto cartonato composto da:\n\"From the Inside\" (Germania).\nL'edizione del disco pubblicata in Germania contiene, in aggiunta rispetto all'edizione per l'Italia, 1 Bonus Track: \"Surrender\" .\nDurata totale: 49:43\n\"From the Inside\" (Australia).\nL'edizione del disco pubblicata in Australia contiene, in aggiunta rispetto all'edizione per l'Italia, 2 Bonus Track: \"Surrender\" , \"Surrender\" .\nDurata totale: 53:38\n\"From the Inside\" (Giappone).\nL'edizione del disco pubblicata in Giappone contiene, in aggiunta rispetto all'edizione per l'Italia, 4 Bonus Track: \"Surrender\" , \"Surrender\" , \"Il mio sbaglio pi\u00f9 grande\", \"In assenza di te\" e 1 Videoclip Bonus visibile sul PC: \"Surrender\".\nDurata totale: 61:59\nPromozione.\n\"Surrender\" \u00e8 il singolo pubblicato negli Stati Uniti ad agosto 2002 e in Italia il 24 gennaio 2003 che precede l'uscita dell'album. Il secondo singolo estratto in Italia e negli Stati Uniti \u00e8 \"I Need Love\" mentre \"De tu amor\" in America Latina. Tale versione \u00e8 la traduzione di \"I Need Love\" in lingua spagnola non presente nell'album \"From the Inside\" ma pubblicata su CD singolo. Il terzo singolo estratto in Italia \u00e8 \"If That's Love\". In America Latina e negli Stati Uniti viene inoltre estratto come singolo \"It's Not Good-Bye\".\nSuccesso commerciale.\nL'album vende in totale 2.000.000 copie: 33.000 copie negli Stati Uniti; pi\u00f9 di 1.900.000 nel resto del mondo."}
{"id": "736740", "revid": "99089", "url": "https://it.wikipedia.org/wiki?curid=736740", "title": "Aurelius Prudentius Clemens", "text": ""}
{"id": "736741", "revid": "99089", "url": "https://it.wikipedia.org/wiki?curid=736741", "title": "Prudenzio Clemente", "text": ""}
{"id": "736742", "revid": "8897", "url": "https://it.wikipedia.org/wiki?curid=736742", "title": "Licenza software", "text": ""}
{"id": "736743", "revid": "6923", "url": "https://it.wikipedia.org/wiki?curid=736743", "title": "Segri\u00e0", "text": "Il Segri\u00e0 \u00e8 una delle 41 comarche della Catalogna, con una popolazione di 183.954 abitanti; suo capoluogo \u00e8 Lleida.\nAmministrativamente fa parte della provincia di Lleida, che comprende 13 comarche."}
{"id": "736745", "revid": "36426", "url": "https://it.wikipedia.org/wiki?curid=736745", "title": "Lorentino d'Arezzo", "text": "Agiografia e culto.\nInsieme al fratello Pergentino fu decapitato sotto la persecuzione cristiana ordinata dall'imperatore romano Decio nel 250.\nLa festa dei due santi, ricordati nel \"Martirologio geronimiano\", viene celebrata il 3 giugno.\nI santi Lorentino e Pergentino sono oggi protettori della citt\u00e0 di Arezzo e del quartiere di Porta del Foro, partecipante alla Giostra del Saracino, nel cui territorio sorge la chiesa ad essi dedicata. La porta di ingresso al centro storico della citt\u00e0, nei cui locali ha sede il Quartiere, \u00e8 intitolata proprio a san Lorentino."}
{"id": "736746", "revid": "105377253", "url": "https://it.wikipedia.org/wiki?curid=736746", "title": "Pergentino da Arezzo", "text": "Agiografia e culto.\nInsieme al fratello Lorentino fu decapitato sotto la persecuzione ordinata dall'imperatore romano Decio nell'anno 250.\nLa festa dei due Santi, ricordati nel \"Martirologio geronimiano\", viene celebrata il 3 giugno.\nI santi Lorentino e Pergentino sono oggi protettori della citt\u00e0 di Arezzo e del Quartiere di Porta del Foro, partecipante alla Giostra del Saracino, nel cui territorio sorge la chiesa ad essi dedicata."}
{"id": "736747", "revid": "174925", "url": "https://it.wikipedia.org/wiki?curid=736747", "title": "Salve", "text": ""}
{"id": "736751", "revid": "1566286", "url": "https://it.wikipedia.org/wiki?curid=736751", "title": "Nati ieri", "text": "Nati ieri \u00e8 una serie televisiva italiana.\nProduzione.\nProdotta dalla Lux Vide e da Mediaset, la fiction \"Nati ieri\" \u00e8 un \"medical drama\", ma differisce da altre opere dello stesso genere perch\u00e9 \u00e8 ambientata in un reparto di maternit\u00e0 di un ospedale. Luca Bernabei, che ha prodotto la serie con la sua casa di produzione Lux Vide, ha dichiarato che \u00abin \"Nati ieri\" ci sono medici impegnati a combattere per la vita, e non contro la morte come accade in E.R.\u00bb.\nTrama.\nStefano Maioli (Sebastiano Somma), ginecologo, vorrebbe diventare primario del policlinico \"Galilei\", ma non \u00e8 ben visto da alcuni superiori e dai suoi rivali. Stefano opera la signora Asiago, la quale decide di denunciarlo. Per questa ragione, viene mandato a lavorare in un'altra struttura, il \"Sant'Anna\", il reparto maternit\u00e0 del \"Galilei\". L\u00ec si rende conto che la situazione non \u00e8 affatto buona perch\u00e9 mancano le risorse economiche. Tuttavia \u00e8 contento di ritrovare il pediatra Corrado Milani (Ettore Bassi), un suo amico, e di conoscere la ginecologa Sara (Vittoria Belvedere). Inoltre, chiede all'ostetrica Alberta (Lina Sastri) di venire a lavorare al \"Sant'Anna\".\nMessa in onda.\nI 26 episodi che compongono la prima ed unica stagione della serie sarebbero dovuti andare in onda in prima visione TV su Canale 5 in 13 prime serate tra il 2006 e il 2007. Invece, Canale 5 mand\u00f2 in onda in prima TV solo 18 episodi, cio\u00e8 9 prime serate, poich\u00e9 Mediaset decise di interrompere la serie ufficialmente \u00abper risultati di ascolto non in linea con gli obiettivi della rete\u00bb. L'attore protagonista Sebastiano Somma disse che la serie, nel corso delle nove serate, aveva perduto ascolti a causa dei continui spostamenti nel palinsesto. I restanti 8 episodi vennero trasmessi in prima TV su Rete 4 nell'estate del 2007 in 4 prime serate.\nLa fiction torn\u00f2 in onda in replica su Canale 5 nell'estate 2008 ogni sabato e domenica dalle 16.40 alle 17.40 con risultati discreti.\nA partire dall'estate 2009, la serie \u00e8 stata pi\u00f9 volte trasmessa in replica alle 03.00 di notte su Canale 5 nel corso degli anni successivi.\nNel maggio 2010 la serie torna in onda in orario notturno su La 5 e nuovamente sullo stesso canale, nel maggio del 2020 in fascia pomeridiana il sabato e la domenica e nell\u2019agosto del 2021 tutti i giorni.\nLa serie \u00e8 anche presente nella programmazione di 13 TV, canale generalista spagnolo a tematica religiosa, con il titolo di \"Maternity\".\nDal 16 ottobre 2014 la serie viene trasmessa ogni gioved\u00ec alle ore 21:00 su TV2000, canale 28 del digitale terrestre."}
{"id": "736768", "revid": "729019", "url": "https://it.wikipedia.org/wiki?curid=736768", "title": "Scammell Pioneer", "text": "Il Pioneer era un veicolo da trasporto britannico, prodotto dalla Scammell durante la seconda guerra mondiale. Era utilizzato per il traino dei cannoni e per gli obici pesanti e per il trasporto e il recupero dei carri armati.\nSviluppo.\nProgettato come veicolo con trazione 6x4 fuoristrada da utilizzare nelle allora colonie della Gran Bretagna, dove le strade pavimentate erano piuttosto rare, il Pioneer venne prodotto a partire dal 1927. Nonostante mancasse della trazione integrale, la combinazione tra sospensioni dalla ampia escursione, trazione eccellente e motore che poteva girare ad un basso numero di giri gli conferiva una impressionante potenza di traino a bassa velocit\u00e0 su strade sterrate.\npur non essendo un veicolo progettato per uso militare un singolo il War office acquist\u00f2 un singolo esemplare dotato di motore a benzina nel 1932. Venne allestito come trattore per il trasporto di carri unendolo permanentemente ad un semi rimorchio da 18 tonnellate. Il veicolo venne assegnato ad una unit\u00e0 di addestramento, ma all'inizio non fece una particolare impressione e pertanto non vennero acquistati altri veicoli per alcuni anni.\nImpiego militare.\nAd eccezione del primo esemplare per il trasporto dei carri armati, che era stato acquistato nel 1932, tutti i Pioneer acquistati dell'esercito britannico erano dotati del motore diesel a sei cilindri Gardner da 102 hp (109, 4 cv) e avevano trazione posteriore. Il veicolo era dotato di un cambio sincronizzato e di verricello azionato da una presa di potenza.\nTrattore di artiglieria.\nIntrodotto nel 1935 il Pioneer R100 era un trasporto per pezzi di artiglieria pesante che venne usato durante tutta la seconda guerra mondiale. Il veicolo aveva sistemazioni per i serventi del pezzo di artiglieria, le munizioni e l'equipaggiamento.\nAll'inizio del conflitto il veicolo veniva usato per il traino di pezzi di artiglieria quali il cannone Ordnance BL 60 lb, l'obice da 6-inch e il cannone da 4.5-inch e da 5.5-inch fino a quando divenne disponibile in numero adeguato il AEC Matador. In seguito il Pioneer venne utilizzato per il traino degli obici da 6-inch e da 8-inch, il cannone \"Long Tom\" da 155\u00a0mm e l'obice da 7.2-inch.\nMolti Pioneer nel 1940 furono abbandonati in Francia a seguito dell'evacuazione del British Expeditionary Force (BEF) da Dunkerque. Diversi di questi veicoli erano stati messi fuori uso dalle truppe in ritirata ma altri furono catturati dai tedeschi.\nLa Scammell produsse 980 Pioneer R100 trattori pesanti per l'artiglieria fino alla fine della guerra. Dato che questa quantit\u00e0 era insufficiente alle necessit\u00e0 il Pioneer R100 venne affiancato dal trattore di artiglieria Albion CX22S a partire dal 1943.\nVeicolo da recupero.\nDal 1938 l'esercito britannico inizi\u00f2 a ricevere la versione da recupero pesante del Pioneer. I primi 43 esemplari furono designati Pioneer SV1S e Pioneer SV1T. I due modelli erano equipaggiati con la gru pieghevole da 3-ton, scomparti per l'equipaggiamento e le barre di traino. Anche di questa versione numerosi esemplari nel 1940 furono abbandonati in Francia.\nSul modello SV2S del Pioneer era stata installata una gru leggermente riprogettata che permetteva di sollevare un carico ad una altezza maggiore. \nIl Pioneer da recupero disponeva di due cingoli che, in caso di terreno soffice o fangoso, potevano essere montati sulle ruote posteriori trasformando il veicolo temporaneamente in un semicingolato.\nIl veicolo venne prodotto per tutto il conflitto per un totale di 1.975 esemplari costruiti. L'ultimo Pioneer da recupero dell'esercito britannico \u00e8 stato ritirato negli anni '80 nel Belize.\nTrasporto carri.\nLe consegne della versione da trasporto carri non iniziarono prima del 1937. Sul veicolo, designato Pioneer TRCU20 nella versione da 20-ton e TRCU30 in quella da 30-ton, era stata montata una cabina pi\u00f9 grande per poter far accomodare, come passeggeri, anche l'equipaggio del carro e di ruote posteriori pi\u00f9 grandi delle versioni per il traino di artiglieria e da recupero.\nIl semirimorchio era fissato permanentemente al trattore e non era separabile come avviene nei mezzi moderni. Per far salire il carro erano usate delle rampe incernierate nella parte posteriore del rimorchio. In caso di carro immobilizzato si doveva utilizzare il verricello del trattore per caricarlo sul rimorchio.\nLa combinazione trattore e semirimorchio si dimostr\u00f2 troppo alta per poter trasportare i carri statunitensi, che gi\u00e0 di loro avevano un profilo piuttosto alto, su alcuni ponti della Gran Bretagna. Per questo gli venne preferito il trasporto carri di produzione statunitense Diamond T dal 1941. Nonostante questo la produzione continu\u00f2 per tutta la guerra per un totale di 449 esemplari . L'altezza del rimorchio lo rese poco appetibile come trasporto per impieghi civili dopo il secondo dopoguerra e molti rimorchi vennero quindi demoliti. Le motrici vennero invece mantenute e utilizzate con altri rimorchi o venduti per usi civili."}
{"id": "736769", "revid": "287204", "url": "https://it.wikipedia.org/wiki?curid=736769", "title": "Brigitta Westphal", "text": "Attiva dal 1986, si \u00e8 formata come artista nella sua regione di origine, la Franconia, ed ha vissuto a lungo nella regione di Francoforte sul Meno. Vive tra la Germania e Ansedonia, in Toscana.\nLa sua attivit\u00e0 artistica ha avuto come esperienza chiave uno studio sullo scrittore austriaco Robert Musil e sul suo principale lavoro, \"L'uomo senza qualit\u00e0\". Da tale studio sono derivati due cicli di quattordici pitture ad olio.\nNelle opere di Westphal sono enfatizzati tanto gli aspetti della natura quanto quelli strettamente legati alla vita dell'uomo ed hanno sempre una forte connotazione biografica.\nL'illustrazione di temi letterari costituisce inoltre un'importante componente del suo lavoro. "}
{"id": "736775", "revid": "99089", "url": "https://it.wikipedia.org/wiki?curid=736775", "title": "Gnostico", "text": ""}
{"id": "736776", "revid": "1610933", "url": "https://it.wikipedia.org/wiki?curid=736776", "title": "Nyala di montagna", "text": ""}
{"id": "736779", "revid": "729019", "url": "https://it.wikipedia.org/wiki?curid=736779", "title": "Austin K2", "text": "La Austin K2/Y era una ambulanza prodotta dalla Austin Motor Company per le forze armate britanniche e utilizzata durante la seconda guerra mondiale e, per quanto riguarda le forze armate britanniche, anche durante la guerra di Corea. L'allestimento come veicolo sanitario era realizzato dalla Mann Ergenton.\nDescrizione.\nIl veicolo era realizzato utilizzando come base il camion leggero Austin K30 dal quale differiva, oltre che per la parte posteriore, anche per la sostituzione delle portiere della cabina in metallo con delle portiere in tela. La K2/Y poteva trasportare dieci feriti seduti o quattro feriti in barella. La carrozzeria dell'ambulanza, conosciuta come \"No. 2 Mk.I/L\", era stata sviluppata dal \"Royal Army Medical Corps\" e veniva costruita dalla carrozzeria Mann Egertor. Le dimensioni interne erano, approssimativamente, le seguenti: lunghezza 2,6 m - larghezza 2 m - altezza 1,7 m. La parte posteriore del veicolo aveva due grandi portelloni per l'accesso. I feriti potevano anche essere raggiunti per mezzo di una piccola porta interna dotata di un seggiolino. L'esterno era formato principalmente da tela dipinta.\nNe sono state costruite 13.102 esemplari, quasi ininterrottamente dal 1940 alla fine del conflitto, presso lo stabilimento di Longbridge. Oggi si stima che siano rimaste poco pi\u00f9 di 50 esemplari. Il cambio della K2/Y era una trasmissione che andava \"capita\" in quanto aveva le marce molto spaziate ma una volta che ci si era abituati svolgeva un ottimo servizio. Sul veicolo erano montati due serbatoi, uno per lato, da circa 54,4 l (12 galloni imperiali). La velocit\u00e0 massima era di 80 km/h (50 miglia orarie).\nDue erano le versioni dell'ambulanza. Le prime versioni avevano due ventilatori rotanti di forma rotonda sul tetto e una ruota di scorta che formava una grande protuberanza dietro il posto di guida. Le versioni successive avevano due prese d'aria di forma quadrata e una ruota di scorta coperta con una protuberanza pi\u00f9 piccola e arrotondata. Inoltre la ruota era stata spostata pi\u00f9 all'interno della carrozzeria in modo da risolvere il problema del guidatore che colpiva la copertura e la ruota quando incrociava altri veicoli. Per questo lo spazio ricavato all'interno della porta venne ingrandito.\nIl design di questa ambulanza era popolare sia tra le truppe britanniche che del Commonwealth ed anche tra le truppe statunitensi che ricevettero questo veicolo in un caso di legge \"Affitti e Prestiti\" al contrario. Il veicolo venne soprannominato affettuosamente \"Katy\" dalle truppe britanniche e statunitensi di stanza in Germania negli anni '50.\nAltre ambulanze.\nOltre alla K2/Y vennero prodotte anche altre due modelli di ambulanza basati sul Morris Commercial CS11/30F ed il Bedford ML54. I veicoli si distinguevano per i parafanghi. L'Austin aveva i parafanghi che terminavano alle \"porte\", nel Morris questi terminavano sotto i gradini mentre nel Bedford terminavano prima delle porte.\nCultura di massa.\nIl veicolo ha avuto un ruolo centrale nel film \"Birra ghiacciata ad Alessandria\" al quale partecipava John Mills, Sylvia Syms, Anthony Quayle e Harry Andrews. Il film era basato sull'omonimo romanzo di Christopher Landon del 1957.\nAlcune K2/Y hanno preso parte alla parata del 50\u00ba anniversario della Vittoria della seconda guerra mondiale in Europa e nel Pacifico svoltasi lungo il Mall a Londra il 19 maggio del 1995.\nAnche la principessa Elisabetta venne addestrata durante la seconda guerra mondiale per guidare uno di questi veicoli."}
{"id": "736780", "revid": "287204", "url": "https://it.wikipedia.org/wiki?curid=736780", "title": "Hyeres", "text": ""}
{"id": "736781", "revid": "9", "url": "https://it.wikipedia.org/wiki?curid=736781", "title": "Mourmelon le Grand", "text": ""}
{"id": "736782", "revid": "119413351", "url": "https://it.wikipedia.org/wiki?curid=736782", "title": "Alfredo Trentalange", "text": "Stella d'argento al merito sportivo CONI, e allenatore UEFA B abilitato \"ad honorem\", \u00e8 presidente dell'Associazione Italiana Arbitri.\nBiografia.\nArbitro.\nAppartenente alla sezione AIA di Torino, arbitra dall'et\u00e0 di 15 anni, incominciando con il settore giovanile facendo esperienza in tutte le categorie regionali, dirigendo dapprima in Serie C (70 gare) e poi in Serie B (115 gare) prima dell'esordio in Serie A nel 1989 (-). \nNel corso della sua carriera ha arbitrato due derby di Milano, due derby della Lanterna e un derby di Verona oltre a due finali di Coppa Italia. Nel 1993 venne promosso arbitro internazionale dall'allora designatore Paolo Casarin. In occasione del svolse le funzioni di quarto ufficiale di gara. Nel 1997 ricevette il premio Giovanni Mauro, massimo riconoscimento per i direttori di gara italiani; ha anche collezionato diverse apparizioni nella UEFA Champions League, l'ultima delle quali nel 2002 in occasione della gara - e in numerose altre gare internazionali, come - il 23 novembre 1994, Sporting Lisbona- il 22 settembre 2000, Legia Varsavia- il 28 agosto 2002, Francia-Germania il 27 agosto 2001 allo Stadio Saint-Denis; in tutto furono 70, fra cui anche una semifinale di Coppa delle Coppe tra e . \nFu dismesso nel 2003 per raggiunti limiti d'et\u00e0, dopo la gara d'addio in Serie A tra e . Ha arbitrato in tutto 197 partite nella massima divisione. Nel 1995 ha arbitrato 10 gare in Giappone, nella J. League. Ha poi diretto le finali dei campionati in Tunisia, Libia, Egitto e Libano e gare della Dallas Cup negli Stati Uniti.\nSuo malgrado, rester\u00e0 \"famoso\" presso i tifosi blucerchiati per il calcio di rigore accordato, all'ultimo minuto di gioco, nella gara del campionato di Serie A 1998-1999 tra e , che valse il definitivo 2-2 rossobl\u00f9 e, di riflesso, la matematica retrocessione doriana in Serie B; qualche anno dopo ammise il suo errore, ma ci\u00f2 provoc\u00f2 ancora pi\u00f9 rabbia nei tifosi genovesi. Si ricorda anche un episodio abbastanza singolare durante la partita tra e del campionato di Serie B 2001-2002, quando si accorse delle condizioni critiche di Jorge Vargas e lo salv\u00f2 da un arresto cardiaco, dopo una forte pallonata sul naso e la conseguente perdita di sensi, convincendolo a lasciare il campo.\nDirigente.\nDopo essere stato vicecommissario alla CAN C nella stagione 2004-2005, \u00e8 componente del Comitato Nazionale dell'AIA, dal 2009 al 2020 \u00e8 stato Responsabile del Settore Tecnico, e ricopre anche il ruolo di osservatore degli arbitri UEFA.\nDa gennaio 2012 a gennaio 2016 \u00e8 stato componente della Commissione Arbitrale FIFA. Dopo le designazioni ai Giochi Olimpici di Londra e alla Coppa del Mondo per club in Giappone e Marocco, ha selezionato e designato arbitri nelle competizioni FIFA in Nuova Zelanda, Cile e Giordania.\nIn occasione dei mondiali 2014 in Brasile era nella commissione che ha designato l'arbitro italiano Nicola Rizzoli per la finale.\nReferee Instructor UEFA-FIFA dal 2017 con partecipazione a: Mondiali Under 20 - Nuova Zelanda, Korea e Polonia e Under 17 - Cile e India e Under 17 femminile in Giordania. Referee Assessor per gare play-off Colombia/USA e Nuova Zelanda/Per\u00f9. \nIl 14 febbraio 2021, l'Assemblea generale dell'AIA lo elegge presidente dell'Associazione per il quadriennio 2021-2024, con il 60,31% dei voti (contro il 39,06% ottenuto da Marcello Nicchi, Presidente uscente, ricandidatosi per un quarto mandato).\nFuori dal campo.\n\u00c8 stato giornalista pubblicista dal 1998 al 2012.\nLaureato in scienze motorie e scienze dell'educazione, \u00e8 insegnante di religione al liceo Scuole Salesiane di Torino, educatore e docente di Competenze chiave di cittadinanza nei centri professionali CNOS - FAP oltrech\u00e9 formatore presso universit\u00e0 ed enti privati, su temi sociali, etici e di gestione aziendale.\nDirettore di comunit\u00e0 terapeutica ANFFAS, \u00e8 esperto di musicoterapia e responsabile delle attivit\u00e0 riabilitative al Fatebenefratelli di San Maurizio Canavese e in altre case di cura neuropsichiatriche.\n\u00c8 stato cofondatore e socio onorario dal 2001 al 2019 dell'associazione di volontariato A.G.A.P.E. che si occupa e sostiene le persone con disagio psichico."}
{"id": "736784", "revid": "964734", "url": "https://it.wikipedia.org/wiki?curid=736784", "title": "Prateria", "text": "La prateria \u00e8 un'area di terra che fa da contorno a deserti, steppe o a bassi rilievi topografici caratterizzata da una vegetazione composta prevalentemente da piante basse (soprattutto graminacee) ed erbe pi\u00f9 o meno alte a seconda delle precipitazioni annue. Infatti, dove queste ultime arrivano a 1000\u00a0mm l'anno crescono erbe alte anche fino a due metri (prateria alta); dove si limitano a 500\u00a0mm l'anno, crescono erbe basse o comunque non pi\u00f9 alte di 30\u00a0cm (prateria bassa). Generalmente nelle praterie ci sono pochi alberi: alle medie altitudini, come ad esempio nelle Grandi pianure dell'America settentrionale, la prateria occupa le zone interne dei continenti dove le precipitazioni non sono sufficienti per lo sviluppo delle foreste di latifoglie.\nPraterie.\nPraterie tropicali e subtropicali.\nQueste praterie sono classificate insieme alle savane e agli arbusteti tropicali e subtropicali nel bioma delle praterie, savane e arbusteti tropicali e subtropicali. Praterie di questo tipo sono i cosiddetti llanos sudamericani.\nPraterie temperate.\nLe praterie temperate includono la grande prateria nordamericana, la pampa dell'Argentina, il Veld del Sudafrica e le steppe dell'Europa (inclusa la pusta ungherese). Sono incluse nel bioma delle \"praterie e arbusteti temperati\". Sono costituite principalmente da erbe, soprattutto graminacee a stelo corto o lungo, mentre la crescita di arbusti e alberi \u00e8 limitata da periodi di siccit\u00e0. Infatti le precipitazioni sono concentrate in un breve periodo del freddo inverno, mentre l'estate \u00e8 calda e secca.\nPraterie umide.\nLe praterie che sono inondate stagionalmente ogni anno, come le Everglades della Florida o il Pantanal del Brasile, della Bolivia e del Paraguay. Sono classificate nel bioma delle \"praterie e savane inondate\" e sono frequenti nelle zone tropicali e subtropicali.\nPraterie montane.\nLe praterie d'altitudine sono poste sulle catene montuose pi\u00f9 alte, come il \"P\u00e1ramo\" sulle Ande. Sono parte del bioma delle \"praterie e arbusteti montani\" e costituiscono anche la tundra alpina.\nPraterie polari.\nIn modo simile alle praterie montane anche la tundra polare pu\u00f2 essere erbosa. Comunque l'alta umidit\u00e0 del suolo fa s\u00ec che poca tundra sia dominata dall'erba oggi. Comunque, nelle ere glaciali del Pleistocene, una prateria polare, detta \"steppa-tundra\", occupava grandi aree dell'emisfero boreale.\nPraterie desertiche.\nSono piccole aree sparse adiacenti e limitrofe ai deserti, nelle ecoregioni dei deserti e plarbusti desertici.\nAnimali della prateria.\nNelle grandi praterie naturali la fauna \u00e8 estremamente varia, predominano i grandi erbivori: cervi, cerbiatti, bisonti e cani della prateria; ma anche lupi, volpi e orsi, il bisonte nell'America settentrionale, l'elefante in Africa e il canguro in Australia, e sono inoltre presenti roditori, serpenti, insetti, volatili che nidificano a terra e si nutrono nel medesimo modo senza il bisogno di utilizzare le ali, data la scarsa presenza di alberi, grazie ai quali gli uccelli potrebbero ripararsi da predatori."}
{"id": "736785", "revid": "309289", "url": "https://it.wikipedia.org/wiki?curid=736785", "title": "Monti di Verchojansk", "text": "I monti di Verchojansk (, \"Verchojanskij chrebet\"; oppure \u0412\u0435\u0440\u0445\u043e\u044f\u043d\u0441\u043a\u0430\u044f \u0433\u043e\u0440\u043d\u0430\u044f \u0441\u0438\u0441\u0442\u0435\u043c\u0430, \"Verchojanskaja gornaja sistema\"; in lingua sacha: \u04ae\u04e9\u04bb\u044d\u044d \u0414\u044c\u0430\u0430\u04a5\u044b \u0441\u0438\u0441 \u0445\u0430\u0439\u0430\u0442\u0430, o \u0412\u0435\u0440\u0445\u043e\u044f\u043d\u0441\u043a\u0430\u0439 \u0441\u0438\u0441) sono una catena montuosa nell'estremo nordest siberiano. Si trovano nella Sacha (Jacuzia), in Russia. \nGeografia.\nI monti si allungano per circa 1\u00a0200 km in un grande arco tra i fiumi Lena e Tompo (affluente dell'Aldan) a occidente, e la Jana ad est. L'altezza maggiore (2\u00a0283\u00a0m) \u00e8 quella di una vetta senza nome nella cresta dei monti Orulgan. La catena, che ha una larghezza che va dai 100 ai 250\u00a0km., segna il confine tra la placca eurasiatica e quella nordamericana. A sud-est si divide in due ulteriori speroni divergenti: quello dei monti Sette-Daban (a sud) e dei Sun\u00adtar-Chaja\u00adta (a est).\nLa catena di Verchojansk si suddivide in molte altre creste. Oltre ai summenzionati monti Orulgan, vi sono, tra gli altri, i monti Kular (\u041a\u0443\u043b\u0430\u0440), i Charaulachskij (\u0425\u0430\u0440\u0430\u0443\u043b\u0430\u0445\u0441\u043a\u0438\u0439 \u0445\u0440\u0435\u0431\u0435\u0442), gli Ust'-Viljuskij (\u0423\u0441\u0442\u044c-\u0412\u0438\u043b\u044e\u0439\u0441\u043a\u0438\u0439 \u0445\u0440\u0435\u0431\u0435\u0442) e i Tuora-Sis (\u0422\u0443\u043e\u0440\u0430-\u0421\u0438\u0441).\nDai monti di Verchojansk scendono molti fiumi: Menkere, Soboloch-Majan, Undjuljung, Djany\u0161ka, Bytantaj, Dulgalach e Sartang.\nClima.\nIl clima \u00e8 caratterizzato da inverni molto lunghi (fino a 9 mesi). La temperatura media di gennaio \u00e8 di circa -37 \u00b0C. Il permafrost \u00e8 diffuso ovunque, con la presenza di ghiaccio perenne (\"naled\"') nelle valli fluviali. \nDato il clima rigidissimo (si toccano le temperature pi\u00f9 basse dell'emisfero nord della Terra), le montagne sono praticamente spopolate; i pochissimi centri abitati sono centri minerari, per consentire lo sfruttamento dei depositi di piombo, zinco, argento e carbone.\nFlora.\nSui pendii della taiga di montagna e sui suoli di permafrost-taiga, ci sono foreste di larice dauriano, alternate a seconda delle altezze a boschetti di ontano verde (\"Alnus viridis fruticosa\"), pino nano siberiano, betulla nana e salice polare; nella tundra (oltre 50% del territorio) su terreni argillosi pietrosi prevalgono licheni e piante arbustive. Sulle cime delle catene montuose \u00e8 presente un freddo deserto artico. Nella parte meridionale sono molto diffusi sui pendii i prati della steppa. "}
{"id": "736786", "revid": "298229", "url": "https://it.wikipedia.org/wiki?curid=736786", "title": "Campionati europei di nuoto in vasca corta 2001", "text": "I noni Campionati europei di nuoto in vasca corta si sono svolti ad Anversa (Belgio) dal 13 al 16 dicembre 2001."}
{"id": "736788", "revid": "125245547", "url": "https://it.wikipedia.org/wiki?curid=736788", "title": "Liberty L-12", "text": "Il Liberty L-12 era un motore aeronautico a V dodici cilindri a 45\u00b0 con cilindrata di 27 L (1\u00a0649,3 in\u00b3) e potenza di 400 hp (300 kW) raffreddato a liquido prodotto negli Stati Uniti d'America durante la prima guerra mondiale.\nStoria.\nSviluppo.\nIl motore venne progettato da Jesse Vincent e E. H. Hall della Hall-Scott Motor Company ma fu prodotto anche da altre societ\u00e0 tra le quali la Packard, la Lincoln, la Ford, la General Motors, la Nordyke e la Marmon.\nIl progetto era stato pensato per essere \"modulare\" e pertanto si potevano realizzare motori di diversa configurazione utilizzando quattro o sei cilindri disposti su una o due bancate.\nFurono realizzati 20.478 L-12 tra il luglio del 1917 e il 1919. La distribuzione era a singolo albero a camme in testa che comandava due valvole per cilindro. Il peso a secco era di 383 kg.\nFurono anche realizzati due motori L-6 dotati di sei cilindri che per\u00f2 non furono mai utilizzati dall'U.S. Army. Vennero infatti distrutti durante le prove effettuate dal dott. William Christmas per il suo velivolo caccia denominato Christmas Bullet.\nUna versione a V rovesciata designata V-1650, che non ha alcun rapporto con la successiva versione del Rolls-Royce Merlin prodotta negli Stati Uniti dalla Packard e designata sempre V-1650, fu prodotta dal 1926.\nIl Liberty L-12 verr\u00e0 prodotto anche in Gran Bretagna come motore per i carri armati con la denominazione di \"Nuffield Liberty\"."}
{"id": "736790", "revid": "107460066", "url": "https://it.wikipedia.org/wiki?curid=736790", "title": "Inno della Giostra del Saracino", "text": "L'Inno della Giostra del Saracino \u00e8 l'inno dell'omonima manifestazione storica che si tiene due volte l'anno ad Arezzo.\nAutore del testo fu Alberto Severi (1883-1958), mentre la musica fu scritta dal maestro Giuseppe Pietri (1886-1946).\nNel 1987 su richiesta dell'allora regista della Giostra del Saracino venne eseguita dal gruppo musici degli Sbandieratori di Arezzo l'inno della Giostra del Saracino.\nDal 1988 l'Inno viene eseguito, in Piazza Grande, poco prima dell'inizio della Giostra del Saracino, dal Gruppo Musici della Giostra del Saracino di Arezzo con il supporto anche dei musici del Gruppo Sbandieratori di Arezzo. A gran voce i quartieristi presenti in Piazza Grande accompagnano l'esecuzione dell'Inno.\nSolitamente, prima di ogni Giostra, non viene eseguito il testo integrale, ma solo la prima strofa e due volte il ritornello.\nL'ormai radicatissima popolarit\u00e0 di tale brano tra gli aretini ne ha fatto un vero e proprio \"Inno della citt\u00e0 di Arezzo\"."}
{"id": "736791", "revid": "484362", "url": "https://it.wikipedia.org/wiki?curid=736791", "title": "De Panne", "text": "De Panne (in francese \"La Panne\") \u00e8 un comune belga di 11.129 abitanti, situato nella provincia fiamminga delle Fiandre Occidentali.\nSi tratta di una piccola stazione balneare, situata sul Mare del Nord. \u00c8 apprezzata dai turisti soprattutto per la sua vasta spiaggia, la sua lunga diga e per la prossimit\u00e0 alla riserva naturale del Westhoek.\nQuesta citt\u00e0 \u00e8 la localit\u00e0 pi\u00f9 occidentale del Belgio sul Mare del Nord ed \u00e8 situata nei pressi della frontiera con la Francia.\nLa Panne possiede un terzo di tutte le dune del litorale belga. D'altra parte, queste sono considerate come le pi\u00f9 belle del Mare del Nord. La Panne ha anche un vasto piano sabbioso chiamato \"Il Sahara\". Questo piano \u00e8 gi\u00e0 servito da \"set\" per numerosi film, tra i quali \"Franz\" con Jacques Brel.\nLe zone naturali protette sono numerose ed estese: 340 ettari sono compresi nella riserva naturale del Westhoek, 61 ettari nella riserva comunale del Oosthoek, 45 ettari nel Calmeynbos e 100 ettari nel parco di Cabourg.\nNel \"Sahara\", una passeggiata di dune di 400 metri di larghezza, si trovano dune a differenti stadi di formazione, nonch\u00e9 numerosi animali.\nNella cittadina \u00e8 situato anche uno dei capolinea del Kusttram, linea tranviaria di che corre lungo tutta la costa belga fino a Knokke-Heist.\nSport.\nIn primavera vi si conclude la corsa ciclistica a tappe denominata la \"Tre Giorni di La Panne\", una delle Classiche del pav\u00e9. "}
{"id": "736794", "revid": "1833437", "url": "https://it.wikipedia.org/wiki?curid=736794", "title": "Pievi milanesi", "text": "Nel Milanese la pieve indicava una circoscrizione ecclesiastica inferiore alla diocesi che fu in funzione fino al 46\u00ba Sinodo diocesano ambrosiano, chiusosi nel 1972 sotto il card. Giovanni Colombo, arcivescovo di Milano. Inoltre, dal XII secolo, in et\u00e0 comunale, la pieve assunse anche funzioni civili, in ragione del controllo del territorio da parte dei centri urbani, che sfruttarono a questo scopo le preesistenti forme di aggregazione. Civilmente, le pievi furono abbandonate e soppresse da Napoleone nel 1797, in quanto considerate retaggi feudali, e sostituite con i cantoni.\nStoria.\nChiamate pievi, corti o squadre (nomi fra loro equipollenti), queste aggregazioni furono utilizzate nel territorio soggetto a Milano per suddivisioni religiose e civili. Le pievi milanesi raggiunsero il numero di 61, a loro volta suddivise in \"terre\", chiamate borghi, luoghi o \"cassine\", da cui trassero origine i moderni comuni. A capo di ciascuna pieve si trovava un prevosto (mitrato o non). In ambito ecclesiastico, dopo il Concilio di Trento, entr\u00f2 in uso il termine di vicariato foraneo, peraltro equivalente a quello antico di pieve che rimase comunque largamente in uso anche a livello documentale. A loro volta le pievi civili erano raggruppate a fini statistici e fiscali in quattro \"contadi\" (Martesana, Bazzana, Seprio, Burgaria). Le pievi erano sottoposte ai podest\u00e0, ma possedevano una certa forma di autogoverno attraverso propri consigli generali cui partecipavano le autorit\u00e0 dei borghi locali.\nElenco delle pievi milanesi.\nL'elenco seguente mostra tutte le pievi esistite nel corso dei secoli sul territorio milanese, comprese quelle soppresse prima della compartizione del 1757, con i comuni che le componevano: quelli che sono stati successivamente soppressi sono elencati di seguito a quelli che li hanno assorbiti. Sono escluse le pievi esclusivamente ecclesiastiche come la Pieve di Abbiategrasso, Pieve di Rho e la Pieve di Perledo (Perledo, Gittana, Esino Inferiore ed Esino Superiore)."}
{"id": "736795", "revid": "666668", "url": "https://it.wikipedia.org/wiki?curid=736795", "title": "Cesana Yuppies 91", "text": ""}
{"id": "736797", "revid": "666668", "url": "https://it.wikipedia.org/wiki?curid=736797", "title": "Cesana Ronchiverdi", "text": ""}
{"id": "736800", "revid": "666668", "url": "https://it.wikipedia.org/wiki?curid=736800", "title": "Dayco Cesana Ronchiverdi", "text": ""}
{"id": "736801", "revid": "666668", "url": "https://it.wikipedia.org/wiki?curid=736801", "title": "Real Dayco Torino Calcio a 5", "text": ""}
{"id": "736802", "revid": "1226", "url": "https://it.wikipedia.org/wiki?curid=736802", "title": "Preiddeu Annwn", "text": ""}
{"id": "736803", "revid": "1305772", "url": "https://it.wikipedia.org/wiki?curid=736803", "title": "Alligator", "text": ""}
{"id": "736804", "revid": "124156483", "url": "https://it.wikipedia.org/wiki?curid=736804", "title": "Luigi Bonaparte", "text": "Biografia.\nI primi anni e la scalata militare al seguito di Napoleone.\nFiglio di Carlo Maria Bonaparte e di Letizia Ramolino, era fratello minore di Napoleone I, Giuseppe Bonaparte, Luciano Bonaparte ed Elisa Bonaparte, mentre era fratello maggiore di Paolina Bonaparte, Carolina Bonaparte e Girolamo Bonaparte.\nLa precoce carriera di Luigi nell'esercito francese venne decisa dalle favorevoli sorti del fratello Napoleone che gli chiese di prestare servizio con lui in Egitto, venendo promosso poco dopo tenente del 4\u00ba reggimento di artiglieria, divenendo quindi aiutante di campo dello staff del generale Bonaparte. Napoleone, durante la sua campagna in Italia, raccomand\u00f2 Luigi al generale Carnot, e poco dopo questi venne nominato capitano. All'et\u00e0 di soli 25 anni divenne generale.\nAl suo ritorno in Francia, Luigi venne coinvolto dal fratello nel suo tentativo di rovesciare il Direttorio. Quando Napoleone venne nominato primo console di Francia, nel 1802, dietro pressioni del fratello, Luigi spos\u00f2 Ortensia di Beauharnais, figlia di primo letto della cognata Giuseppina Tascher de La Pagerie e di Alexandre de Beauharnais Tale matrimonio non fu tra i pi\u00f9 felici anche perch\u00e9 la stessa Hortense, oppostasi in un primo tempo al matrimonio con il fratello del suo patrigno, venne in seguito persuasa dalla madre ad agire in tal senso per il bene della famiglia e per fortificare l'unione coi Bonaparte.\nIl governo dei Paesi Bassi (1806-1810).\nIl regno d'Olanda e degli olandesi.\nSentendo che la Repubblica batava si era dimostrata troppo indipendente dalle direttive dettate a lei dalla Francia dopo la Rivoluzione, Napoleone la rimpiazz\u00f2 con il Regno d'Olanda il 5 giugno 1806 e pose suo fratello Luigi sul trono. Il Regno d'Olanda, a dispetto del nome, non copriva la sola Olanda ma buona parte degli attuali Paesi Bassi e la Frisia orientale, parte dell'attuale Germania. Napoleone aveva inteso tale posizione ricoperta dal fratello equiparabile a quella di un prefetto del governo francese nei Paesi Bassi (anche se, nel Memoriale di Sant'Elena, Napoleone sostenne che fosse lui ad essersi ridotto a ci\u00f2), ma Luigi non si fece scappare invece l'occasione per governare saldamente il territorio ora che aveva la possibilit\u00e0 di ricoprire una carica di prestigio e che gli consentiva di poter agire con una buona dose di autonomia rispetto al governo del fratello imperatore. Nel tentativo di farsi compiacere dal popolo, inizi\u00f2 a studiare olandese col poeta di corte e scrittore Willem Bilderdijk e venne proclamato sovrano col nome di \"Lodewijk I\" (adottando quindi la forma olandese del suo nome). Questi fatti gli attirarono la simpatia di molti dei suoi sudditi, ancor pi\u00f9 quando impose a tutti i funzionari della sua corte (molti dei quali gli erano stati inviati direttamente dal fratello Napoleone dalla Francia) di parlare unicamente l'olandese e di rinunciare alla loro cittadinanza francese.\nLuigi pens\u00f2 anche di spostare la capitale, dapprima ad Amsterdam, poi all'Aia, poi a Rotterdam e in altri luoghi. Questi continui cambiamenti per\u00f2 irritavano non solo i cortigiani costretti a seguire il sovrano ovunque si trovasse, ma fecero s\u00ec che numerosi corpi diplomatici europei inviassero missive a Napoleone Bonaparte perch\u00e9 chiedesse al fratello di prendere infine una residenza definitiva dove poter intrattenere rapporti continuativi con lo Stato olandese. Questa sua renitenza a rimanere in un posto per pi\u00f9 di un certo periodo \u00e8 stata da molti vista come un chiaro sintomo dei problemi mentali che dall'inizio del secolo affollavano la mente di Luigi, mentre da altri questo fatto \u00e8 stato visto come un tentativo di mascherare pubblicamente la sua omosessualit\u00e0 o bisessualit\u00e0.\nLa moglie Hortense decise di crescere i due figli avuto col marito a Parigi mentre Luigi si trovava in Olanda. Nel 1806 fu per\u00f2 Luigi a chiedere che i suoi figli venissero ad abitare con lui in Olanda come principi di quel paese, ma Hortense si oppose credendo che cedendo a questa richiesta non avrebbe pi\u00f9 rivisto i figli in Francia. Quando Luigi si appell\u00f2 all'aiuto del fratello Napoleone, questi si schier\u00f2 con Hortense. Napoleone allev\u00f2 i ragazzi alla sua corte e giunse a nominarli suoi eredi prima della nascita del proprio figlio.\nDurante il regno di Luigi in Olanda si verificarono due tragedie di rilievo: l'esplosione di una nave cargo riempita di polvere da sparo nel cuore della citt\u00e0 di Leida nel 1807 e l'allagamento dell'Olanda nel 1809. In entrambi i casi, Luigi personalmente si rec\u00f2 sul posto e cerc\u00f2 con ogni mezzo di rendersi utile, facendogli guadagnare l'appellativo di \"Luigi il Buono\".\nComand\u00f2 l'armata che costituiva, insieme alle truppe del generale Motier, la copertura occidentale della \"Grande Arm\u00e9e\" nella campagna del 1806 contro la Prussia.\nUn sovrano senza oppositori.\nAl suo arrivo nei Paesi Bassi, Luigi avrebbe potuto sperimentare come i suoi fratelli Napoleone e Giuseppe una strenua opposizione ad un governo fondamentalmente imposto, ma cos\u00ec non fu. I Paesi Bassi, che pure provenivano da una tradizione repubblicana, erano stati improvvisamente trasformati in una monarchia e pi\u00f9 volte i patrioti si erano schierati a favore della repubblica quando anche gli statolder avevano cercato in passato a pi\u00f9 riprese di ergersi a sovrani. All'ingresso di Luigi all'Aia, la folla fu invece entusiasta o curiosa, ma non ostile; circolarono solo pochi volantini che incitavano alla protesta e alla rivolta. Le ragioni di questa mancanza di opposizione possono essere differenti:\nQuello che Luigi temeva sopra ogni altra cosa \u00e8 di essere percepito come un sovrano imposto dall'esterno ed \u00e8 per questo che al suo discorso d'incoronazione disse \"Anche se sono nato in Francia, ho promesso di proteggere gli interessi dei miei sudditi\", idea che egli condivideva col fratello Napoleone e che lo legittim\u00f2 col suo popolo. Questa nuova idea di sovranit\u00e0 era chiaramente derivata dall'esperienza della Rivoluzione Francese dove il consenso popolare era stato fondamentale per lo sviluppo degli eventi ed aveva a sua volta decretato la fine del governo di stile \"ancien r\u00e9gime\" di Luigi XVI.\nL'abdicazione e l'esilio.\nNel 1810 abdic\u00f2 in favore del figlio Napoleone Luigi, essendo venuto in forte contrasto con il fratello Napoleone I, che non tollerava il suo atteggiamento di indipendenza. Due furono i motivi principali del dissidio con il fratello Imperatore: la ritrosia di Luigi ad adottare anche per il Regno d'Olanda la coscrizione obbligatoria ed il rifiuto di aderire al Blocco Continentale proclamato da Napoleone contro l'Inghilterra. Questo rifiuto \u00e8 pi\u00f9 che comprensibile se si pensa che l'economia del paese si basava principalmente sui traffici via mare e non poteva perci\u00f2 permettersi di inimicarsi la principale potenza navale del tempo, n\u00e9 di rinunciare al commercio marittimo.\nDopo l'abdicazione, Luigi fugg\u00ec in Austria dove l'imperatore Francesco I gli aveva offerto asilo. Subito dopo il Regno d'Olanda fu, per\u00f2, invaso da Napoleone ed annesso all'Impero francese. Dal 1811 al 1813, soggiorn\u00f2 a Graz dove si dedic\u00f2 all'attivit\u00e0 di scrittore e poeta. Luigi scrisse al fratello Napoleone dopo la sconfitta di quest'ultimo in Russia per chiedergli di essere reintegrato al trono olandese, ma Napoleone ad ogni modo rifiut\u00f2. Del resto anche le richieste che invi\u00f2 di poter visitare i Paesi Bassi gli vennero negate numerose volte anche dal nuovo sovrano Guglielmo I, mentre il successore di questi Guglielmo II si dimostr\u00f2 maggiormente accondiscendente e consent\u00ec al Bonaparte di tornare nella sua ex patria nel 1840. Pur viaggiando in Olanda sotto falso nome, molte furono le persone che lo riconobbero e gli dimostrarono ancora affetto e venerazione per il buon governo mantenuto nei suoi seppur pochi anni di reggenza.\nDopo la morte del fratello maggiore Giuseppe nel 1844, Luigi venne visto dai bonapartisti come il legittimo successore alla pretesa per la carica di imperatore dei francesi.\nFu membro della Massoneria.\nMor\u00ec a Livorno, dove soggiornava in un albergo nel quartiere San Marco; le esequie si tennero nella vicina chiesa di Santa Caterina e quindi il corpo fu trasportato in Francia, a Saint-Leu-la-For\u00eat dove aveva una propriet\u00e0.\nDiscendenza.\nLuigi Bonaparte spos\u00f2 nel 1802 Ortensia di Beauharnais (1783 - 1837), figlia di Alexandre de Beauharnais e di Jos\u00e9phine, futura moglie di Napoleone. Quando il marito venne proclamato sovrano d'Olanda, Hortense decise che non sarebbe rimasta a lungo con il marito e torn\u00f2 in Francia per conto proprio, iniziando una separazione \"de facto\" dal marito. La coppia ebbe comunque tre figli:\nLuigi ebbe anche un figlio naturale con l'amante Jeanne Bliss Roland:"}
{"id": "736806", "revid": "1226", "url": "https://it.wikipedia.org/wiki?curid=736806", "title": "Geoffrey di Monmouth", "text": ""}
{"id": "736807", "revid": "767487", "url": "https://it.wikipedia.org/wiki?curid=736807", "title": "Angoscia (film 1944)", "text": "Angoscia (\"Gaslight\") \u00e8 un film del 1944 diretto da George Cukor.\nTrama.\n\"Alice Alquist\", una celebre cantante lirica inglese acclamata in tutto il mondo, viene assassinata nella sua casa di \"Thornton Square\" n.9, a Londra, durante la notte. L'aggressore, che intendeva derubarla dei suoi gioielli, \u00e8 fuggito senza il bottino, allarmato dopo aver udito i passi di una persona scendere le scale. Era la nipote Paula - una quattordicenne orfana del padre e della madre, sorella dell'artista - che scopre il cadavere della zia. Il delitto rimane insoluto.\nPer aiutarla a dimenticare il trauma di quella notte, Paula \u00e8 mandata in Italia, dove studia canto per diventare, come Alice, una cantante d'opera. Per anni studia con lo stesso insegnante della zia, e conosce il pianista \"Gregory Anton\", pi\u00f9 grande di lei, e se ne innamora. Dopo aver annunciato al vecchio maestro di voler rinunciare al canto, non sentendo dentro di s\u00e9 il talento che animava la zia, Paula celebra il matrimonio: nella breve luna di miele sul lago di Como Gregory convince la giovane moglie a tornare a vivere a Londra, nella casa in cui viveva con la zia, affinch\u00e9 Paula possa esorcizzare la sua fragilit\u00e0 e le sue angosce.\nGiunti nella piazza di Londra, entrano nella casa, chiusa fin dalla notte dell'omicidio. In salotto, Paula ritrova gli oggetti collezionati dalla zia nella sua carriera e anche una lettera, indirizzata ad Alice, scritta da un certo \"Sergius Bauer\", datata solo due giorni prima dell'omicidio. La reazione di Gregory durante la lettura della missiva di Paula \u00e8 violenta e inattesa: il marito gliela toglie dalle mani, ma l'uomo si ricompone in fretta, adducendo che la sua lettura la stava ripiombando nel dolore, troppe volte riemerso. Le suggerisce di relegare tutti i mobili e gli oggetti della zia in soffitta per scacciare i brutti ricordi. Paula accetta, ma replica che vuole rimuovere la sua morte violenta, non il tenero ricordo della parente.\nSecondo il volere di Gregory, la coppia non riceve visite a casa, e i due escono di rado. Un giorno fanno una visita alla Torre di Londra, dove Paula perde una spilla regalatale dal marito, che gliel'aveva messa nella borsa. Avvengono dei fatti strani: un quadro sparisce spesso dal salotto, ma viene sempre ritrovato nascosto in un'altra parte della casa. Gregory insinua che sia Paula la responsabile di queste sottrazioni, ma lei non ricorda di aver mai compiuto tali azioni. A un concerto, al quale Paula non vuole mancare, imponendosi per una volta sulla contrariet\u00e0 del marito, l'uomo trova il suo orologio nella borsetta di Paula. Rimproverata dallo sguardo pieno di condanna del marito, la donna fugge via isterica: Gregory le proibisce allora di uscire di casa. Il turbamento di Paula \u00e8 accresciuto da altri eventi: la donna, ormai reclusa in casa, comincia a sentire dei passi in soffitta, mentre la luce delle lampade a gas si affievolisce. Il marito le dice che queste cose esistono solo nella sua immaginazione.\nLa giovane cameriera di casa Alquist, Nancy, peggiora la situazione: quando si presenta davanti alla padrona di casa, il suo volto manifesta sempre un senso di disprezzo verso di lei, ed ella si convince che Nancy la detesti. In realt\u00e0, \u00e8 Gregory a tradirla con la giovane, accusando la moglie di essere una paranoica che si sta inventando tutto. Il marito sta isolando Paula dal mondo esterno, asserendo di farlo per il suo bene: le spiega che \u00e8 diventata una cleptomane, che ruba le sue cose a causa dei suoi nervi logorati. E soggiunge che stia diventando pazza come sua madre.\nLa povera Paula non sa che Gregory \u00e8 \"Sergius Bauer\", l'assassino della zia. Il suo piano diabolico \u00e8 quello di farla interdire come malata di mente e, una volta ottenuta la sua custodia in manicomio, cercare i gioielli della zia. Fin dall'inizio, il suo obiettivo era tornare nella casa del delitto per cercare indisturbato le cose possedute dalla cantante d'opera: cosa che lui fa gi\u00e0 ogni sera, uscendo di casa, girando l'angolo e raggiungendo la soffitta, e cercando ma non trovando i gioielli regalati dallo zar di Russia alla cantante. Sono i passi di Gregory/Sergius che Paula sente; cos\u00ec pure, ella sente smorzarsi la luce quando il marito l'accende nell'attico.\nSennonch\u00e9 \"Brian Cameron\", un ispettore di Scotland Yard conosciuto da Paula a un concerto, e che da bambino aveva incontrato al teatro Alice Alquist, comincia ad accorgersi delle stranezze che accadono nella casa. Brian manda un poliziotto a far la ronda dalle parti di Thornton Square per spiare la situazione e i movimenti dell'uomo, ma Gregory riesce sempre a dileguarsi.\nFinalmente, una sera, nella nebbia, Bauer fa il giro dell'isolato per poi rientrare da un altro ingresso e salire in soffitta: qui Gregory scopre i gioielli tanto bramati, cuciti nell'abito di scena indossato da Alice Alquist per il personaggio dell'imperatrice Teodora. Questa volta, egli rientra nella casa dalla porta finora sbarrata all'ultimo piano. L\u00ec egli ritrova Paula, che intanto ha incontrato l'ispettore, entrato in casa approfittando dell'uscita di Bauer, e che ha sentito anch'egli i passi dell'uomo sopra la camera di Paula: l'ispettore rivela all'ancora incredula donna di chi sono quei passi. Brian le ha anche svelato la verit\u00e0 sul movente dell'assassinio della zia: i gioielli, un fatto tenuto segreto all'epoca delle indagini. Dopo una lotta serrata, Brian e il poliziotto riescono a immobilizzarlo in soffitta. Paula, chiedendo di esser lasciata sola per parlare con l'uomo, sfoga la propria rabbia. Parlando con Brian, si lascia alle spalle il proprio incubo, come la notte che va ormai svanendo verso le luci dell'alba.\nProduzione.\nIl film \u00e8 il \"remake\" di una pellicola dallo stesso titolo (\"Gaslight\") prodotta nel 1940, con Anton Walbrook e Diana Wynard, per la regia di Thorold Dickinson.\nLe riprese furono completamente effettuate all'interno di \"set\" insonorizzati e, non potendo ricreare le atmosfere della Londra vittoriana nei luoghi reali, anche le poche scene esterne furono ricostruite nei \"set\". Boyer era pi\u00f9 basso della Bergman e perci\u00f2 dovette girare alcune scene su un piedistallo per apparire pi\u00f9 alto.\nDavid O. Selznick prest\u00f2 la Bergman alla MGM, ma quando seppe che Charles Boyer voleva che il suo nome apparisse per primo nei titoli del film, cambi\u00f2 idea. Fu l'insistenza della Bergman, che voleva a tutti i costi la parte, a farlo tornare sui suoi passi. Per interpretare al meglio il ruolo di Paula, una donna che lentamente impazzisce, la Bergman si document\u00f2 approfonditamente; and\u00f2 in un istituto di igiene mentale e studi\u00f2 a lungo una paziente, per carpire ogni singola espressione del viso e degli occhi in particolare.\nDistribuzione.\nFu presentato in concorso al Festival di Cannes 1946.\nDoppiaggio italiano.\nIn Italia il film usc\u00ec nel 1946 e le voci italiane dei protagonisti furono affidate a Lydia Simoneschi (Bergman), Emilio Cigoli (Boyer) e Mario Pisu (Cotten). Nel 1980, quando la Rai allest\u00ec un ciclo di film dedicato a Ingrid Bergman, ci si accorse che la copia originale del film c'era, ma non si trovava il doppiaggio italiano. Cos\u00ec il film venne ridoppiato e questa volta le voci italiane dei tre protagonisti divennero quelle di Ludovica Modugno (Bergman), Antonio Colonnello (Boyer) e Giacomo Piperno (Cotten).\nPremi e riconoscimenti.\nNel 2001 l'American Film Institute l'ha inserito al 78\u00ba posto della classifica dei cento migliori film thriller e horror di tutti i tempi.\nNel 2019 \u00e8 stato scelto per la conservazione nel National Film Registry della Biblioteca del Congresso degli Stati Uniti\nInfluenza culturale.\nDal titolo originale \"Gaslight\" deriva l'espressione \"Gaslighting\" che indica una forma di violenza psicologica attraverso cui la vittima viene indotta a dubitare della sua percezione della realt\u00e0.\nTale violenza pu\u00f2 consistere in manovre esteriori (come il nascondere o spostare oggetti) o psicologiche. Cos\u00ec facendo il carnefice fa credere alla vittima di essere colpevole dei maltrattamenti subiti ma mostrandosi contemporaneamente compassionevole."}
{"id": "736808", "revid": "1610933", "url": "https://it.wikipedia.org/wiki?curid=736808", "title": "Eland gigante", "text": ""}
{"id": "736810", "revid": "1226", "url": "https://it.wikipedia.org/wiki?curid=736810", "title": "Dama del lago", "text": ""}
{"id": "736813", "revid": "580197", "url": "https://it.wikipedia.org/wiki?curid=736813", "title": "Lola", "text": ""}
{"id": "736814", "revid": "767487", "url": "https://it.wikipedia.org/wiki?curid=736814", "title": "Jeff Glixman", "text": "Carriera.\nInizia la sua attivit\u00e0 come tastierista degli White Clover, gruppo fondato da egli stesso, primo nucleo dei Kansas e dei Proto-Kaw, insieme a Steve Walsh, Warren Eisenstein, Dave Hope e Phil Ehart. In seguito abbandona la carriera di musicista per intraprendere quella di produttore, che sar\u00e0 molto prolifica."}
{"id": "736815", "revid": "907190", "url": "https://it.wikipedia.org/wiki?curid=736815", "title": "Impresa sociale", "text": "L'impresa sociale, nell'ordinamento giuridico italiano, \u00e8 una delle fattispecie rientranti nel pi\u00f9 ampio contesto degli Enti del Terzo settore (ETS) (D. Lgs 117/17).\nAi sensi del D. Lgs 112/17 (che ha sostituito il precedente D. Lgs 155/06), articolo 1, possono acquisire la qualifica di impresa sociale \"tutti gli enti privati, inclusi quelli costituiti nelle forme di cui al libro V del Codice Civile, che esercitano in via stabile e principale un'attivit\u00e0 d'impresa di interesse generale, senza scopo di lucro e per finalit\u00e0 civiche, solidaristiche e di utilit\u00e0 sociale, adottando modalit\u00e0 di gestione responsabili e trasparenti e favorendo il pi\u00f9 ampio coinvolgimento dei lavoratori, degli utenti e di altri soggetti interessati alle loro attivit\u00e0\".\nStoria e caratteristiche peculiari.\nSempre di pi\u00f9 a partire dagli anni '80 del XX secolo si sono venute affermando forme imprenditoriali e organizzative per perseguire finalit\u00e0 sociali operando all'interno del mercato concorrenziale. Le ragioni della comparsa di questo tipo di imprese sono molteplici. In primo luogo le imprese sociali sono nate per rispondere ai nuovi bisogni trascurati dall'impresa tradizionale e ai quali le politiche governative non erano in grado di fare fronte in maniera adeguata.\nIn Italia, la loro comparsa coincide con la chiusura di grandi strutture residenziali pubbliche o parapubbliche come risposta alla conseguente deistituzionalizzazione, con il generico obiettivo di reinserire nella societ\u00e0 i soggetti precedentemente istituzionalizzati. In diversi paesi, le imprese sociali si sono configurate come esperienze di mutuo-aiuto fra portatori di bisogno e varie espressioni delle comunit\u00e0 locali, che si sono dedicate in maniera diretta alla produzione. Tuttavia, la definitiva consacrazione dell'impresa sociale, viene causata dalla generalizzata crisi dei sistemi di welfare e dall'orientamento al decentramento dei poteri pubblici, che permette a queste imprese di ritagliarsi nuovi spazi.\nUn riconoscimento giuridico vero e proprio, nonch\u00e9 la relativa disciplina di tali enti, venne stabilito dapprima dalla legge delega 13 giugno 2005 n. 118, le cui disposizioni furono attuate dal D. Lgs 24 marzo 2006, n. 155 (\"Disciplina dell'impresa sociale, a norma della legge 13 giugno 2005, n. 118\") ed ora riformate con il D. Lgs del 3 luglio 2017 n. 112 (Revisione della disciplina in materia di impresa sociale, a norma dell'articolo 2, comma 2, lettera c) della legge 6 giugno 2016, n. 106).(GU n.167 del 19-7-2017)\nCon l'introduzione della figura giuridica dell'impresa sociale si \u00e8 distinto definitivamente il concetto di imprenditoria da quello di finalit\u00e0 lucrativa: si \u00e8 riconosciuta cio\u00e8 l'esistenza di imprese con finalit\u00e0 diverse dal profitto.\nIl valore aggiunto rispetto a un'impresa tradizionale sta nel tentativo di produrre servizi ad alto contenuto relazionale, nel cercare di fare \"rete\" con esperienze del terzo settore, nel produrre esternalit\u00e0 positive per la comunit\u00e0; fondamentali sono la promozione dello sviluppo locale, l'adozione di valori quali la giustizia sociale, la garanzia di democraticit\u00e0 dell'organizzazione e di un coinvolgimento diretto dei lavoratori nella gestione, le pari opportunit\u00e0 e la riduzione delle diseguaglianze.\nRequisiti necessari.\nPossono conseguire il titolo di impresa sociale, ai sensi dell'art.1 del D. Lgs 112/17: \nL'impresa sociale deve soddisfare i seguenti requisiti:\nPossono quindi acquisire la qualifica:\nLe imprese sociali devono comunque mantenere finalit\u00e0 di interesse generale che vengono favorite dal legislatore sul piano civilistico con la possibilit\u00e0 di potersi organizzare in qualsiasi forma di organizzazione privata e con qualsiasi tipo societario con la possibilit\u00e0 di formare anche un gruppo. L'importante \u00e8 che questo tipo di impresa non abbia mai come fine ultimo o principale lo scopo di lucro.\nNon possono essere considerate imprese sociali le amministrazioni pubbliche o quelle che erogano servizi e beni solo in favore dei soci.\nResponsabilit\u00e0 patrimoniale.\nLe imprese sociali godono del privilegio di poter limitare alcuni aspetti delle responsabilit\u00e0 patrimoniali dei partecipanti anche quando per la forma societaria utilizzata prevarrebbe la responsabilit\u00e0 personale e illimitata di questi soggetti (societ\u00e0 in nome collettivo). In particolare:\nQuindi le agevolazioni poste dal legislatore sono valide solo per l'impresa sociale \"in bonis\". Inoltre \u00e8 importante ricordare che sul patrimonio di questo tipo di imprese grava un vincolo di indisponibilit\u00e0 in quanto non \u00e8 mai possibile, nemmeno in caso di scioglimento, distribuire fondi o riserve a vantaggio di coloro che ne fanno parte bens\u00ec l'intero patrimonio deve essere devoluto in altre associazioni non lucrative indicate nello statuto. L'assenza dello scopo di lucro e dello smobilizzo del patrimonio \u00e8 tenuta costante anche in caso di scissione, fusione o trasformazione dell'impresa sociale.\nLe societ\u00e0 commerciali per poter essere considerate imprese sociali devono inserire il vincolo di non distribuzione degli utili. Non possono essere considerate un'impresa sociale gli enti pubblici e quegli enti privati il cui scopo sociale vada a solo vantaggio dei soci e non della generalit\u00e0 dei cittadini.\nSettori di attivit\u00e0.\nI settori di attivit\u00e0 in cui possono operare le imprese sociali sono definite all'articolo 2 del D. Lgs 112/17:\na) interventi e servizi sociali ai sensi dell'articolo 1, commi 1 e 2, della legge 8 novembre 2000 n. 328, e successive modificazioni, ed interventi, servizi e prestazioni di cui alla legge 5 febbraio 1992 n. 104, e successive modificazioni, e di cui alla legge 22 giugno 2016 n. 112, e successive modificazioni;\nb) interventi e prestazioni sanitarie;\nc) prestazioni socio-sanitarie di cui al decreto del Presidente del Consiglio dei ministri del 14 febbraio 2001, pubblicato nella Gazzetta Ufficiale n. 129 del 6 giugno 2001, e successive modificazioni;\nd) educazione, istruzione e formazione professionale, ai sensi della legge 28 marzo 2003 n. 53, e successive modificazioni, nonch\u00e9 le attivit\u00e0 culturali di interesse sociale con finalit\u00e0 educativa;\ne) interventi e servizi finalizzati alla salvaguardia e al miglioramento delle condizioni dell'ambiente e all'utilizzazione accorta e razionale delle risorse naturali, con esclusione dell'attivit\u00e0, esercitata abitualmente, di raccolta e riciclaggio dei rifiuti urbani, speciali e pericolosi;\nf) interventi di tutela e valorizzazione del patrimonio culturale e del paesaggio, ai sensi del decreto legislativo 22 gennaio 2004 n. 42, e successive modificazioni;\ng) formazione universitaria e post-universitaria;\nh) ricerca scientifica di particolare interesse sociale;\ni) organizzazione e gestione di attivit\u00e0 culturali, artistiche o ricreative di interesse sociale, incluse attivit\u00e0, anche editoriali, di promozione e diffusione della cultura e della pratica del volontariato, e delle attivit\u00e0 di interesse generale di cui al presente articolo;\nj) radiodiffusione sonora a carattere comunitario, ai sensi dell'articolo 16, comma 5, della legge 6 agosto 1990, n. 223, e successive modificazioni;\nk) organizzazione e gestione di attivit\u00e0 turistiche di interesse sociale, culturale o religioso;\nl) formazione extra-scolastica, finalizzata alla prevenzione della dispersione scolastica e al successo scolastico e formativo, alla prevenzione del bullismo ed al contrasto della povert\u00e0 educativa;\nm) servizi strumentali alle imprese sociali o ad altri enti del Terzo settore resi da enti composti in misura non inferiore al settanta per cento da imprese sociali o da altri enti del Terzo settore;\nn) cooperazione allo sviluppo, ai sensi della legge 11 agosto 2014, n. 125, e successive modificazioni;\no) attivit\u00e0 commerciali, produttive, di educazione e informazione, di promozione, di rappresentanza, di concessione in licenza di marchi di certificazione, svolte nell'ambito o a favore di filiere del commercio equo e solidale, da intendersi come un rapporto commerciale con un produttore operante in un'area economica svantaggiata situata, di norma, in un Paese in via di sviluppo, sulla base di un accordo di lunga durata finalizzato a promuovere l'accesso del produttore al mercato, e che preveda il pagamento di un prezzo equo, misure di sviluppo in favore del produttore e l'obbligo del produttore di garantire condizioni di lavoro sicure, nel rispetto delle normative nazionali ed internazionali, in modo da permettere ai lavoratori di condurre un'esistenza libera e dignitosa, e di rispettare i diritti sindacali, nonch\u00e9 di impegnarsi per il contrasto del lavoro infantile;\np) servizi finalizzati all'inserimento o al reinserimento nel mercato del lavoro dei lavoratori e delle persone di cui al comma 4;\nq) alloggio sociale, ai sensi del decreto del Ministro delle infrastrutture 22 aprile 2008, e successive modificazioni nonch\u00e9 ogni altra attivit\u00e0 di carattere residenziale temporaneo diretta a soddisfare bisogni sociali, sanitari, culturali, formativi o lavorativi;\nr) accoglienza umanitaria ed integrazione sociale dei migranti; \ns) microcredito, ai sensi dell'articolo 111 del decreto legislativo 1\u00ba settembre 1993, n. 385, e successive modificazioni;\nt) agricoltura sociale, ai sensi dell'articolo 2 della legge 18 agosto 2015, n. 141, e successive modificazioni;\nu) organizzazione e gestione di attivit\u00e0 sportive dilettantistiche;\nv) riqualificazione di beni pubblici inutilizzati o di beni confiscati alla criminalit\u00e0 organizzata.\nInoltre si considera comunque di interesse generale, indipendentemente dal suo oggetto, l'attivit\u00e0 d'impresa nella quale, per il perseguimento di finalit\u00e0 civiche, solidaristiche e di utilit\u00e0 sociale, sono occupati:\na) lavoratori molto svantaggiati ai sensi dell'articolo 2, numero 99), del regolamento (UE) n. 651/2014 della Commissione, del 17 giugno 2014, e successive modificazioni;\nb) persone svantaggiate o con disabilit\u00e0 ai sensi dell'articolo 112, comma 2, del decreto legislativo 18 aprile 2016, n. 50, e successive modificazioni, nonch\u00e9 persone beneficiarie di protezione internazionale ai sensi del decreto legislativo 19 novembre 2007, n. 251, e successive modificazioni, e persone senza fissa dimora iscritte nel registro di cui all'articolo 2, quarto comma, della legge 24 dicembre 1954, n. 1228, le quali versino in una condizione di povert\u00e0 tale da non poter reperire e mantenere un'abitazione in autonomia.\nTale l'impresa sociale deve impiegare alle sue dipendenze un numero di persone di cui alle lettere a) e b) non inferiore al trenta per cento dei lavoratori. Ai fini del computo di questa percentuale minima, i lavoratori di cui alla lettera a) non possono contare per pi\u00f9 di un terzo. La situazione dei lavoratori di cui al comma 4 deve essere attestata ai sensi della normativa vigente.\nLe cooperative sociali, oltre ai servizi socio-sanitari ed educativi di cui alla lettera a) della L. 381/91 e le attivit\u00e0 di inserimento lavorativo di cui all\u2019art 1 comma 1 lettera b) della stessa legge, possono svolgere solo le attivit\u00e0 previste dalle lettere a), b), c), d), l) e p) pi\u00f9 sopra elencate.\nAgevolazioni.\nRispetto alla precedente D. Lgs 155/06, ora con il D. Lgs 112/17 \u00e8 consentita la possibilit\u00e0 di destinare una quota inferiore al 50% degli utili a aumenti gratuiti di capitale o dividendi ai soci comunque non superiori all\u2019interesse massimo dei buoni postali fruttiferi, aumentato di due punti e mezzo rispetto al capitale versato.\nInoltre \u00e8 previsto:\n\u2022 in una societ\u00e0 che abbia acquisito la qualifica di impresa sociale alla data di entrata in vigore del presente decreto (20/07/17) e sia costituite da non pi\u00f9 di trentasei mesi:\n a) persone fisiche: detrazione del 30% della somma investita (fino ad 1 ML di \u20ac) \n b) imprese: deducibilit\u00e0 del 30% della somma investita (fino a 1,8 ML \u20ac)\n\u2022 possibilit\u00e0 di avviare raccolte di capitale diffuso attraverso portali telematici\n\u2022 istituito Fondo rotativo per finanziamenti a tasso agevolato\n\u2022 \u00e8 favorito l'accesso degli enti del Terzo settore ai finanziamenti del Fondo sociale europeo e ad altri finanziamenti europei per progetti finalizzati al raggiungimento degli obiettivi istituzionali\n\u2022 l\u2019ente di Terzo settore pu\u00f2 fare raccolta fondi anche in forma organizzata e continuativa, nelle modalit\u00e0 che saranno definite con apposite linee guida volte garantire la trasparenza e la correttezza\n\u2022 sono previsti incentivi fiscali per l\u2019emissione e la sottoscrizione di titoli di solidariet\u00e0, cio\u00e8 fondi destinati al sostegno delle attivit\u00e0 di terzo settore (ma oggi sono per enti non commerciali)\n\u2022 anche il social bonus, credito d\u2019imposta per liberalit\u00e0 per il recupero di immobili pubblici inutilizzati e beni sottratti alla criminalit\u00e0 \u00e8 oggi ristretto agli utilizzi non commerciali, cos\u00ec come la deducibilit\u00e0 delle donazioni\nAltri vantaggi principali si riscontrano nella responsabilit\u00e0 patrimoniale (in caso di patrimoni superiori a 20.000 euro, delle obbligazioni assunte risponde solo l'organizzazione, non i soci) e nella possibilit\u00e0 di avvalersi di volontari nel limite del 50% dei lavoratori."}
{"id": "736816", "revid": "751106", "url": "https://it.wikipedia.org/wiki?curid=736816", "title": "Equinor", "text": "La Equinor (ex Statoil) \u00e8 un'azienda norvegese del petrolio, istituita nel 1972, \u00e8 la maggiore compagnia del paese ed occupa circa 25.000 persone. Nonostante la Statoil fosse quotata nel listino della borsa di Oslo e della borsa di New York, lo stato norvegese ne manteneva la maggioranza per una quota pari al 70,9 %. La sede centrale si trova nella capitale petrolifera norvegese, Stavanger. Il 1\u00ba ottobre 2007 la compagnia si \u00e8 fusa con la Norsk Hydro, divenendo StatoilHydro, la maggiore compagnia offshore di petrolio e gas del mondo. Dal 15 maggio 2018 ha cambiato la propria denominazione in Equinor.\n\u00c8 uno dei maggiori venditori di petrolio grezzo del mondo ed un importante fornitore di gas naturale per il continente europeo, Statoil possedeva anche una rete di 2000 stazioni di servizio in 9 paesi. L'amministratore delegato da met\u00e0 del 2004 alla fusione era Helge Lund, il precedente fu Aker Kvaerner. Il 18 dicembre 2006 Statoil rivel\u00f2 una proposta di fusione con la divisione del gas e petrolio della Norsk Hydro, un conglomerato norvegese. La fusione \u00e8 stata attuata e la compagnia petrolifera \u00e8 la pi\u00f9 grande del mondo tra quelle che hanno giacimenti in mare aperto. Ad oggi (2018) il CEO della societ\u00e0 Equinor \u00e8 Eldar S\u00e6tre.\nStoria.\nIl 14 luglio 1972 \u00e8 stata fondata come societ\u00e0 a responsabilit\u00e0 limitata, posseduta dal governo della Norvegia con approvazione all'unanimit\u00e0 nel Parlamento norvegese Stortinget.\nLa motivazione politica era la partecipazione norvegese all'industria petrolifera sulla piattaforma continentale e sulla possibilit\u00e0 sviluppare la competenza norvegese all'interno dell'industria petrolifera per sviluppare la base per un'industria petrolifera domestica.\nStatoil \u00e8 stata invitata a discutere questioni importanti con il ministro norvegese dell'industria e successivamente con il ministro norvegese dell'energia ed a stendere\nun rapporto annuale col Parlamento. Nel 1973 l'azienda ha iniziato attivit\u00e0 nel settore petrolchimico e dell'industria. Questo ha fatto s\u00ec che nascessero gli impianti di lavorazione a Rafsnes e nell'associazione con Norsk Hydro l'impianto a Mongstad nel 1980. Dal 1974 al 1984 il presidente fu Finn Lied. Nel 1981 acquist\u00f2 i diritti per la costruzione di piattaforme sulla piattaforma continentale per sfruttare il campo di Gullfaks. L'azienda \u00e8 stata privatizzata ed \u00e8 diventata una societ\u00e0 per azioni quotata ad Oslo e New York. Allo stesso tempo ha cambiato il nome in \"Statoil asa\".\nIl 10 luglio 2012 Statoil si \u00e8 posizionata in prima posizione nella speciale classifica stilata da Trasparency International. In questa graduatoria viene assegnato un punteggio da 0 a 10 che indica il grado di trasparenza delle aziende, ne deriva che il punteggio 8,3 di Statoil identifica l'azienda come un esempio di virtuosismo e di assenza di corruzione.\nDal 15 maggio 2018 l'azienda ha assunto il nome di Equinor.\nSedi operative.\nStatoil era il pi\u00f9 grande operatore sulla piattaforma continentale norvegese, con il 60% della produzione totale.\nIl gruppo era operativo a Glitne, Gullfaks, Heidrun, Huldra, Kristin, Kvitebj\u00f8rn, Mikkel, Norne, Ormen Lange, Sleipner, Snorre, Sn\u00f8hvit, Statfjord, Sygna, Tordis, Troll, Veslefrikk, Vigdis, Visund, Volve e \u00c5sgard. L'azienda inoltre aveva impianti di lavorazione a Kolsnes, K\u00e5rst\u00f8, Mongstad Tjeldbergodden e Melk\u00f8ya.\nOltre che la piattaforma continentale norvegese, Statoil aveva campi petroliferi in Algeria, Angola, Azerbaigian, Brasile, Cina, Iran, Libia, Nigeria, Stati Uniti e Venezuela.\nAveva uffici nei paesi di Egitto, Messico, Qatar e Emirati Arabi Uniti ed impianti di lavorazione in Belgio, Danimarca, Francia e Germania.\nInoltre, controllava un certo numero di condotte petrolifere incluse Zeepipe, Statpipe, Europipe e Franpipe per l'Europa occidentale oltre che la condotta Bacu-Tbilisi-Ceyhan in Asia centrale. L'azienda aveva uffici commerciali per il greggio, prodotti petroliferi raffinati e liquidi del gas naturale a Londra, Stamford (Connecticut) e Singapore.\nStatoil aveva stazioni di servizio in Danimarca, Estonia, Lettonia, Lituania, Norvegia, Polonia, Russia e Svezia per un totale di 2.000.\nLe stazioni in Danimarca e Svezia sono state comprate da Esso nel 1985 mentre le stazioni in Irlanda sono state comprate da British-Petroleum nel 1992."}
{"id": "736817", "revid": "29727", "url": "https://it.wikipedia.org/wiki?curid=736817", "title": "Oryx gazella beisa", "text": ""}
{"id": "736818", "revid": "767487", "url": "https://it.wikipedia.org/wiki?curid=736818", "title": "Lola - Donna di vita", "text": "Lola - Donna di vita (\"Lola\") \u00e8 un film del 1961 diretto da Jacques Demy.\nIl film \u00e8 il primo di una trilogia che proseguir\u00e0 con \"Les Parapluies de Cherbourg\" e \"L'amante perduta\", entrambi diretti da Demy.\nTrama.\nIl giovane Roland, stanco della routine lavorativa, incontra per caso la sua ex compagna di scuola Lola, della quale era innamorato non ricambiato. Lola fa la ballerina in un cabaret, e conduce un'esistenza libertina. Ha anche un figlio, avuto anni prima da un amante, Michel, che \u00e8 scomparso misteriosamente e ha lasciato sola la donna. Roland sente rinascere l'antico sentimento per Lola, la quale per\u00f2 conduce una tresca con Frankie, un marinaio americano, verso il quale non prova alcun sentimento.\nRoland propone a Lola di instaurare una relazione, ma la donna, in partenza per Marsiglia, dove l'attende un impegno lavorativo della durata di due mesi, gli chiede di aspettare il suo ritorno prima di impegnarsi. Tuttavia, prima della partenza, Michel ritorna improvvisamente, e Lola, che non l'ha mai dimenticato, decide di ritornare con lui.\nLa vicenda giovanile di Lola - la sua decisione di scappare con Michel quando ancora era ragazzina - viene nel frattempo riproposta da C\u00e9cile, una liceale che si innamora di Frankie, e decide di scappare di casa per seguirlo a Cherbourg."}
{"id": "736819", "revid": "1610933", "url": "https://it.wikipedia.org/wiki?curid=736819", "title": "Orice beisa", "text": ""}
{"id": "736821", "revid": "1610933", "url": "https://it.wikipedia.org/wiki?curid=736821", "title": "Orice dell'Africa orientale", "text": ""}
{"id": "736824", "revid": "767487", "url": "https://it.wikipedia.org/wiki?curid=736824", "title": "Un bacio appassionato", "text": "Un bacio appassionato (\"Ae Fond Kiss...\") \u00e8 un film del 2004 diretto da Ken Loach.\nFilm britannico di genere drammatico, dedicato alla memoria dello scenografo Martin Johnson che ha collaborato a molti dei film precedenti di Ken Loach e che mor\u00ec dopo aver lavorato per quest'ultimo film. Il titolo inglese del film deriva da un verso di una poesia di Robert Burns.\nTrama.\nIl film \u00e8 incentrato su una storia d'amore in cui i protagonisti provengono da contesti culturali completamente diversi. Cassim \u00e8 un pakistano nato e cresciuto a Glasgow che lavora come dj e vorrebbe un locale tutto suo ma nello stesso tempo rispetta i limiti culturali che gli sono imposti dalla sua famiglia. Accetta di sposare una sua cugina senza averla mai conosciuta. Ma le cose si complicano quando casualmente conosce Roisin, un'irlandese che insegna musica nella scuola cattolica di Glasgow frequentata da sua sorella Tahara. La storia d'amore che nasce tra Cassim e Roisin sar\u00e0 difficile. Cassim deve scontrarsi con la sua famiglia che ha sempre rispettato. Roisin dovr\u00e0 affrontare le norme morali della scuola cattolica in cui insegna."}
{"id": "736826", "revid": "57342", "url": "https://it.wikipedia.org/wiki?curid=736826", "title": "William Henry Hartnell", "text": ""}
{"id": "736827", "revid": "6923", "url": "https://it.wikipedia.org/wiki?curid=736827", "title": "Temsa", "text": "Temsa Global A.S. \u00e8 una societ\u00e0 per azioni (anonim \u015firket) turca produttrice di autobus, fondata nel 1968 ad Adana.\nStoria.\nL'azienda \u00e8 nata nel 1968 come concessionaria per la distribuzione in Turchia di automobili e macchinari per l'edilizia. Nel 1984, grazie ad un accordo con la Mitsubishi (della quale era concessionaria per la Turchia), venne avviata la produzione di autobus, inizialmente venduta sul solo mercato interno.\nNel 2001 viene lanciato sul mercato il Safari, primo autobus prodotto interamente dall'azienda turca, che consente di espandere le vendite anche ad altri stati europei, tra cui la Germania e l'Italia. Questo modello riscuote un grande successo grazie alla sua versatilit\u00e0; successivamente vengono lanciati il minibus Opalin e l'interurbano Tourmalin.\nNel 2008 l'azienda viene insignita del premio \"Bus Builder of the Year 2008\" in occasione del Busworld 2008.\nNel 2016 viene lanciato il primo autobus elettrico dell'azienda, l'Avenue EV (derivato dall'omonimo autobus diesel) prodotto in collaborazione con la Aselsan.\nStabilimenti.\nL'azienda dispone di due stabilimenti: uno a Adana, che occupa una superficie complessiva di 510 000 m\u00b2 e dove vengono prodotti gli autobus, un altro a Adapazar\u0131, dove vengono fabbricati i furgoni e i camion prodotti su licenza."}
{"id": "736828", "revid": "1442080", "url": "https://it.wikipedia.org/wiki?curid=736828", "title": "Composizione (linguistica)", "text": "La composizione in linguistica \u00e8 il processo per cui una nuova parola si genera a partire dall'unione di due o pi\u00f9 parole o radici. Una parola ottenuta per composizione si definisce composta. Vi sono lingue in cui i composti sono rari, altre in cui sono particolarmente frequenti (per esempio il sanscrito o il tedesco) e in cui sono diffusi anche composti con numerosi elementi.\nMeccanismi di composizione.\nI composti possono formarsi a partire da basi diverse, cio\u00e8 da parole provenienti da diverse categorie grammaticali: tuttavia, non tutte le combinazioni teoricamente possibili sono realizzate, e non tutte sono produttive (vale a dire che i loro composti sono rari e poco usati); in generale, comunque, si pu\u00f2 dire che la maggior parte di queste formano nuovi sostantivi, tranne in alcuni casi. Esemplifichiamo le diverse categorie (gli esempi sono tratti tutti dall'italiano):\nSi creano nuovi sostantivi da:\nSi creano nuovi aggettivi da:\nSi creano nuovi verbi da:\nSi creano nuovi avverbi da:\nSi creano nuove congiunzioni da:\nUna parola composta pu\u00f2 essere anche formata da due parole che non vengono unite in un unico lemma, . Tali composizioni possono essere costituite da:\nTrattasi in questi casi di strutture intermedie tra i nomi composti veri e propri e i nomi polirematici.\nNatura del composto.\nComposti endocentrici.\nCome si vede dagli esempi precedenti, nella maggior parte dei casi il composto ha la stessa categoria grammaticale di uno dei suoi componenti: esso viene chiamato \"testa semantica\", e i composti di questo tipo sono detti \"endocentrici\"; oltre a specificare la categoria, la testa trasmette al composto le sue propriet\u00e0, come il genere e i tratti sintattico-semantici (cio\u00e8 il suo significato base e le informazioni per poter \"funzionare\" nell'insieme della frase).\nIn alcune lingue la testa del composto pu\u00f2 essere identificata grazie alla sua posizione: in inglese, per esempio, la testa \u00e8 quasi sempre a destra (come in \"apron string\" \"nastro del grembiule\", \"black-board\" \"lavagna\", \"overdose\", \"rattlesnake\" \"serpente a sonagli\": sono tutti sostantivi formati rispettivamente da un sostantivo, un aggettivo, una preposizione, un verbo + un sostantivo; mentre \"honey-sweet\" \"dolce come il miele\" e \"icy cold\" \"freddo come il ghiaccio\" sono aggettivi formati rispettivamente da un sostantivo e un aggettivo + un aggettivo). In alcuni casi, per\u00f2, la testa \u00e8 a sinistra, come nel caso di \"mother-in-law\" o di \"government in exile\".\nIn italiano la situazione \u00e8 un po' pi\u00f9 complessa, anche se in linea di massima si pu\u00f2 dire che i composti \"oggi\" produttivi tendono ad avere la testa a sinistra (come in \"pescecane\" e \"camposanto\", dei quali intuitivamente si pu\u00f2 dire che sono un \"pesce\" e un \"campo\", e non il contrario); i composti pi\u00f9 antichi, derivanti dal latino come \"terremoto\", hanno testa a destra, come anche i composti derivanti da un calco con l'inglese (come ad esempio \"scuolabus\", che appunto \u00e8 un bus).\nComposti esocentrici.\nNon tutti i composti hanno un costituente chiaramente identificabile come \"testa\": composti in cui entrambi i costituenti siano sullo stesso piano, cio\u00e8 privi di testa, sono detti \"esocentrici\". In questo caso viene totalmente a mancare qualsiasi corrispondenza fra categoria e tratti della testa e categoria e tratti dell'intero composto.\nSono di questo tipo principalmente i composti formati dall'unione di verbi, come \"dormiveglia\", \"saliscendi\", oppure di verbo e sostantivo (\"portalettere\"), di preposizione e sostantivo (\"senzatetto\"), o altri (come \"pellerossa\").\nComposti dvandva.\nBisogna per\u00f2 fare attenzione, perch\u00e9 esistono casi in cui entrambi i costituenti possono essere \"testa\" del composto: essi sono chiamati composti \"dvandva\" per influsso della tradizione grammaticale sanscrita, ma possono essere definiti anche \"composti di coordinazione\" o \"composti copulativi\".\nSono composti di questo tipo parole come \"cassapanca\" o \"capomastro\", entrambe formate dall'unione di due sostantivi.\nFlessione del composto.\nSpesso i composti presentano problemi per esempio nella formazione del plurale, cio\u00e8 nella loro flessione. I casi possibili per risolvere tali dubbi sono quattro:\nMolte volte individuare la testa del composto aiuta, in quanto \u00e8 essa a trasmettere all'insieme le sue propriet\u00e0 e sar\u00e0 quindi quella che assumer\u00e0 la forma plurale: avremo quindi \"i capistazione\", ma \"i capogiri\" (infatti in questo caso la testa \u00e8 a destra!).\nIn altri casi la flessione \u00e8 una flessione per cos\u00ec dire \"di accordo\", vale a dire che si flettono entrambi i costituenti (per esempio nell'unione di un nome e un aggettivo \"terreferme\"), oppure \u00e8 un plurale doppio perch\u00e9 entrambi i costituenti sono identificabili come \"testa\" (come nei composti \"dvandva\" del tipo \"cassepanche\", \"capimastri\").\nStabilire una regola \u00e8 difficile e spesso anzi la regola non c'\u00e8: con molta approssimazione si pu\u00f2 dire che i composti pi\u00f9 recenti, con la testa a sinistra, flettono solo quella, come in \"navi traghetto\", \"mobili bar\"; mentre i composti pi\u00f9 antichi si flettono a destra, come in \"camposanti\", \"mezzogiorni\", \"guardasigilli\": questo perch\u00e9 nel corso del tempo il composto tende a cristallizzarsi, a perdere trasparenza, vale a dire che non viene pi\u00f9 percepito come tale e quindi viene flesso come una parola normale.\nDa notare invece che la maggior parte dei composti esocentrici, cio\u00e8 senza testa, tende a rimanere invariabile, come gli esempi citati nella sezione precedente (o anche \"andirivieni\", \"tritacarne\", \"voltafaccia\", \"purosangue\" ecc.).\nRegole di riaggiustamento.\nUn processo presente sia nella composizione che nella derivazione \u00e8 una sorta di \"riaggiustamento\" fonetico dovuto al giustapporsi di vocali nell'unione di due parole: viene cos\u00ec cancellata la vocale della prima parola, per esempio in \"lungarno\" da \"lungo+Arno\", o in \"sottesposto\" da \"sotto+esposto\" (ma in quest'ultimo caso si trova anche la forma completa).\nUn'altra regola di questo tipo \u00e8 quella che \"riaggiusta\" la vocale finale del primo costituente nei composti neoclassici (vedi sotto), dove nelle forme di origine greca la vocale viene trasformata in [o], mentre nelle forme di origine latina la vocale finale diventa [i].\nAltri tipi di composti.\nLe lingue del mondo presentano molti tipi di composti, che si possono esemplificare come segue:\nComposti neoclassici.\nI \"composti neoclassici\" sono formati dall'unione di forme greco-latine non pi\u00f9 esistenti, che spesso vengono dette \"confissi\", oppure dall'unione di una forma libera e di un prefissoide o di un suffissoide (spesso anch'essi di origine greca o latina): queste unioni sono molto produttive in tutte le lingue europee, cio\u00e8 continuano ancor oggi a generare neologismi.\nEsempi di questo tipo sono tutte le parole formate con l'unione di una forma libera (cio\u00e8 di una parola qualunque) e di suffissoidi come \"-logo\", \"-logia\" o \"-filo\", \"-filia\"; altri esempi sono le parole derivanti da forme greche come \"ippodromo\", \"antropofago\", o latine come \"lacrimogeno\", \"calorifero\", \"callifugo\". Nella maggior parte dei casi questi composti vengono interpretati come parole semplici e flesse come tali (vale a dire che il plurale si forma solo sul secondo costituente).\nComposti troncati.\nI \"composti troncati\" si formano con l'unione di segmenti di parole: sono molto comuni per esempio in russo composti per troncamento o del primo costituente o di entrambi, come \"zar-plata\" \"salario\" dalle parole \"zarabotnaja\" \"guadagnato\" e \"plata\" \"pagamento\".\nParole di questo tipo sono le cosiddette parole macedonia come \"motel\" da \"motor\" e \"hotel\", che si possono trovare anche in italiano per esempio in \"confcommercio\" e \"confindustria\".\nComposti reduplicati.\nI \"composti reduplicati\" sono costituiti dalla stessa parola ripetuta, con significato intensivo o iterativo. Sono molto presenti in tamil, ma anche in spagnolo, e occasionalmente si trovano anche in italiano.\nDalla prima lingua \u00e8 tratto l'esempio \"vantu-vantu\", vale a dire \"venire pi\u00f9 volte\", mentre spagnole sono le forme \"picapica\", letteralmente \"punge-punge\" (\u00e8 il nome di una pianta irritante), o \"correcorre\" \"corsa precipitosa\", \"bullebulle\" \"ficcanaso\".\nIn italiano si possono trovare parole come \"leccalecca\", \"fuggi-fuggi\" e \"pigiapigia\".\nComposti incorporanti.\nI \"composti incorporanti\" derivano dall'unione di un verbo e di un sintagma nominale (cio\u00e8 di un gruppo di parole con valore nominale, che potrebbe essere sostituito da un unico sostantivo): si forma cos\u00ec un nuovo verbo il cui primo costituente \u00e8 il sintagma nominale, in origine complemento oggetto del verbo semplice.\nUn esempio di questo tipo \u00e8 il seguente, tratto dal nahuatl, una lingua azteca del Messico: da \"ni-c-qua in nacatl\", cio\u00e8 \"io mangio la carne\", si \u00e8 formato \"ni-naca-qua\", letteralmente \"io carne-mangio\", nuovo verbo che in italiano corrisponderebbe pressappoco a \"carnemangiare\".\nEsempi di tali composti si possono trovare anche in inglese, come per esempio nelle formazioni \"to babysit\", cio\u00e8 \"fare la babysitter\", o \"to horseride\", \"andare a cavallo\".\nPi\u00f9 in generale si riconoscono i composti giustapposti, costituiti da elementi lessicali accostati in sequenza lungo la catena sintagmatica.\nComposti sintagmatici.\nI \"composti sintagmatici\" sono chiamati cos\u00ec perch\u00e9 la loro origine sembra essere pi\u00f9 di natura sintattica che morfologica: essi sono molto produttivi sia in inglese che in afrikaans.\nDalla prima lingua sono tratti esempi quali \"a pipe-and-slipper husband\" \"un marito pipa e pantofole\", \"an ate-too-much headache\" \"un mal di testa per aver mangiato troppo\", \"a floor-of-a-birdcage taste\" \"un sapore da pavimento di gabbia degli uccelli\" (i trattini sono stati aggiunti per chiarezza): come si nota, corrispondenti costruzioni italiane non possono essere considerate composti perch\u00e9 al loro interno \u00e8 sempre possibile introdurre altro materiale lessicale (ad esempio \"un marito tutto pipa e pantofole\" o \"un marito casa, pipa e pantofole\").\nTratto dall'afrikaans \u00e8 invece l'esempio \"lach of ik schiet humor\", cio\u00e8 \"un umorismo da ridi o sparo\"."}
{"id": "736829", "revid": "287204", "url": "https://it.wikipedia.org/wiki?curid=736829", "title": "Associazione dei paesi produttori di caff\u00e8", "text": "LAssociazione dei Paesi Produttori di Caff\u00e8 (APPC) fu fondata il 24 settembre 1993 a Brasilia, con un accordo sottoscritto da 28 paesi fra i maggiori produttori di caff\u00e8 del mondo. I paesi fondatori, che complessivamente coprono l'85% della produzione mondiale, erano: Angola, Bolivia, Brasile, Burundi, Camerun, Colombia, Costa Rica, Costa d'Avorio, El Salvador, Ecuador, Etiopia, Gabon, Ghana, Guatemala, Honduras, Indonesia, Kenya, Madagascar, Nicaragua, Nigeria, Repubblica Centrafricana, Repubblica del Congo, Repubblica Democratica del Congo, Ruanda, Tanzania, Togo, Uganda, Venezuela. L'associazione, il cui modello era l'OPEC, fu creata in risposta al basso livello raggiunto dal prezzo del caff\u00e8 sul mercato mondiale e al conseguente collasso dell'Accordo Internazionale sul Caff\u00e8 del 1976.\nAttualmente comprende 19 membri. Il Messico e il Vietnam, due tra i maggiori produttori, non ne fanno parte. L'Ecuador ha abbandonato l'associazione il 19 settembre 1998 ritenendola contraria ai propri interessi. All'inizio del 2000 l'APPC ha iniziato un programma di ritenzione del 20% delle scorte che per\u00f2 sembra essere fallito in quanto non rispettato da molti dei paesi membri; questo e il mancato pagamento delle rispettive quote da parte di molti dei paesi africani, come conseguenza della crisi dovuta all'abbassamento del prezzo mondiale del caff\u00e8, ha portato alla sospensione delle attivit\u00e0 dell'APPC a partire dal gennaio 2002."}
{"id": "736830", "revid": "599013", "url": "https://it.wikipedia.org/wiki?curid=736830", "title": "Formula razionale (idrologia)", "text": "La formula razionale, conosciuta anche come metodo razionale o metodo delle sole piogge, \u00e8 una formula che, sotto alcune ipotesi, permette la stima della portata al colmo di piena che un evento di pioggia di determinato tempo di ritorno pu\u00f2 produrre in una data sezione di chiusura di un bacino idrografico; viene utilizzata nella progettazione dei collettori fognari e dei canali artificiali, oltre che nella verifica della capacit\u00e0 idraulica degli alvei fluviali.\nLa formula d\u00e0 risultati verosimili nel caso di collettori o canali di lunghezza modesta, per i quali possa ritenersi trascurabile l'effetto di laminazione delle portate di piena.\nStoria.\nLa formula \u00e8 stata proposta da Kuichling nel 1889, sulla base dei concetti esposti dall'ingegnere Mulvany nel 1851.\nFormula.\nNel metodo razionale, la massima portata formula_1 in una sezione di controllo di un bacino idrografico di area formula_2, associata a un evento di pioggia d'intensit\u00e0 media oraria formula_3, \u00e8 valutata dalla seguente espressione:\ndove: \nLa formula \u00e8 sufficientemente attendibile per bacini di piccola estensione, soprattutto se urbanizzati (caratterizzati dalla gran parte delle superfici impermeabili), inferiore ai 300\u00a0ettari.\nLe ipotesi su cui si basa la formula sono le seguenti:\nIntensit\u00e0 media oraria di pioggia.\nformula_3 \u00e8 l'intensit\u00e0 media oraria, data dal rapporto dell'altezza di pioggia caduta formula_12 (in mm), sulla durata della pioggia formula_13 (in ore):\nIn genere, una volta stimato un valore di formula_3 corrispondente a un certo tempo di ritorno, si assume che anche la portata formula_1 abbia lo stesso tempo di ritorno dell'intensit\u00e0 di pioggia.\nCoefficiente di deflusso.\nIn genere formula_5 \u00e8 fornito in tabelle sperimentali che considerano varie situazioni reali.\nApplicazioni.\nIl metodo razionale, nella sua semplicit\u00e0, \u00e8 anche utilizzato nella stima della massima portata dovuta a un evento di pioggia, tuttavia, in assenza di opportuna calibrazione su dati realmente osservati, il risultato ottenuto \u00e8 soggetto a incertezze non trascurabili."}
{"id": "736831", "revid": "1305772", "url": "https://it.wikipedia.org/wiki?curid=736831", "title": "Disfida di Buratto", "text": "La Disfida di Buratto \u00e8 una composizione poetica in tre ottave, letta dall'Araldo della Giostra del Saracino di Arezzo al termine del Corteo storico della manifestazione.\nLa Giostra rievoca i tempi in cui i cavalieri cristiani difendevano l'Europa dall'avanzata musulmana: la Disfida di Buratto \u00e8 appunto una sorta di dichiarazione di guerra che Buratto, nella Giostra presentato come \"\"Re delle Indie\", lancia alla citt\u00e0 di Arezzo.\nNel giorno della Giostra in piazza Grande, di fronte a tutte le rappresentanze cittadine militaresche in costume schierate l'Araldo \"lancia la sfida\" scandendo le parole di quello che \u00e8 ormai divenuto un componimento assai popolare tra gli aretini, tanto che essi pronunciano a gran voce l'ultimo verso (\u00ab\"Al campo! Alla battaglia! All'armi! All'armi!\"\u00bb).\nIn risposta alla Disfida, il \"Maestro di Campo\" (la massima autorit\u00e0 sulla lizza di Piazza Grande) ordina ai balestrieri dei 4 Quartieri aretini di impugnare le rispettive balestre e di scagliare al cielo una freccia ciascuno, nel mentre loro insieme a tutta la piazza gridano: \u00ab\"Arezzo!\"\u00bb, in segno di devozione verso la citt\u00e0 e di accettazione della sfida. Di l\u00ec a poco hanno inizio le carriere dei giostratori, i quali galoppano, lancia in resta, contro l'automa che appunto rappresenta Buratto Re delle Indie.\nLa Disfida, il cui autore \u00e8 ignoto, \u00e8 scritta in italiano volgare trecentesco. Le fonti bibliografiche parlano della Disfida a partire almeno dal 1677.\nTesto della Disfida:\n\"Non pi\u00f9 d'usati onori aure cortesi\"\n\"spingon, o Castro, il piede a' tuoi contorni.\"\n\"Sol quest'usbergo e rilucenti arnesi\"\n\"premon le membra a vendicar gli scorni.\"\n\"I magnanimi spirti a torto offesi,\"\n\"lungi dal trionfar, odiano i giorni.\"\n\"Con questo del flagel pi\u00f9 grave pondo,\"\n\"giuro atterrir, giuro atterrare il mondo.\"\n\"Oggi provar t'\u00e8 forza, empio arrogante,\"\n\"che merte sol vers'i Tartarei chiostri,\"\n\"un falso traditor volga le piante\"\n\"e del suo sangue il suo terreno inostri.\"\n\"Ogni patto aborrisco e da qui avante\"\n\"vesto la spoglia de' pi\u00f9 orrendi mostri.\"\n\"Troppo infiamma il mio cuor giusta vendetta,\"\n\"onde sol morte e gran ruine aspetta.\"\n\"Oggi vedrai, s'al nuovo campo ascendi,\"\n\"s'al tuo folle vantar sian l'opre uguali.\"\n\"Prendi pur l'asta e fra tue strage apprendi\"\n\"l'armi di un falso ardir quanto sian frali.\"\n\"Manda chi pi\u00f9 t'aggrada e solo attendi,\"\n\"da troppo irata man, piaghe mortali.\"\n\"Non pi\u00f9 parole, omai, vo' vendicarmi:\"\n\"al campo! Alla battaglia! All'armi! All'armi!\"\nBibliografia"}
{"id": "736832", "revid": "287204", "url": "https://it.wikipedia.org/wiki?curid=736832", "title": "L'obelisco nero", "text": "L'obelisco nero \u00e8 un romanzo scritto da Erich Maria Remarque nel 1956. Racconta della vita di Ludwig a Werdenbr\u00fcck, un piccolo paese tedesco, nel difficile periodo della Repubblica di Weimar. Il protagonista lavora in una piccola impresa di pompe funebri che deve fare i conti con l'altissima inflazione: un grosso monumento funebre, rimasto invenduto, d\u00e0 il titolo all'opera. Ludwig si occupa anche di poesia, e per arrotondare lo stipendio suona l'organo in un manicomio, dove si intrattiene in numerosi dialoghi con il dottore, il vicario ed Isabella, una delle pazienti.\nTrama.\n\u00c8 l'aprile del 1923, e gli affari vanno bene per la ditta di monumenti funerari Heinrich Kroll e Figli, sita in quel di Werdenbr\u00fcck, una vecchia citt\u00e0 di sessantamila abitanti, con case di legno, costruzioni barocche e orribili quartieri nuovi. La morte continua ad alimentare l'umano bisogno di lenire il dolore con monumenti di marmo o, se il rimorso e l\u2019eredit\u00e0 sono grossi, di costoso granito nero svedese lucidato.\nAlla Heinrich Kroll e Figli, per\u00f2, hanno poco da festeggiare. Pi\u00f9 vendono, infatti, e pi\u00f9 si impoveriscono. Una bizzarria all'ordine del giorno nella Germania del 1923, dove l\u2019inflazione dilaga.\nLudwig Bodmer lavora alla Heinrich Kroll e Figli. \u00c8 il capo della pubblicit\u00e0, il disegnatore e il contabile della ditta: \u00e8 il solo impiegato, per giunta inesperto, visto che \u00e8 un poeta, regolare membro del club di poesia che si riunisce una volta alla settimana nella saletta stile antico tedesco di un rinomato oste di Werdenbr\u00fcck.\nLudwig ha, per\u00f2, anche un\u2019altra occupazione.\nLa domenica indossa il suo abito buono, attraversa la citt\u00e0 da cima a fondo, percorre un viale di ippocastani, si arrampica su una collinetta e raggiunge il manicomio, dove suona l'organo della cappella per la messa domenicale. Tra l'esecuzione di un brano e l'altro, il suo sguardo fruga nelle prime file, alla ricerca della testa scura di Isabelle, un'affascinante ragazza ospite del manicomio, che se ne sta inginocchiata sul banco, diritta e snella, con la testa delicata china da un lato, come una statua gotica. Ludwig ama quel luogo. Dopo la colazione si reca nel parco e se ne sta tranquillamente seduto a dedicarsi a cose fuori moda come ascoltare il vento, sentire cantare gli uccelli, osservare il gioco della luce che filtra tra il verde chiaro delle fronde.\nRomanzo permeato dalla grazia e dalla levit\u00e0 della scrittura di Remarque, \"L'obelisco nero\" narra degli anni Venti della Germania, anni difficili di una nazione sull\u2019orlo della rovina e, tuttavia, anni in cui , secondo l'autore di \"Niente di nuovo sul fronte occidentale\", \u00abla speranza sventolava ancora sopra di noi come una bandiera, e noi credevamo ancora in quei valori sospetti che si chiamano umanit\u00e0, giustizia, tolleranza, e pensavamo che una guerra mondiale potesse essere, per una generazione, un insegnamento sufficiente\u00bb."}
{"id": "736841", "revid": "6066", "url": "https://it.wikipedia.org/wiki?curid=736841", "title": "Aristobulo II di Giudea", "text": ""}
{"id": "736843", "revid": "41310", "url": "https://it.wikipedia.org/wiki?curid=736843", "title": "Bolsec", "text": ""}
{"id": "736846", "revid": "339392", "url": "https://it.wikipedia.org/wiki?curid=736846", "title": "Quarto hokage", "text": ""}
{"id": "736851", "revid": "111319", "url": "https://it.wikipedia.org/wiki?curid=736851", "title": "Aa di Engelberg", "text": "L'Aa di Engelberg (\"Engelberger Aa\" in tedesco) \u00e8 un fiume della Svizzera lungo 50\u00a0km. Nasce dal Passo Surenen, nel Canton Uri, bagna Engelberg nel Canton Obvaldo ed entra nel Canton Nidvaldo a Wolfenschiessen. Sfocia nel Lago dei Quattro Cantoni presso Buochs.\nAttraversa i comuni di Attinghausen, Engelberg, Wolfenschiessen, Dallenwil, Oberdorf e Buochs."}
{"id": "736855", "revid": "1318789", "url": "https://it.wikipedia.org/wiki?curid=736855", "title": "Rain", "text": ""}
{"id": "736857", "revid": "4252", "url": "https://it.wikipedia.org/wiki?curid=736857", "title": "Giordano (fiume)", "text": "Il Giordano (: ; in ebraico: \u05e0\u05d4\u05e8 \u05d4\u05d9\u05e8\u05d3\u05df: \"Nehar haYarden\", ) \u00e8 un fiume dell'Asia occidentale che bagna Israele, Libano, Cisgiordania, Siria e Giordania. Per i Cristiani \u00e8 un fiume molto importante poich\u00e9 vi fu battezzato Ges\u00f9, mentre per gli Ebrei \u00e8 dove il successore di Mos\u00e8, cio\u00e8 Giosu\u00e8 port\u00f2 il popolo ebraico in Terra Promessa. Viene spesso menzionato nell'Antico e nel Nuovo Testamento ed \u00e8 per questo meta di numerosi pellegrinaggi.\nPercorso.\nIl Giordano nasce dal Monte Hermon (2700\u00a0m) in Israele al confine con Libano e Siria, \u00e8 lungo 320\u00a0km e subito dopo la sorgente abbandona il Libano per scorrere verso meridione e segnare il confine tra Israele e Cisgiordania, a ovest, e Siria e Giordania, a est. Nasce dalla congiunzione dei fiumi Hasbani, Banyas e \"Dan\".\nRaggiunge il Lago di Tiberiade (o di Genezareth, biblico Mare di Galilea) e sfocia nel Mar Morto, a 397\u00a0m circa sotto il livello del mare, percorrendo la vallata del Gohr, scorrendo in una fossa tettonica collegabile al sistema di fosse dell'Africa orientale.\nAffluenti.\nIl Giordano riceve diversi affluenti che tuttavia non gli apportano un costante tributo di acque nel corso dell'anno: sono infatti quasi tutti asciutti in estate poich\u00e9 attraversano una regione caratterizzata da un clima tendenzialmente arido. Sono da considerarsi pertanto quasi tutti fiumi periodici oppure uadi.\nIl fiume Yarmuk \u00e8 il suo pi\u00f9 importante tributario.\nPortata d'acqua.\nLa sua portata d'acqua \u00e8 molto diminuita in questi anni, a causa dello sfruttamento delle acque (sue e dello Yarmuk). Mediamente porta alla foce nel Mar Morto meno di 30 metri cubi al secondo, con piene che, tuttavia, possono superare i 300 metri cubi al secondo. Questa drastica diminuzione ha gi\u00e0 cominciato ad avere gravi conseguenze sul Mar Morto, per cui da parecchi anni ormai si parla di un collegamento con il Mar Rosso, che potrebbe portare un cospicuo contributo alla produzione di energia elettrica per Israele e Giordania.\nSignificato religioso.\nAncora oggi l'acqua del fiume Giordano \u00e8 utilizzata per il battesimo dei futuri sovrani del Regno Unito e dei nobili in genere, come nel caso di Aimone di Savoia-Aosta, battezzato nel 1967, e della principessa Charlotte, secondogenita dei reali del Regno Unito William e Kate, nipote di Carlo e Diana, battezzata nel 2015.\nSecondo la Chiesa ortodossa, nel giorno della Teofania avverrebbe un miracolo \u2013 solo in presenza del patriarca ortodosso di Gerusalemme \u2013 che modificherebbe temporaneamente il corso delle acque del fiume."}
{"id": "736860", "revid": "2128848", "url": "https://it.wikipedia.org/wiki?curid=736860", "title": "Metanfetamina", "text": "La metanfetamina (\"N,\u03b1-dimetilfeniletilammina\") \u00e8 l\"'N\" -metil omologo dell'anfetamina, ma, rispetto a essa, \u00e8 un simpaticomimetico con una attivit\u00e0 centrale. Ha un uso limitato come psicostimolante, ed \u00e8 oggetto di abuso soprattutto in alcuni Paesi (Stati Uniti, Australia, Filippine). Condivide con l'anfetamina il meccanismo d'azione, basato sul rilascio delle catecolammine a livello sinaptico, in particolare la dopamina, neurotrasmettitore deputato a stimolare la sensazione di piacere e appagamento.\nStoria.\nLa metanfetamina fu sintetizzata per la prima volta dal farmacista giapponese Nagai Nagayoshi nel 1893. Fu poi Akira Ogata ad isolarla sottoforma di cristalli nel 1919.\nIl primo uso della metanfetamina \u00e8 stato per inalatori nasali per l'asma e come decongestionante nasale. Questi inalatori contenevano per\u00f2 la forma levo (L), molto pi\u00f9 attiva a livello periferico della forma destro (D) o della miscela racemica, usata come stimolante.\nLo stupefacente ha raggiunto notoriet\u00e0 poich\u00e9 economico e facile da produrre: i materiali sono facilmente reperibili e spesso legali. In seguito ha preso piede anche in Europa, facendo la sua prima comparsa nelle discoteche londinesi. Lo stato dov'\u00e8 pi\u00f9 consumato \u00e8 la Thailandia.\nQuesta droga \u00e8 molto usata nei paesi poveri e sottosviluppati, in quanto la sua capacit\u00e0 di stimolazione della dopamina permette di affrontare, annullando la sensazione di fatica, estenuanti turni di lavoro, anche 22 ore di fila, causando per\u00f2 un totale sfinimento fisico.\nUna curiosit\u00e0 sulle metanfetamine: il D-IX farmaco sperimentale utilizzato e sviluppato dalla Germania nazista alla fine della seconda guerra mondiale, aumentava l'autostima. Fu utilizzato su un numero esiguo di soldati e fu messo in commercio nella Germania Nazista col nome di Pervitin.\nProduzione.\nViene spesso sintetizzata per riduzione dell'efedrina o, in casi rari, per amminazione riduttiva del fenilacetone.\n\u00c8 in commercio in molti paesi come farmaco psicostimolante. In Europa dell'Est il nome commerciale \u00e8 \"Pervitin\" (5\u00a0mg).\nUso come stupefacente.\nQuando si parla di \"Ice\" , \"Shaboo\", \"Shabu\" (termine in uso nelle Filippine), \"Blue sky\" (dalla serie TV Breaking Bad ) o \"Crystal meth\" ci si riferisce alla forma pi\u00f9 pura della metanfetamina, ovvero cristalli solitamente limpidi di D-metanfetamina cloridrato (si ottiene la forma D solo se viene ottenuta per riduzione dell'efedrina con iodio e ipofosfito - metodo amatoriale - mentre se viene ottenuta per aminazione riduttiva del fenil-2-propanone - metodo industriale - si ottiene il racemo). Spesso viene fumata o iniettata con effetti di gran lunga superiori alle altre vie di assunzione. L'effetto molto lungo (6-12 ore) \u00e8 una delle caratteristiche principali di questo tipo di sostanze che le differenziano dalla cocaina.\nEffetti a breve termine.\nLa metanfetamina \u00e8 un potente stimolante e riduce l'appetito, aumentando invece la capacit\u00e0 di rimanere svegli. La sensazione \u00e8 pi\u00f9 breve e intensa se viene iniettata o fumata, mentre \u00e8 pi\u00f9 lunga e meno intensa se inalata o ingerita.\nCi\u00f2 \u00e8 dovuto al rilascio di notevoli quantit\u00e0 di dopamina nelle aree del cervello che regolano la sensazione di piacere.\nEffetti a lungo termine.\nL'utilizzo a lungo termine di metanfetamina provoca innanzitutto dipendenza. Oltre a questo si pu\u00f2 riscontrare in soggetti che utilizzano abitualmente questa sostanza la manifestazione di sintomi come comportamenti violenti, ansia, confusione, insonnia, paranoia e disturbi della personalit\u00e0.\nNel giro di alcuni mesi l'uso abituale di questa droga provoca effetti irreversibili sulle cellule cerebrali, soprattutto quelle produttrici di dopamina, che vengono danneggiate gravemente.\nL'abuso di sostanze stupefacenti come la metanfetamina \u00e8 spesso accompagnato a scarsa igiene e questo pu\u00f2 portare a perdita dei denti e dei capelli, occhiaie e assottigliamento della pelle.\nUso in medicina.\nIn America per i disturbi dell'attenzione o per la narcolessia si prescrive raramente il Desoxyn, o cloridrato di -metanfetamina. \nIn Italia non \u00e8 disponibile alcun preparato a base di anfetaminici, con la parziale eccezione di prescrizioni specialistiche. Fino a pochi anni fa erano presenti nel mercato italiano alcuni preparati anfetaminici: Preludin (Fenmetrazina HCl), Tenuate Dospan (Dietilpropione), Ponderal (Fenfluramina), Plegine (Fendimetrazina), e pi\u00f9 indietro negli anni il Villescon (Prolintano)."}
{"id": "736863", "revid": "1610933", "url": "https://it.wikipedia.org/wiki?curid=736863", "title": "Macaco nemestrino", "text": ""}
{"id": "736870", "revid": "1305772", "url": "https://it.wikipedia.org/wiki?curid=736870", "title": "Burnout", "text": ""}
{"id": "736872", "revid": "14691", "url": "https://it.wikipedia.org/wiki?curid=736872", "title": "Burnout (auto)", "text": ""}
{"id": "736874", "revid": "1245954", "url": "https://it.wikipedia.org/wiki?curid=736874", "title": "Cuneo salino", "text": "Si definisce intrusione marina o cuneo salino il movimento di acqua dal mare verso l\u2019entroterra attraverso il sottosuolo. Le acque sotterranee dolci, essendo meno dense dell\u2019acqua del mare ( contro i ), tendono a \"galleggiarci\" sopra. Nelle semplificazioni concettuali si ipotizza che l'acqua dolce si disponga sopra l'acqua salata definendo una linea di interfaccia netta. Nella realt\u00e0 esiste una vera e propria zona di mescolamento o \"mixing zone\", la cui ampiezza dipende da fenomeni di dispersione e diffusione molecolare sia verticali che orizzontali, dalle fluttuazioni marine e dagli interventi antropici. In condizioni naturali, dunque, l\u2019intrusione marina pu\u00f2 essere semplificata al fenomeno dell\u2019intrusione laterale, ovvero la massa di acqua salata si infiltra nell'acquifero lateralmente dalla costa.\nSolitamente \u00e8 causato da un eccessivo pompaggio in un acquifero costiero, dalla siccit\u00e0 o dalla costruzione di canali di navigazione, oppure in seguito a mareggiate.\nFattori che incidono su questo fenomeno sono l'eterogeneit\u00e0 delle formazioni rocciose e le fluttuazioni del mare. In tale fenomeno l\u2019eterogeneit\u00e0 del sistema geologico ha una notevole importanza, infatti crea variazioni spaziali nelle propriet\u00e0 idrauliche del mezzo che controllano il trasporto e perturbano il moto del flusso a differente scala. Anche la scala dell\u2019eterogeneit\u00e0 influisce sul fenomeno, infatti se su piccola scala, l\u2019eterogeneit\u00e0 del mezzo ha una influenza minore sullo spessore della zona di interfaccia, macroscopiche variazioni creano vie preferenziali caratterizzate da moti anche molto rapidi. L\u2019altro importante fattore \u00e8 quello delle fluttuazioni del livello del mare, soprattutto in quelle aree esposte a forti variazioni stagionali dove sono importanti i fenomeni di marea.\nEffetto antropico.\nL'intervento antropico pu\u00f2 rompere l'equilibrio naturale del sistema. Rientrano tra le influenze antropiche che provocano intrusione marina attivit\u00e0 come il prelievo dall'acquifero di un volume idrico superiore o non commisurato alla ricarica totale, le modificazioni della linea di costa, l\u2019urbanizzazione e la \"cementificazione\" del terreno, che riducono l\u2019infiltrazione dell\u2019acqua nel sottosuolo e quindi la ricarica naturale, lo scavo di canali o il loro approfondimento, e pi\u00f9 in generale gli scavi eseguiti al livello piezometrico e la creazione di opere sotterranee. Il fattore che per\u00f2 pi\u00f9 influenza il fenomeno dell\u2019intrusione marina \u00e8 il prelievo di acqua attraverso l\u2019utilizzo di pozzi. Si parla di intrusione verticale. La massa di acqua salata, soggiacente alle acque dolci di falda, \u00e8 richiamata verso l\u2019alto da una depressione generata dall'estrazione da un pozzo di captazione. Si formano cos\u00ec quelli che vengono definiti \"coni di intrusione\". Il grado e l'estensione del cono di intrusione dipende da innumerevoli fattori, tra cui le propriet\u00e0 idrogeologiche dell\u2019acquifero, il tasso e la durata di prelievo, la posizione iniziale dell'interfaccia, il tasso di ricarica della zona, la geometria e le dimensioni del pozzo e la presenza di altri impianti di prelievo.\nMeccanismi idrologici.\nL'intrusione salina avviene quando l'acqua salata, pi\u00f9 densa, viene richiamata dal mare negli acquiferi costieri.\nCi\u00f2 avviene se si abbassa il livello della falda di acqua dolce, oppure se si innalza il livello medio del mare.\nIn entrambi i casi, diminuisce l'altezza della falda al di sopra del livello del mare e conseguentemente anche quella al di sotto del livello del mare: l'acqua salata sale di quota e si muove verso l'entroterra. La superficie di separazione tra acqua dolce e salata si chiama cuneo salino. Il pompaggio di acqua dolce dagli acquiferi costieri provoca un abbassamento del livello di falda; la costruzione di canali, o l'innalzamento del livello medio del mare provocato dal riscaldamento globale provocano ugualmente una risalita del cuneo salino.\nLa prima formulazione fisica fu fatta nel 1888 da W. Badon-Ghijben e, successivamente e in modo indipendente, da A. Herzberg (1901). La formula si chiama perci\u00f2 \"relazione di Ghyben-Herzberg\", che si basa sull'equilibrio delle pressioni esercitate dall'acqua dolce e dall'acqua salata.\nNell'equazione\nformula_1\nlo spessore della zona satura di acqua dolce al di sopra del livello del mare \u00e8 rappresentata con formula_2, mentre con formula_3 \u00e8 rappresentato lo spessore di acqua dolce al di sotto del livello del mare. I due spessori formula_2 e formula_3 sono legati dalle densit\u00e0 formula_6 e formula_7, rispettivamente dell'acqua dolce e dell'acqua salata. Considerando una densit\u00e0 di per l'acqua dolce e per l'acqua salata l'equazione pu\u00f2 quindi essere semplificata, e diventa:\nformula_8.\nEsempio: se il livello della falda di acqua dolce \u00e8 di 1 m s.l.m., essa si estende per altri 40m al di sotto del livello medio del mare.\nLe ipotesi alla base di tale formula per\u00f2 sono fortemente semplificate e in particolare non tengono conto che nella realt\u00e0 la portata di acqua dolce si sversa in mare non da una sorgente puntiforme, ma attraverso una superficie. Il modello proposto da Glover nel 1959, per falda artesiana confinata superiormente da uno strato impermeabile orizzontale, tiene conto proprio di tale correzione.\nLe formulazioni sopra descritte, per\u00f2, si basano sull'ipotesi di immiscibilit\u00e0 dei fluidi. Nella realt\u00e0 l'acqua dolce e l'acqua salata sono due liquidi perfettamente miscibili, per cui al posto di una interfaccia netta esiste una zona a salinit\u00e0 variabile detta zona di transizione. Inoltre esiste un movimento di acqua dolce verso il mare che non pu\u00f2 essere trascurato. Si realizza quindi, almeno nelle zone pi\u00f9 prossime alla costa, un cosiddetto \"flusso ciclico\" di acqua salata che entra nel continente e viene riportata a mare dal deflusso costiero. \u00c8 Hubbert (1940) a definire una correzione alla formula di Ghyben-Herzberg. Hubbert introduce nella formula il concetto della non verticalit\u00e0 delle linee equipotenziali e del movimento ciclico succitato. La posizione dell\u2019interfaccia dipende cos\u00ec da un carico idraulico maggiore di quello che si pu\u00f2 misurare sulla sua verticale. Infatti nelle vicinanze della zona di deflusso, la minore sezione del corpo dolce comporta una inflessione delle linee di flusso e quindi una curvatura delle equipotenziali.\nModellizzazione.\nLe difficolt\u00e0 di modellizzazione dell'intrusione salina sono:"}
{"id": "736877", "revid": "93556", "url": "https://it.wikipedia.org/wiki?curid=736877", "title": "Fairtrade Labelling Organization", "text": "Fairtrade International \u00e8 l'organizzazione internazionale non profit responsabile del Marchio di Certificazione del commercio equosolidale FAIRTRADE\u00ae e capofila del sistema Fairtrade. Attraverso un circuito globale si propone l'obiettivo di supportare i lavoratori e gli agricoltori pi\u00f9 svantaggiati dei Paesi in via di sviluppo, offrendo loro l'opportunit\u00e0 di entrare nel sistema commerciale internazionale in condizioni di trasparenza e correttezza per migliorare le loro condizioni di lavoro e di vita.\nLa certificazione Fairtrade garantisce che i prodotti che recano il marchio Fairtrade siano stati realizzati nel rispetto dei diritti dei lavoratori in Asia, Africa, America Latina e siano stati acquistati secondo i criteri del commercio equo, ovvero assicura ai produttori dei Paesi in via di sviluppo il pagamento di un prezzo minimo equo e stabile (\"Fairtrade Minimum Price\") e un margine di guadagno aggiuntivo da investire in progetti sociali e sanitari per le comunit\u00e0 e il rispetto delle colture locali (\"Fairtrade Premium\").\nAd oggi il sistema Fairtrade coinvolge a livello globale 1,7 milioni di agricoltori e lavoratori in 73 paesi di Asia, Africa e America Latina, appartenenti a 1707 organizzazioni di produttori (dati 2018).\nI prodotti certificati Fairtrade sono venduti in 158 paesi e il valore del venduto nel mondo \u00e8 pari a circa 9,8 miliardi di euro (dati 2018). Questo ha permesso alle organizzazioni dei Paesi in via di sviluppo di ricevere oltre 176,5 milioni di euro (dato relativo ai 7 maggiori prodotti: banane, cacao, caff\u00e8, cotone, fiori, zucchero e t\u00e8) di \"Fairtrade Premium\", ovvero di guadagno aggiuntivo pari a tale cifra per avviare progetti di \"empowerment\".\nAlcuni dei prodotti a cui si pu\u00f2 applicare la certificazione Fairtrade sono caff\u00e8, cacao, banane, ananas, t\u00e8, zucchero di canna, cotone, fiori.\nFairtrade International e il sistema di certificazione Fairtrade.\nFairtrade International si compone di oltre 20 organizzazioni responsabili della promozione e della commercializzazione dei prodotti certificati Fairtrade all'interno di aree di competenza nazionali (ad esempio Fairtrade Italia \u00e8 l'organizzazione di riferimento per l'Italia, Fairtrade Foundation per la Gran Bretagna, Max Havelaar Switzerland per la Svizzera, Fairtrade Deutschland per la Germania, Max Havelaar France per la Francia, etc\u2026) e da tre \"network\" che rappresentano le organizzazioni dei lavoratori/agricoltori di Asia, Africa e America Latina (rispettivamente NAPP, Fairtrade Africa e CLAC). Dal giugno 2013 questi ultimi detengono il 50% dei voti all'interno dell'Assemblea Generale di Fairtrade International e, a seguito di tale passaggio, il sistema Fairtrade \u00e8 diventato la pi\u00f9 grande organizzazione mondiale ad aprire la strada ad un percorso di responsabilit\u00e0 condivisa tra gruppi del nord e sud del pianeta.\nSignificativo da segnalare inoltre vi \u00e8 il fatto lo spostamento degli equilibri commerciali globali si \u00e8 evoluto in modo tale che la richiesta di prodotti provenienti da filiere etiche \u00e8 diventata una questione di rilievo anche in alcuni Paesi emergenti. Ci\u00f2 ha portato alla nascita di organizzazioni preposte alla promozione dei prodotti Fairtrade anche in Sudafrica (Fairtrade South Africa), Kenya (Fairtrade Eastern Africa) e India (Fairtrade India).\nFairtrade International.\nIn quanto capofila del sistema internazionale Fairtrade, Fairtrade International si occupa di:\nGli \"Standard Fairtrade\".\nGli \"Standard Fairtrade\" sono delle norme rigorose a cui si devono attenere gli attori della filiera (organizzazioni di agricoltori/lavoratori nei Paesi in via di sviluppo, \"trader\" e trasformatori) per poter partecipare al circuito Fairtrade. Fairtrade International ha stabilito finora gli Standard per circa 300 prodotti o materie prime attraverso un processo che ha coinvolto in prima persona i produttori. Gli Standard sono in continua revisione e miglioramento.\nStandard per organizzazioni di produttori e lavoratori nei Paesi in via di sviluppo.\nGli standard prevedono due tipi di requisiti sui quali i produttori vengono ispezionati: requisiti minimi, a cui le organizzazioni si devono conformare e requisiti di processo, rispetto ai quali le organizzazioni devono mostrare miglioramento continuo.\nPer quanto riguarda lo sviluppo sociale i requisiti richiesti sono conformi alle convenzioni ILO (Organizzazione Internazionale del Lavoro) relative a: Non discriminazione, Lavoro Forzato e Minorile, Libert\u00e0 di Associazione, Condizioni dei lavoratori, Salute e sicurezza dei lavoratori.\nFLO-Cert: il controllo degli Standard Fairtrade.\nIl rispetto degli Standard Fairtrade da parte delle organizzazioni di agricoltori/lavoratori dei Paesi in via di sviluppo, \"trader\" e aziende di trasformazione \u00e8 verificato dagli ispettori dell'ente di certificazione FLO-Cert.\nFLO-Cert ha sede a Bonn in Germania e ha uffici locali in Tanzania, Sud Africa, Costa Rica, India.\nNel 2007 ha ricevuto l'accreditamento ISO 65 da DAKKS (Organismo Tedesco di Accreditamento). ISO 65 (EN 45011) \u00e8 la norma internazionale per gli organismi che operano nei sistemi di certificazione di prodotto, considerata come il maggior indicatore di competenza di un ente di certificazione. FLO-Cert \u00e8 stato fondato da Fairtrade International.\nStoria.\nFairtrade International (FLO) \u00e8 un'organizzazione senza scopo di lucro con sede in Germania, fondata nel 1997 allo scopo di introdurre un unico marchio internazionale per i prodotti del commercio equo: fino ad allora infatti nei diversi paesi europei il commercio equosolidale si era sviluppato a partire da iniziative indipendenti e non coordinate di volontari, attivisti e cittadini.\nAlcuni dei paesi in cui vi furono le prime esperienze di commercio equosolidale mantengono tuttora l'utilizzo della denominazione che ivi era utilizzata per i prodotti di commercio equosolidale prima dell'unificazione, Max Havelaar (ad esempio Max Havelaar Netherlands, Max Havelaar Switzerland,), tratto dal nome dell'omonimo protagonista di un romanzo ottocentesco che denunciava lo sfruttamento delle condizioni di vita degli abitanti di una colonia olandese a Giava.\n\"Partner\".\nFairtrade International collabora con altre reti internazionali che operano per promuovere e attuare il Commercio Equo e Solidale: News (\"Network World's Shops\", il coordinamento internazionale delle Botteghe del Mondo), Efta (\"European Fair Trade Association\"), Ifat (\"International Federation of Alternative Trade\", coordinamento internazionale tra centrali di importazione e produttori).Questi organismi si riconoscono nell'acronimo FINE (Flo, Ifat, News ed Efta) e si riuniscono periodicamente per elaborare strategie comuni e azioni di patrocinio a livello internazionale."}
{"id": "736879", "revid": "729019", "url": "https://it.wikipedia.org/wiki?curid=736879", "title": "King (isola)", "text": "L'isola di King \u00e8 una delle isole che compongono lo Stato della Tasmania, in Australia. \u00c8 situata nello Stretto di Bass, al largo della punta nord-occidentale della Tasmania, a met\u00e0 strada tra la Tasmania ed il Victoria. L'isola prende nome dal Governatore Philip G. King (1758-1808) del Nuovo Galles del Sud, il cui territorio all'epoca comprendeva la Tasmania.\nLa massima altitudine dell'isola \u00e8 di 162\u00a0m s.l.m.; la superficie \u00e8 di 1098\u00a0km\u00b2, con una popolazione 1565 abitanti al censimento del 2011 e una densit\u00e0 di meno di 2\u00a0ab/km\u00b2. A sud-est di King si trova il gruppo delle Hunter Island.\nIl centro principale \u00e8 Currie, situato nella parte occidentale dell'isola. Grassy, nella parte orientale, era un centro minerario, dove si estraeva scheelite da una miniera a cielo aperto. Dopo la chiusura della miniera Grassy divent\u00f2 una citt\u00e0 fantasma.\nL'isola \u00e8 conosciuta per il formaggio, le aragoste, l'acqua minerale; \u00e8 presente anche una centrale eolica.\nNaufragi.\nSituata al centro dello Stretto di Bass, L'isola di King \u00e8 stata teatro di molti naufragi causa di molte vittime; il pi\u00f9 disastroso fu il naufragio della nave \"Cataraqui\", carica di immigranti.\nClima.\n\"Fonte\": Australian Bureau of Meteorology."}
{"id": "736880", "revid": "1305772", "url": "https://it.wikipedia.org/wiki?curid=736880", "title": "William Pitt", "text": "William Pitt potrebbe riferirsi a:"}
{"id": "736914", "revid": "767487", "url": "https://it.wikipedia.org/wiki?curid=736914", "title": "Trattato di Shanyuan", "text": "Il trattato di Shanyuan del 1004 fu il momento cardine delle relazioni tra le dinastie Song del Nord (960-1127) e Liao (916-1125). La classe dirigente dei Liao era composta da persone di origine nomade conosciuti come \"Qidan\" (o \"Khitan\") stanziati nel nordest, nell'attuale provincia \"Heilongjiang\". Con la firma del trattato di Shanyuan, per la prima volta i Liao forzarono i Song, che si consideravano gli eredi naturali del Regno Centrale (Zhong Yuan), a riconoscerli come loro pari. Dopo anni di combattimenti i Song e i Liao decisero finalmente di negoziare una tregua, che fu realizzata attraverso il trattato. L'accordo dur\u00f2 fino al 1125, quando i Song ruppero il trattato, invitando gli \"Jurchen\" (in seguito conosciuti come \"Manchus\") ad attaccare i Liao. L'offensiva degli \"Jurchen\" port\u00f2 alla fine delle relazioni tra i Liao e i Song del Nord.\nLe registrazioni del trattato negli archivi dei Song e dei Liao non coincidono. L'alterazione di alcuni dettagli mostra un grande progetto politico dei Song di allargamento dei confini. Dopo la firma del trattato la natura dei rapporti fra le due parti cambi\u00f2 da pura rivalit\u00e0 politica ad apparente fratellanza. Per la prima volte nella storia della Cina ci furono due Figli del Cielo, che si riconoscevano tali a vicenda."}
{"id": "736916", "revid": "824529", "url": "https://it.wikipedia.org/wiki?curid=736916", "title": "Paolo Bergamo", "text": "Carriera.\nArbitro.\nCalciatore nelle giovanili dell'U.S. Livorno gioca in Serie C nel , e . \nA causa di un infortunio incorsogli nel 1968, inizi\u00f2 ad arbitrare prendendo la tessera presso la Sezione AIA di Livorno.\nDopo la necessaria trafila arbitrando tutte le categorie regionali le stagioni dal 1968 al 1971, \u00e8 inserito nei ruoli arbitrali della C.A.S.P. (arbitri a disposizione della Lega Nazionale Semiprofessionisti) per dirigere partite dei campionati di Serie D della stagione 1971-1972 e anche le due stagioni successive. \nAll'inizio della stagione 1974-1975 \u00e8 promosso e inserito nei quadri della Commissione Arbitri Nazionale (C.A.N.).\nDebutt\u00f2 in Serie B dirigendo la partita - (0-0) del 22 dicembre 1974.\nL'esordio in Serie A non tard\u00f2 ad arrivare. All'inizio della stagione 1975-1976 fu designato a dirigere il 12 ottobre la partita - terminata 0-0.\nNel 1978 venne promosso al ruolo degli \"arbitri internazionali\". Nel novembre 1979 sospese per nebbia - dopo tre minuti della ripresa, decisione che gli procur\u00f2 un'accusa di truffa a danno dei tifosi (dopo il primo tempo gli spettatori non avevano pi\u00f9 diritto al rimborso del biglietto). Nel 1981, durante la partita - della 28\u00aa giornata annull\u00f2 su segnalazione del guardialinee Giuliano Sancini un gol al romanista Maurizio Turone per fuorigioco, scatenando le ire dei tifosi giallorossi. L'anno seguente arbitr\u00f2 la finale di Coppa Italia 1981-1982 -, vinta dai neroazzurri.\nConcluse la carriera nel 1988, dopo 83 presenze in Serie B e 155 presenze in Serie A (tra cui alcune \"classiche\" del campionato come 2 -, 3 derby di Milano, 1 derby di Roma, 3 -, 2 Juventus-, 4 Inter-Roma, 3 Milan-Roma, 5 derby della Mole, 1 derby della Lanterna, 3 -, 2 Napoli-Juventus, 3 Napoli-Milan, 4 Napoli-Inter e la sfida scudetto della stagione 1984-1985 tra e ). \nIl 29 giugno 1977 ha diretto lo spareggio per la Serie A fra e (2-1) e il 2 luglio 1979 ancora uno spareggio per la promozione in Serie A, - 2-0. \nHa ottenuto, come miglior arbitro, i seguenti premi: \nNel 1993 il CONI gli conferisce la Stella d'Argento al merito sportivo.A livello internazionale arbitra 16 gare fra squadre nazionali fra le quali il 29 settembre 1979 la finale dei Giuochi del Mediterraneo a Spalato fra e . Nel maggio 1981 partecipa agli Europei Under 21 in Germania. Nel giugno 1984 la semifinale degli europei Francia-Portogallo vinta dai transalpini 3-2 dopo i tempi supplementari. Arbitra inoltre due semifinali di Coppa delle Coppe: -Waterschei edizione 1982-1983 e - nel 1985.\nSuccessivamente ha espletato esclusivamente incarichi di dirigente in seno all'AIA.\nDirigente.\nPaolo Bergamo, dopo essere stato presidente del Comitato Regionale Arbitri (CRA) toscano dell'AIA, divent\u00f2 designatore arbitrale in Serie A nel 1999 assieme al collega Pierluigi Pairetto, e mantenne l'incarico fino al 2005 quando decise volontariamente di dimettersi per le critiche mosse contro il suo operato.\nDal 2000 al 2002 ha fatto parte della Commissione Arbitrale della UEFA. Dal 2002 al 2006 ha ricoperto il medesimo incarico a livello FIFA ed ha partecipato alla Confederations Cup 2003 in Francia; alle Olimpiadi 2004 in Grecia; alla Confederations Cup 2005 in Germania; ai Mondiali Under-17 del 2005 in Per\u00f9, e ai Mondiali 2006 in Germania.\nLo scandalo di Calciopoli.\nNel 2006 venne implicato nell'inchiesta \"Calciopoli\", poich\u00e9, secondo l'accusa, ritenuto componente del sistema di potere retto da Luciano Moggi, e di cui avrebbe fatto parte, tra gli altri, anche il collega designatore Pierluigi Pairetto.\nIl 17 dicembre 2013 la Corte di Appello del Tribunale di Napoli Sezione VI con sentenza n. 10786/2012 R.G. Appello n. 6566/13 Registro Sentenze ha deciso che la sentenza di primo grado \u00e8 annullata e il Tribunale di Napoli dovrebbe dare corso ad un nuovo giudizio (pagina 200 della sentenza).\nIl 24 settembre 2020 la VI Sezione Penale del Tribunale di Napoli ha pronunciato sentenza di non doversi procedere, in relazione ai reati allo stesso ascritti."}
{"id": "736918", "revid": "287204", "url": "https://it.wikipedia.org/wiki?curid=736918", "title": "Altopiano di Abbasanta", "text": "Laltopiano di Abbasanta si estende al centro della Sardegna, nella porzione nord-orientale della provincia di Oristano. Comprende parte della subregione storica del Barigadu. \u00c8 delimitato a Nord dalla catena del Marghine e dal Montiferru. Si presenta come un tavolato di roccia basaltica formatosi in seguito alle eruzioni del Montiferru.\nVi si trova la foresta pietrificata di Zuri - Sodd\u00ec."}
{"id": "736921", "revid": "48304", "url": "https://it.wikipedia.org/wiki?curid=736921", "title": "The weakerthans", "text": ""}
{"id": "736922", "revid": "48304", "url": "https://it.wikipedia.org/wiki?curid=736922", "title": "Weakerthans", "text": ""}
{"id": "736924", "revid": "363629", "url": "https://it.wikipedia.org/wiki?curid=736924", "title": "Malattia vescicolare del suino", "text": "La malattia vescicolare del suino (MVS) \u00e8 una malattia del suino ad alta morbilit\u00e0 e a bassa mortalit\u00e0, dovuta a un \"virus\" della famiglia picornaviridae. \nMalattia soggetta a denuncia internazionale, quando riscontrata impone tra l'altro l'abbattimento di tutti i capi dell'allevamento (\"stamping out\").\nDi per s\u00e9, la gravit\u00e0 della malattia \u00e8 assai variabile: essa pu\u00f2 infettare gli animali di un allevamento senza che si manifestino lesioni cliniche. Il periodo massimo di incubazione \u00e8 pari a 28 giorni.\nClinicamente \u00e8 sovrapponibile all'afta epizootica, ma il virus \u00e8 pi\u00f9 resistente di quello dell'afta. Provoca delle vescicole sul grugno, sulle labbra, sulla lingua e sulla cute dello spazio interungueale (per cui gli animali inoltre zoppicano e si alzano a fatica). Inoltre provoca ipertermia (fino a 41\u00b0) e inappetenza. Tuttavia la gravit\u00e0 dei sintomi \u00e8 estremamente variabile e, soprattutto nei soggetti adulti, i sintomi possono passare inosservati.\nLa malattia causa ritardo nell'accrescimento ma \u00e8 di breve decorso (4-5 gg), dopodich\u00e9 in genere gli animali guariscono spontaneamente. \nIl virus pu\u00f2 sopravvivere a lungo al di fuori del corpo, anche nelle carni fresche, \u00e8 estremamente resistente ai normali disinfettanti e ha la propriet\u00e0 di essere persistente, \u00e8 stabile in presenza di un pH compreso tra 2,5 e 12, per cui si rendono necessarie una pulizia e una disinfezione molto approfondite."}
{"id": "736926", "revid": "125350862", "url": "https://it.wikipedia.org/wiki?curid=736926", "title": "Volkswagen Corrado", "text": "La Volkswagen Corrado \u00e8 un'autovettura coup\u00e9 prodotta della casa automobilistica tedesca Volkswagen nello stabilimento della Karmann a Osnabr\u00fcck (Germania) tra il 1988 e il 1995.\nContesto.\nLa VW Corrado (il cui nome deriva dallo spagnolo \"correr\", \u2018correre\u2019, \u2018scattare\u2019) \u00e8 una \"hatchback\" a tre porte con sedute 2+2. Fu commercializzata anche in America a partire dal 1990.\nLa realizzazione della vettura (costruita da \"Karmann Coachworks\", dietro la progettazione di Herbert Sch\u00e4fer) nasce da un progetto a s\u00e9 stante, e non venivano prodotte pi\u00f9 di 90 macchine al giorno. I primi prototipi, denominati \"EA 494 Typhoon\", furono testati in Canada.\nTrattandosi di una \"sport compact\", segmento all'epoca molto in voga in Europa, era studiata per avere buona tenuta di strada e manovrabilit\u00e0, ci\u00f2 anche grazie al basso baricentro per favorire l'effetto suolo: a conferma di questo, si trova sulla macchina uno spoiler auto-rialzante che si attiva automaticamente superati i 72\u00a0km/h, creando un effetto aerodinamico detto \"downforce\", che aumenta la spinta aerodinamica nella parte posteriore della vettura, causando cos\u00ec una maggiore pressione sulle ruote.\nLe ultime Corrado furono immatricolate in Svizzera nell'ottobre 1996; durante i sette anni di commercializzazione ne vennero prodotti esemplari.\nModelli.\nTutte le Corrado avevano un motore a trazione anteriore alimentato a benzina. Inizialmente le motorizzazioni disponibili erano due. Il modello base era un 1.8 litri, 16 valvole, 4 cilindri in linea, aspirato con una potenza totale di 136 CV (100 kW). Il modello superiore era un 1.8 litri, 8 valvole, 4 cilindri in linea, sovralimentato con compressore volumetrico G60 che permetteva di erogare 160\u00a0CV.\nNell'agosto 1988, Volkswagen volle testare in pista (circuito di Ehra-Lessien) una Corrado G60, appositamente preparata dal suo reparto corse, per tentare di stabilire una serie di record di durata nella categoria fino a 2 litri di cubatura.\nLa Corrado G60 fu portata da 160 a 220\u00a0CV, tramite alcune modifiche che riguardarono soprattutto il compressore volumetrico, i pistoni, e la testata, e alla presenza degli ispettori FIA stabil\u00ec sei record di categoria e raggiunse una velocit\u00e0 massima di 270\u00a0km/h.\nNel 1992 la Volkswagen introdusse due nuovi motori. Il 2.0 litri aspirato, 4 cilindri 16 valvole, con catalizzatore da 136\u00a0CV (100 kW), che prese il posto del 1.8 litri, e il 2.9 litri VR6 (\u00a0cm\u00b3) aspirato anch'esso catalizzato con 12 valvole e architettura 6 cilindri a V stretto di 15\u00b0. Questo propulsore \u00e8 posto in posizione anteriore trasversale e sviluppa 192\u00a0CV (140\u00a0kW) e 245\u00a0Nm di coppia massima, permettendo alla \"Corrado VR6\" di coprire lo 0-100\u00a0km/h in 6,9\u2033 e di raggiungere una velocit\u00e0 massima dichiarata 235\u00a0km/h. Nel triennio 1992-1994, in Nord America quest'ultima versione (denominata \"SLC\": \"Sport Luxury Coupe\") fu venduta con lo stesso motore VR6, ma con step minore di cilindrata da 2.8 litri, per soddisfare le norme anti-inquinamento. La \"VW Karmann Corrado SLC\", fu prodotta in circa unit\u00e0.\nNel 1992 in Inghilterra fu venduto un modello di Corrado VR6 denominato \"Campaign Edition\"; gli interni erano in pelle rossa con un disegno diverso dagli altri modelli. Ne furono realizzati solamente 6 esemplari.\nTra il 1991 e 1992 venne commercializzato in Germania un modello denominato \"jet\", composto da interni su misura e motore G60.\nAnche in Italia fu commercializzato un modello in edizione limitata denominato \"Estoril\". \nLe versioni America si distinguevano per molti particolari, come il sistema delle cinture di sicurezza automatiche/elettroniche, gli interni bicolore pelle/tessuto, la doppia scala tachimetrica (km/h e miglia orarie), il terzo stop posizionato al centro dello spoiler e le frecce direzionali anteriori incassate nel paraurti.\nNel 1995 venne prodotto un altro modello in edizione limitata, il \"VR6 Storm\", che comprendeva la griglia anteriore colorata, cerchi in lega leggera da 15\" della BBS pi\u00f9 diversi accessori di serie. Di questa versione vennero prodotti solo 500 esemplari.\nIn tutti gli anni della sua produzione ebbe a disposizione 2 tipologie di cambi, un cambio manuale a 5 rapporti, l'altro automatico a 4 rapporti (con modalit\u00e0 Sport).\nLa Corrado VR6.\nLa \"2.9 VR6\" differisce dalle altre versioni di Corrado, anche per il telaio. Circa il 60% della vettura veniva assemblato a mano. Karmann Coachworks, durante i 4 anni di produzione, realizz\u00f2 in totale Volkswagen Corrado 2.9 VR6; \u00e8 stata per quasi un decennio l'autovettura pi\u00f9 veloce della Volkswagen.\nDal lato tecnico, la 2.9 VR6 (\u00a0kg di peso, 131\u00a0cm di altezza e un CX di 0,32), si pu\u00f2 definire come la capostipite delle vetture prestazionali del gruppo VAG; infatti, l'architettura della VR6 viene usata ancora oggi nelle autovetture sportive del gruppo VAG.\nIl particolare propulsore di questo modello, caratterizzato da un angolo della \"V\" di soli 15\u00b0 per favorirne la compattezza, nel 1992 vinse il premio \"Popular Science's Best of What's New Award\".\nAltra particolarit\u00e0 della Corrado 2.9 VR6 \u00e8 l'impianto di aspirazione a geometria variabile VSR (Variables SaugrohR). Prodotto dalla Pierburg per conto di Volkswagen Motorsport, fu realizzato in soli 500 pezzi; successivamente questa tecnologia fu venduta da Volkswagen alla AVL Schrick, che lo riprogett\u00f2 ed aggiorn\u00f2 rinominandolo VGI (Variable Geometry Intake).\nParticolarmente curata \u00e8 anche l'elettronica; si trovano di serie l'ABS, combinato con un servofreno apposito. Questo innovativo sistema controlla anche la temperatura del freno stesso, per evitare il surriscaldamento dell'impianto. \u00c8 presente anche un blocco elettronico del differenziale (EDS) che agisce fino ad una velocit\u00e0 di 40 km/h. La vettura \u00e8 dotata inoltre di un computer di bordo (versione OBD 1), con il quale si potevano avere informazioni riguardanti il consumo di carburante, la temperatura esterna, la pressione nei collettori di aspirazione, la mappatura della centralina motore (EPROM), il rapporto giri/distanza (indica la marcia media usata nella guida) e i giri motore.\nL'equipaggiamento comprende inoltre specchietti retrovisori elettrici e riscaldabili e cruise control (di serie sul modello America, optional sulla versione europea).\nLa versione 2.9 VR6 ha anche alcuni particolari estetici che differiscono dagli altri modelli, tra cui i passaruota pi\u00f9 larghi di un centimetro, il cofano motore vistosamente bombato, la calandra differente e barre antintrusione nelle portiere. \nL'assetto \u00e8 composto da sospensioni anteriori McPherson con barra antirollio da 22 mm. L'assale posteriore invece \u00e8 di tipo a ruote interconnesse: una traversa rigida attaccata agli ammortizzatori rende cio\u00e8 solidali le ruote posteriori, riducendo il rollio in curva. \nLa Corrado 2.9 VR6 \u00e8 stata messa alla prova al N\u00fcrburgring facendo staccare un tempo di 9\u203224\u2033."}
{"id": "736930", "revid": "74801", "url": "https://it.wikipedia.org/wiki?curid=736930", "title": "Contea di Clinton (New York)", "text": "Clinton \u00e8 una contea del nord-est dello Stato di New York negli Stati Uniti.\nGeografia fisica.\nLa contea confina a nord con la provincia di Qu\u00e9bec del Canada, ad est il lago Champlain fa da confine con le contee di Grand Isle e di Chittenden del Vermont, a sud confina con la contea di Essex ed a ovest con la contea di Franklin.\nIl territorio \u00e8 montuoso nell'area centro-occidentale e meridionale dove si elevano i monti Adirondack. Nell'area settentrionale scorrono il \"Great Chazy River\", emissario del \"lago Chazy\", ed il \"Little Chazy River\", entrambi emissari del lago Champlain. Nell'area meridionale scorrono i fiumi \"Saranac\" e \"Au Sable\", quest'ultimo segna parte del confine meridionale, entrambi emissari del lago Champlain.\nSul lago Champlain \u00e8 posta la citt\u00e0 di Plattsburgh che funge da capoluogo di contea.\nStoria.\nCon l'istituzione delle \"Province di New York\" nel 1683 l'area dell'attuale contea faceva parte della contea di Albany. In seguito pass\u00f2 alla contea di Washington. Infine nel 1799 ne venne separata per dar vita alla contea di Clinton. Ricevette il nome in onore di George Clinton il primo governatore dello Stato di New York. Nel 1802 parte del territorio fu assegnato alla contea di St Lawrence e nel 1808 ne venne separato il territorio dell'attuale contea di Franklin."}
{"id": "736931", "revid": "174925", "url": "https://it.wikipedia.org/wiki?curid=736931", "title": "Rateizzazione", "text": ""}
{"id": "736934", "revid": "729019", "url": "https://it.wikipedia.org/wiki?curid=736934", "title": "Afta epizootica", "text": "L'afta epizootica \u00e8 una malattia infettiva altamente contagiosa dei ruminanti e dei suini; prende il nome dalle lesioni ulcerose che lascia in bocca e nelle estremit\u00e0 distali degli arti degli animali colpiti (in inglese \"Foot and Mouth Disease\", \"malattia del piede e della bocca\").\nLa causa.\nNel 1888 Friedrich Loeffler e Frosch riprodussero la malattia utilizzando materiale patologico filtrato (e quindi privo di funghi e batteri), e l'afta fu cos\u00ec la prima malattia in assoluto per la quale fu riconosciuta l'eziologia virale. Il virus dell'afta \u00e8 stato classificato nel genere \"Aphtovirus\", famiglia delle \"Picornaviridae\": si tratta di un virus privo di \"envelope\" e di piccolissime dimensioni (27-30\u00a0nm), caratteristiche che ne giustificano la resistenza alle alte temperature, ai solventi dei lipidi, alle condizioni ambientali e la trasportabilit\u00e0 attraverso le correnti d'aria anche a considerevoli distanze, risulta essere sensibile alle variazioni di pH e alla formalina. Sono conosciuti sette sierotipi virali (O, A, C, SAT 1, 2 e 3 ed Asia) tra i quali non esiste reattivit\u00e0 crociata (e quindi neanche immunit\u00e0 in caso di reinfezione o di vaccinazione).\nLa trasmissione.\nIl virus \u00e8 contenuto nelle secrezioni respiratorie e nel liquido delle vescicole degli animali infetti, nelle secrezioni genitali, nelle placente degli aborti (l'afta non \u00e8 di per s\u00e9 una malattia abortigena), nel materiale seminale (problema non pi\u00f9 rilevante dopo l'avvento della fecondazione artificiale), nel latte il virus raggiunge concentrazioni altissime in virt\u00f9 della replicazione a livello di alveoli mammari quindi pu\u00f2 essere un veicolo d'infezione molto efficiente, le carni non sottoposte a frollatura sono altres\u00ec una modalit\u00e0 di trasporto del virus ragione per cui alcuni paesi importano solo carni disossate (quindi precedentemente frollate) da paesi non indenni.\nL'infezione avviene per via respiratoria o attraverso piccole soluzioni di continuo della cute, mediante il contatto diretto tra animali o il contatto con materiale contaminato (attrezzature, lettiera, mangimi, ecc.); il virus aftoso pu\u00f2 essere anche trasportato a distanza per via aerea o attraverso il commercio di alimenti contaminati: l'esportazione clandestina di prodotti carnei e di animali \u00e8 una delle vie pi\u00f9 comuni di introduzione della malattia in territori precedentemente indenni. Anche persone e automezzi possono trasportare il virus a distanza. \u00c8 stato dimostrato che alcuni capi, in particolare bovini, possono restare portatori asintomatici del virus dopo la guarigione clinica rivestendo cos\u00ec il ruolo di serbatoio epidemiologico della malattia, mentre il suino riveste il ruolo di amplificatore essendo escretore di titoli virali anche centinaia di volte quelli del bovino.\nSpecie colpite.\nLe specie domestiche sensibili alla malattia comprendono i cosiddetti animali \"a unghia fessa\" vale a dire artiodattili quali bovini, ovini, caprini e suini, ma anche bufali, zeb\u00f9 e camelidi. Anche gli artiodattili selvatici (cervi, antilopi, cinghiali, gnu, giraffe) possono contrarre l'infezione e in misura molto minore anche i carnivori. Negli umani sono stati registrati rari casi di comparsa di lesioni aftose in seguito al contatto con animali infetti, guarite senza complicazioni.\nSintomi.\nUna volta introdotta in un gruppo di animali, la malattia si diffonde rapidamente. Il periodo d'incubazione \u00e8 di 6 giorni. Inizialmente si ha febbre oltre 40\u00a0\u00b0C e un drastico calo della montata lattea nelle femmine in lattazione, e dopo circa 24 ore la comparsa di lesioni vescicolose in bocca e sull'inserzione dell'unghione (cercine coronario), in particolare nello spazio interungueale; il virus si riproduce nello strato spinoso degli epiteli della cute, delle mucose (inizialmente alla base della lingua), dei prestomaci nei ruminanti, delle cellule degli alveoli mammari attivi.\nAbbiamo in generale formazione di erosioni e vescicole a livello delle narici e della cavit\u00e0 boccale (inizialmente alla radice della lingua), sul musello, sulle labbra, mammelle, spazi interdigitali e pilastri del rumine, negli animali neonati o molto giovani a livello cardiaco si riscontrano lesioni necrotiche che prendono il nome di \"cuore tigrato di Kitt\", pi\u00f9 facilmente apprezzabili all'esame clinico nel suino sono le lesioni a livello del grugno. Le vescicole tendono a rompersi provocando la pressoch\u00e9 completa perdita dell'epitelio della mucosa orale; la conseguente irritazione e dolorabilit\u00e0 provoca una marcata scialorrea e inappetenza; il dolore provocato dalle lesioni ungueali genera zopp\u00eca e depressione; sono possibili infezioni batteriche secondarie e anche gli aborti sono frequenti non tanto per azione del virus quanto per la debilitazione dell'animale.\nNegli ovicaprini i segni clinici sono generalmente meno gravi e meno evidenti. La mortalit\u00e0 \u00e8 generalmente bassa tranne nei neonati dove spesso si ha la morte per le lesioni necrotiche a livello cardiaco, ma gli animali che superano la malattia sono fortemente debilitati, il bovino che \u00e8 il serbatoio epidemiologico della malattia risulta continuare a essere escretore del virus a livello di tonsille.\nProfilassi.\nLa malattia rientra tra quelle elencate nella ex lista A dell'OIE, \u00e8 previsto l'obbligo di denuncia al sindaco del comune dove il focolaio o il sospetto focolaio \u00e8 avvenuto, ci\u00f2 in aree indenni comporta l'istituzione di zona di protezione e zona di sorveglianza intorno al focolaio stesso, con divieto di spostamento per qualsiasi motivo degli animali delle specie sensibili, \u00e8 imposto l'abbattimento di tutti i capi dell'allevemento e l'incenerimento completo delle carcasse e la disinfezione dell'allevamento stesso con un'accurata gestione dei liquami dove il virus pu\u00f2 persistere attivo parecchio tempo.\nMoltissime le nazioni che bloccano le importazioni di animali e prodotti di origine animale da paesi dove vi sia presenza della malattia, la vaccinazione \u00e8 impiegata solo in aree in cui le epizoozie di afta sono ancora frequenti. Attualmente in Unione europea la vaccinazione non \u00e8 autorizzata in modo che l'animale che presenta anticorpi rimanga garanzia di positivit\u00e0 per contatto con il virus. La prevenzione della malattia avviene mediante il controllo sulle importazioni di animali e prodotti di origine animale. L'ultimo caso confermato di afta in Italia risale al 1993, in Europa risulta eradicata salvo alcuni focolai in Bulgaria, in Inghilterra alcuni focolai son stati registrati nell'agosto 2007. Destano attenzione per un rientro in Europa i focolai della Turchia e della Libia."}
{"id": "736937", "revid": "767487", "url": "https://it.wikipedia.org/wiki?curid=736937", "title": "Adam and Eve", "text": "Adam and Eve \u00e8 il quarto album realizzato dalla band inglese dei Catherine Wheel. Uscito nel 1997, l'album raggiunse l'undicesima posizione nella Top Heatseekers di Billboard e la 178\u00aa nella Billboard 200. \u00c8 il primo album del gruppo a venir distribuito anche in Italia grazie al discreto successo dei tre singoli \"Broken Nose\", \"Ma solituda\" e \"Delicious\"."}
{"id": "736941", "revid": "583609", "url": "https://it.wikipedia.org/wiki?curid=736941", "title": "Demetrio di Tessalonica", "text": " I greci-ortodossi gli attribuiscono il titolo di \"Megalomartire\" ed \u00e8 considerato un santo miroblita.\nBiografia.\nLe origini del suo culto sono oscure, la prima prova della sua esistenza si ha soltanto 175 anni dopo il suo martirio e molti studiosi dubitano addirittura che sia mai esistito un Demetrio martire in Tessalonica.\nTuttavia l'agiografia tradizionale su questo santo narra che fosse un diacono del luogo e che fu trafitto da lance nei fianchi intorno al 306, durante le persecuzioni contro i cristiani volute dall'imperatore romano Diocleziano o forse Galerio.\nUna tradizione pi\u00f9 tarda vuole che sia stato un militare romano e addirittura un proconsole e per questo motivo venne adottato come santo protettore dai Crociati insieme a san Giorgio durante il Medioevo.\nCulto.\nLe sue reliquie sono conservate in Salonicco, in Grecia, citt\u00e0 della quale \u00e8 anche il santo patrono ed il giorno in cui viene celebrato \u00e8 il 26 ottobre.\nIl \"Martirologio Romano\" ne celebra la memoria invece il 9 aprile, riprendendo la tradizione del \"Martirologio Siriaco\".\nTra i Serbi appartenenti alla Chiesa ortodossa viene venerato come \"Mitar\" e il giorno delle celebrazioni in suo onore, ha il nome di \"Mitrovdan\", ed \u00e8 l'8 novembre, giorno di festivit\u00e0 pubblica nella parte serba della Bosnia ed Erzegovina.\nSan Demetrio Megalomartire \u00e8 il patrono di San Demetrio Corone, in provincia di Cosenza, comune dalla tradizione arb\u00ebresh\u00eb. Le celebrazioni in suo onore si svolgono il giorno 26 ottobre.\nLe ossa di san Demetrio sono state trasferite dalla chiesa di San Lorenzo in Campo a Salonicco, dapprima il teschio il 24 ottobre 1978, poi tutte le altre ossa, tranne i femori, nella primavera del 1980. I femori si possono venerare nella cripta della chiesa a San Lorenzo in Campo, mentre le altre reliquie sono conservate nella chiesa di San Demetrio a Salonicco.\nIconografia.\nLa sua iconografia lo raffigura in armatura da soldato romano, sebbene le sue prime rappresentazioni precedenti al 600 lo vedono vestito di una semplice tunica. Dopo la caduta di Costantinopoli esso venne sempre pi\u00f9 spesso associato a san Giorgio ed insieme raffigurati a dorso di un cavallo, spesso di colore rosso per san Demeterio e bianco per san Giorgio, un altro elemento che permette di distinguerli \u00e8 il loro obbiettivo: san Giorgio uccide un drago, mentre Demetrio un moro. Inoltre similmente a Giorgio anche san Teodoro \u00e8 raffigurato nello sconfiggere un drago, spesso anche un \nserpente. \nUn'altra iconografia per questo santo lo vede dipinto con lo sfondo della Torre bianca di Tessalonica che nell'iconografia \u00e8 raffigurata cos\u00ec come era nota durante il XVI secolo, poich\u00e9 l'architettura e la conformazione della torre dell'epoca di san Demetrio \u00e8 rimasta ignota. Una delle pi\u00f9 antiche ed importati iconografie di questo santo \u00e8 oggi custodita nel museo civico di Sassoferrato."}
{"id": "736942", "revid": "36426", "url": "https://it.wikipedia.org/wiki?curid=736942", "title": "Cow Belles", "text": ""}
{"id": "736943", "revid": "181699", "url": "https://it.wikipedia.org/wiki?curid=736943", "title": "Principio della correlazione tra accusa e sentenza", "text": "Il principio di correlazione tra accusa e sentenza fa parte dei principi cui si deve attenere lo svolgimento del giudizio ordinario penale e riguarda il dovere del giudice di dover giudicare solo sui fatti portati in esame dalle parti. Strettamente collegato al principio del contraddittorio, serve a tutelare il diritto di difesa che sarebbe altrimenti reso vano. \u00c8 previsto e disciplinato dall'art. 521-segg. del c.p.p.. L'organo competente \u00e8 il giudice.\nA questo principio sono permesse tuttavia alcune deroghe.\nDeroghe.\nDopo la riforma del 1988, la possibilit\u00e0 di modifica dell'imputazione \u00e8 risultata notevolmente ampia.\nNozione di fatto diverso.\nPer identificare il \"fatto diverso\" citato dagli articoli precedenti, si effettuava prima della riforma un'esegesi dell'articolo 477 comma 2. Logicamente appare evidente che l'accertamento di una diversa visione naturalistica di un fatto che porta ad una modificazione dell'imputazione, non comporti una violazione del principio di correlazione, cosa che invece paradossalmente porterebbe se si dovesse giudicare una questione relativa a una situazione apparsa in seguito totalmente diversa.\nLa Corte di Cassazione si \u00e8 sforzata di trovare dei principi per demarcare i fatti risultanti diversi, precisamente con un criterio strutturale e l'altro funzionale.\nSono stati introdotti anche distinzioni diverse, come quella tra elementi integrativi e modificativi del reato, che ha suscitato varie perplessit\u00e0.\nQuestioni relative al diritto di difesa.\nLe deroghe al principio in questione e l'ampia possibilit\u00e0 di modificare l'imputazione nel corso del dibattimento, hanno sollevato dubbi, spesso rivolti alla Corte Costituzionale, relativi all'esercizio del diritto di difesa.\nSe non crea grave problema il fatto che per molti, all'inizio, la difesa sarebbe rimasta spiazzata, dato che l'imputato e il difensore hanno un periodo a disposizione per sospendere il dibattimento non superiore a 40 giorni e la possibilit\u00e0 di assumere nuove prove, subito ci si \u00e8 scontrati con l'art.519 cpp che per questo caso condizionava l'assunzione \"ex\" art. 507 (assoluta necessit\u00e0): questo primo problema \u00e8 stato risolto dalla Corte Costituzionale che ha dichiarato illegittimo tale inciso. Tuttavia dopo la modifica, risulta non assicurata l'uguaglianza delle parti, dato che questa facolt\u00e0 non \u00e8 prevista per il PM.\nUno dei problemi maggiori li crea il fatto che con la modificazione dell'imputazione, l'imputato non pu\u00f2 chiedere il patteggiamento o il giudizio abbreviato. Anche in questo caso si \u00e8 pronunciata la Corte Costituzionale, ritenendo infondati i dubbi relativi agli artt.516 e 517 cpp, visto che non si prospetterebbe l'aspetto di premialit\u00e0 (essendo gi\u00e0 approdato l'imputato alla fase dibattimentale) e comunque l'imputato saprebbe il rischio che correrebbe non beneficiando subito dei riti alternativi: tuttavia su questa questione la stessa corte \u00e8 interventa dichiarando illegittime le parti di questi articoli che non permettevano l'oblazione qualora la situazione non fosse stata determinata da inerzia o malafede dell'imputato. In aggiunta a questo all'imputato \u00e8 concesso richiedere l'applicazione della pena su richiesta delle parti (\"ex\" art.444 cpp) in relazione al reato sorto successivamente in due peculiari ipotesi: quando il reato era evidente allo stato degli atti e il PM non l'ha comunicato nell'imputazione e quando la richiesta tempestiva era stata effettuata ma non accordata. Non pu\u00f2 mai essere richiesto invece il giudizio abbreviato\nNullit\u00e0 della sentenza.\nLa patologia della sentenza che decida su di un fatto non formalmente contestato all'imputato non potr\u00e0 che essere la nullit\u00e0 di essa (art. 522 c.p.p.. si tratta di nullit\u00e0 a regime intermedio se la violazione riguarda le norme sulla contestazione suppletiva o quelle conseguenti alla modifica dell'imputazione(art 180 c.p.p.), mentre si tratta di nullit\u00e0 assoluta (art 179 c.p.p.) se la violazione del principio di correlazione riguarda la contestazione di un fatto nuovo."}
{"id": "736946", "revid": "767487", "url": "https://it.wikipedia.org/wiki?curid=736946", "title": "Love (Foetus)", "text": "Love \u00e8 un disco di Foetus pubblicato in formato CD dalla Ectopic Ents/Birdman Records nel 2005. Le prime copie dell'album includevano una DVD con contenuti aggiuntivi."}
{"id": "736947", "revid": "96558", "url": "https://it.wikipedia.org/wiki?curid=736947", "title": "Montagne delle Ande", "text": ""}
{"id": "736949", "revid": "486946", "url": "https://it.wikipedia.org/wiki?curid=736949", "title": "Arriva Trip!", "text": ""}
{"id": "736952", "revid": "536103", "url": "https://it.wikipedia.org/wiki?curid=736952", "title": "Cannonau", "text": "Il Cannonau (altrimenti detto Cannonao, GarnGrenache, in francese) \u00e8 il vitigno a bacca nera pi\u00f9 diffuso in Sardegna.\nLa coltivazione di questo vitigno \u00e8 diffusa in tutta l'isola ma concentrata nelle zone pi\u00f9 centrali del territorio. \nFino a poco tempo fa non se ne conosceva con certezza l'origine e la maggior parte degli esperti lo riteneva importato dalla penisola iberica. \nTuttavia recenti studi hanno dimostrato la sua endemicit\u00e0, infatti resti di vinaccioli risalenti a 3200 anni fa sono stati ritrovati in diverse zone dell'isola (ad esempio a Sa Osa \u2013 nella valle del Tirso, sulle colline di Sardara \u2013 a nord di Cagliari, a Villanovafranca e nel villaggio nuragico Duos Nuraghes di Borore in provincia di Nuoro), tale fatto fa ritenere il Cannonau come il vino pi\u00f9 antico del Bacino del Mediterraneo.\nIl risultato di analisi gi\u00e0 condotte da laboratori spagnoli hanno dimostrato che il Cannonau, che si riteneva \"fosse stato importato nel 1400 dalla Spagna, ha in realt\u00e0 origini autoctone\". (Informazione tratta dal sito del Ministero delle Politiche Agricole, Alimentari e Forestali).\nSinonimi ammessi in Italia: Alicante N., Tai rosso N., Garnacha Tinta, Granaccia, Grenache, Gamay del Trasimeno o Gamay Perugino.\nStoria.\nI recenti ritrovamenti di antichi vinaccioli di Cannonau in vari siti archeologici della Sardegna hanno permesso di riscrivere parte della storia dell'origine della domesticazione della vite in Italia e nel Mediterraneo.\nDa ultimo, in occasione degli scavi condotti nel 2002 a Borore nel sito archeologico di \"Duos Nuraghes\", sono stati rinvenuti centinaia di vinaccioli di vite (i semi contenuti in un acino d'uva), antichissimi, carbonizzati dal tempo, databili intorno al 1200 avanti Cristo, 3.200 anni fa. Questa scoperta - che ha portato alla ribalta nazionale il sito di \"Duos Nuraghes\" - oltre a dimostrare che le popolazioni nuragiche coltivavano la vite e producevano vino, ha permesso di capire che il \"Cannonau sardo, che fino ad oggi si pensava fosse stato importato dalla Spagna, \u00e8 di una variet\u00e0 diversa da quella iberica e potrebbe essere viceversa originario della Sardegna, ed esportato quindi in Spagna, seguendo l'irradiazione primaria dell'agricoltura, proveniente dalla Mezzaluna fertile.\nLa teoria storica ufficiale fino alle recenti scoperte sui vinaccioli sardi raccontava che la domesticazione della vite, nata nell'area del Caucaso e della Mesopotamia, venne trasferita progressivamente in Anatolia e in Egitto, da qui nelle isole egee, in Grecia e nel resto dell'Europa, infine grazie ai Fenici arriv\u00f2 nel Mediterraneo Occidentale e in Sardegna. Oggi, con le recenti scoperte archeologiche, si pu\u00f2 affermare con certezza che con l'arrivo dei Fenici, in Sardegna la coltivazione e domesticazione della \"Vitis vinifera\" era gi\u00e0 conosciuta.\nCannonau di Sardegna.\nDalle uve cannonau si produce prevalentemente il vino DOC Cannonau di Sardegna, rosso o rosato, ottenuto per il 99% di uve Cannonau e il restante 1% massimo da uve di produzione locale.\nL'invecchiamento obbligatorio minimo di questo vino \u00e8 di un anno, del quale, almeno 6 mesi, trascorsi in botti di rovere o castagno.\nSottodenominazioni.\nOccorre precisare che il Cannonau di \"Jerzu\" ha la sua storia produttiva in Ogliastra.\nJerzu per\u00f2, a causa della morfologia del terreno, nel proprio territorio comunale ha poche vigne, le quali non sarebbero in grado di soddisfare la produzione presente sul mercato.\nNe discende che le uve appena vendemmiate sono trasportate presso le cantine che hanno sede nel territorio comunale di Jerzu (Cantina di Jerzu, sita nel paese, oppure le cantine del \"Perda Rubia\" sita pi\u00f9 a valle lungo il percorso della strada statale 125 Orientale Sarda, ed altre di pi\u00f9 contenute dimensioni), da qui il nome di \"Cannonau di Jerzu\".\nIn realt\u00e0 le uve sono coltivate nei territori di: Jerzu; Tertenia a ridosso del paese e a mare dello stesso, ma specialmente dalle zone a sud di quest'ultimo paese fino alle campagne di \"Quirra\" e poi nel territorio comunale di Cardedu; quelle invece considerate di montagna sono presenti a Ulassai, Gairo e Osini.\nRiserva.\nCon un invecchiamento di tre anni (di cui due anni in botti di rovere) e un altro periodo in bottiglia che pu\u00f2 variare, tale vino ha una gradazione minima del 13,5% e pu\u00f2 portare la qualifica \"riserva\".\nRosato.\nTramite la fermentazione in bianco si produce il tipo \"rosato\" dal colore rosa brillante.\nLiquoroso.\nIl tipo \"liquoroso\" si ottiene con l'aggiunta di alcol di origine viticola al mosto o al vino naturale."}
{"id": "736953", "revid": "63760", "url": "https://it.wikipedia.org/wiki?curid=736953", "title": "Cannonao", "text": ""}
{"id": "736954", "revid": "63760", "url": "https://it.wikipedia.org/wiki?curid=736954", "title": "Cannonau di Sardegna", "text": ""}
{"id": "736955", "revid": "9", "url": "https://it.wikipedia.org/wiki?curid=736955", "title": "Essey les Nancy", "text": ""}
{"id": "736956", "revid": "9", "url": "https://it.wikipedia.org/wiki?curid=736956", "title": "Margny les Compiegne", "text": ""}
{"id": "736966", "revid": "1590893", "url": "https://it.wikipedia.org/wiki?curid=736966", "title": "Monte Penna (Appennino ligure)", "text": "Il monte Penna \u00e8 situato nell'Appennino ligure, \u00e8 compreso nel Parco naturale regionale dell'Aveto, ed \u00e8 alto 1735\u00a0m s.l.m..\nDescrizione.\nIl versante settentrionale mostra un andamento assai ripido di nuda roccia basaltica, mentre il versante meridionale appare quasi morbido e lussureggiante per la foresta demaniale del Penna. Degni di particolare rilievo sono alcuni scorci quasi privi di segni di antropizzazione.\nIl monte sovrasta la valle del Ceno e la valle del Taro (entrambi i fiumi nascono dalle sue pendici), valli di confine tra le regioni Emilia-Romagna e Liguria.\nLa vetta, situata al confine tra Emilia-Romagna e Liguria, ospita una statua della Madonna in trono, rivolta verso la val di Taro e il paese di Alpe, perch\u00e9 portata dai suoi abitanti come segno devozionale, oltre a una cappella in pietra, con l'ingresso posto verso la Liguria, ed un alto parafulmine.\nAccesso alla vetta.\nL'area del monte Penna \u00e8 raggiungibile da Chiavari attraverso il passo del Bocco e l'alta val di Taro a cui si arriva pi\u00f9 facilmente da Parma. Da settentrione si pu\u00f2 arrivare passando da Piacenza-val Trebbia-val d'Aveto, o dalla val Nure.\nLa montagna pu\u00f2 essere raggiunta con un facile sentiero che parte dal passo dell'Incisa, ma in zona sono percorribili anche vie di arrampicata.. L'escursionista che arriva alla sua cima pu\u00f2 godere di un panorama che spazia a 360\u00b0 gradi dal Mar Ligure a tutta la corona delle Alpi Occidentali, passando dai dettagli delle valli che lo contornano. Per questo motivo, gli antichi Liguri lo ritenevano sede della divinit\u00e0 celtica Penn, dal quale prende il nome.\nIn condizioni di buon innevamento, sul versante parmense della montagna \u00e8 possibile effettuare sci di fondo con un percorso di circa 11 chilometri appositamente preparato e battuto da un gatto delle nevi. Sempre sul versante settentrionale, \u00e8 possibile in inverno risalire il canalino che separa la vetta del Penna propriamente detto dal fratello minore Pennino. \nPunti di appoggio.\nSul versante parmense della montagna, quello che presenta caratteristiche morfologiche maggiormente alpinistiche e severe, sono presenti due rifugi: il \"Rifugio Monte Penna\", con 18 posti letto, e il recente rifugio Cai \"Faggio dei tre Comuni\", alla confluenza tra i comuni di Tornolo, Bedonia e Santo Stefano d'Aveto. Altre strutture ricettive sono inoltre presenti nei centri circostanti, dei quali il pi\u00f9 significativo dal punto di vista turistico \u00e8 Santo Stefano d'Aveto. Per escursioni giornaliere l'area \u00e8 dotata di attrezzature per grigliate e picnic.\nTutela della natura.\nSul monte Penna si trova anche l'\"Oasi faunistica del monte Penna\", gestita dal WWF Italia per la parte faunistica e dalla Comunit\u00e0 Montana Valli del Taro e del Ceno per la parte forestale. Il versante ligure appartiene inoltre al Parco naturale regionale dell'Aveto, e il profilo della montagna insieme a quello del vicino monte Pennino \u00e8 parte della grafica del marchio del Parco."}
{"id": "736968", "revid": "767487", "url": "https://it.wikipedia.org/wiki?curid=736968", "title": "Johann Karl Ehrenfried Kegel", "text": ""}
{"id": "736978", "revid": "2178", "url": "https://it.wikipedia.org/wiki?curid=736978", "title": "Imputazione", "text": ""}
{"id": "736994", "revid": "110824", "url": "https://it.wikipedia.org/wiki?curid=736994", "title": "Programma dei fasci di combattimento", "text": ""}
{"id": "736996", "revid": "123158539", "url": "https://it.wikipedia.org/wiki?curid=736996", "title": "Baia (Bacoli)", "text": "Baia (l'antica \"Baiae\") \u00e8 una frazione di Bacoli, comune della citt\u00e0 metropolitana di Napoli e parte dei Campi Flegrei.\nIl suo golfo, racchiuso tra i rilievi di punta Lanterna a sud (su cui \u00e8 posto il castello Aragonese) e punta Epitaffio a nord, non \u00e8 altro che un antico cratere vulcanico, risalente a circa 8.400 anni fa e conservatosi solo per met\u00e0, essendo la sua parte ad oriente sprofondata o del tutto erosa dal mare.\nCentro campano sede del pi\u00f9 grande impianto della regione per la depurazione di molluschi, la fama di Baia \u00e8 legata soprattutto alla presenza di resti archeologici di notevole valore storico ed artistico.\nSecondo la leggenda, il suo nome deriva da \"Bajos\", il nocchiere di Ulisse, che qui fu sepolto; ma, leggende a parte, il nome latino \"Baiae\" \u00e8 un evidente ipocoristico di \"Balineae\" (\u2018bagni pubblici\u2019). Come racconta nella sua \"Historia sicula\" Bartolomeo di Neocastro, cronachista messinese vissuto nella seconda met\u00e0 del Duecento e le cui antiche fonti sembrano esser ormai purtroppo in parte perdute, il primo nome della citt\u00e0, quello greco, fu \"Philopolis\" perch\u00e9 citt\u00e0 consacrata alla dea Venere. Fu allora evolutissima, ricca di studi, di arti di ogni genere e di edifici anche sontuosi, finch\u00e9 un giorno inizi\u00f2 un violento bradisismo e il mare venne a coprire completamente la pianura in cui sorgeva la maggior parte della citt\u00e0; si salv\u00f2 solo la ristretta parte collinare, in particolare quella che si chiamava \"Peciola\" (cap. CXIV) - nome probabilmente dovuto ad una produzione di pece navale che vi si esercitava - e che oggi corrisponde alle terre retrostanti la masseria Coppola; infatti i vecchi contadini che vivono in quella zona ricordano che, ancora quando essi erano bambini, quel posto era chiamato \"\u2018a Piola\". In epoca romana, come testimoniato dalle ricche ville, fu luogo di riposo e di villeggiatura frequentato da patrizi romani. La localit\u00e0 era infatti famosa per le sue calde acque termali, ricercate per lusso e per la cura delle malattie.\nIl complesso archeologico.\n Dalla fine dell'et\u00e0 repubblicana Baia \u00e8 stato uno dei luoghi di villeggiatura pi\u00f9 alla moda per gli aristocratici romani. Qui sorsero ricche ville di cui restano numerose vestigia; tuttavia parte del complesso archeologico rimane sotto il livello del mare, sprofondato a causa di fenomeni bradisismici.\nCompletamente sommerso dalle acque \u00e8 infatti il ninfeo dell'imperatore Claudio, le cui opere scultoree sono state per\u00f2 trasferite nel museo archeologico dei Campi Flegrei allestito nel castello Aragonese.\nTra gli altri resti significativi sono da segnalare alcune strutture voltate a cupola come il grande tempio di Diana, il tempio di Mercurio e quello di Venere.\nIl castello Aragonese.\nSu un promontorio a strapiombo sul mare, presso l'abitato, sorge l'imponente castello Aragonese, costruito nel 1495, forse sulle rovine del palazzo imperiale romano.\nIl nucleo originale aragonese fu oggetto di un profondo rifacimento negli anni 1535-1550, durante la stagione di rinnovamento urbanistico e difensivo promossa dal vicer\u00e9 spagnolo Pedro \u00c1lvarez de Toledo y Z\u00fa\u00f1iga. Oggi, un grande emblema marmoreo della famiglia di Borbone sovrasta il caratteristico ingresso ad arco del castello stesso, memore della passata dinastia meridionale.\nIl castello tuttora ospita numerosi reperti di epoca romana rinvenuti nel mare circostante.\nIl museo archeologico.\nAll'interno del castello \u00e8 ospitato il museo archeologico dei Campi Flegrei, che espone alcune delle copie romane rinvenute \"in loco\".\nAll'interno \u00e8 visibile inoltre la ricostruzione del ninfeo rinvenuto nelle acque di punta Epitaffio con la raffigurazione dell'episodio omerico di Ulisse che, aiutato da un compagno (da identificare probabilmente con Bajos), porge il vino al Ciclope."}
{"id": "736997", "revid": "1982", "url": "https://it.wikipedia.org/wiki?curid=736997", "title": "Baiae", "text": ""}
{"id": "736998", "revid": "508036", "url": "https://it.wikipedia.org/wiki?curid=736998", "title": "Articolo 21 della Costituzione italiana", "text": "L'articolo 21 della Costituzione italiana afferma il principio della libert\u00e0 di manifestazione del pensiero.\nTesto.\nIl primo comma riguarda il principio della libert\u00e0 di manifestazione del pensiero, nei commi dal secondo al quinto si disciplina la libert\u00e0 di stampa, mentre l'ultimo comma riguarda i limiti alla libert\u00e0 di manifestazione del pensiero in Italia.\nGenesi storica.\nL'articolo riprende le formulazioni tipiche in materia di libert\u00e0 di pensiero delle storiche carte dei diritti (come i Bill of Rights inglese e americano), e anche quella della precedente costituzione italiana, lo Statuto albertino, una tipica costituzione da stato liberale, nell'articolo sulla libert\u00e0 di stampa, comma 1:\nIl particolare momento in cui ha operato la Costituente, all'uscita da un ventennio in cui la libert\u00e0 era stata posposta, aveva spinto una larga maggioranza dei Costituenti, con ampia intesa tra forze progressiste e moderate, a individuare nella libert\u00e0 di stampa uno dei cardini del nuovo stato democratico. Le uniche riserve erano state quelle di un controllo delle manifestazioni contrarie al buon costume.\nLa tendenza, per\u00f2, prevalente era quella di considerare l'espressione solo in senso stretto come libert\u00e0 di produrre, senza censura preventiva, solo testi a stampa. Cinque commi sono perci\u00f2 dedicati interamente a questo problema, ma il primo, breve nella sua espressione letterale, stabilisce in modo pi\u00f9 ampio e rivolto a tutti, la libert\u00e0 di esprimere il proprio pensiero, non solo con la parola, scritto, ma con qualunque altro mezzo di diffusione.\nLibert\u00e0 di \"affissione\".\nLa prima udienza e la prima sentenza della Corte Costituzionale italiana sono state dedicate alla questione dell'art. 113 del Testo Unico di Pubblica Sicurezza (TULPS) che subordinava all'autorizzazione dell'autorit\u00e0 di polizia l'affissione dei manifesti. La Presidenza del Consiglio dei ministri, rappresentata e difesa dall'avvocato generale dello Stato, aveva sostenuto, in via principale, che: \"nei riguardi della legislazione anteriore alla Costituzione non v'ha luogo a giudizio di legittimit\u00e0 costituzionale, perch\u00e9 le norme precettive della Costituzione importano abrogazione delle Leggi anteriori che siano con essa incompatibili e la relativa dichiarazione \u00e8 di competenza esclusiva del giudice ordinario; mentre le norme costituzionali di carattere programmatico non importano difetto di legittimit\u00e0 di nessuna delle leggi vigenti anteriori alla Costituzione\".\nSecondo la lettura data da questa autorevole impostazione, il primo comma dell'articolo 21 avrebbe avuto solo un carattere programmatico: un'esortazione cio\u00e8 al legislatore senza impatto diretto sui cittadini. Solo la parte relativa alla stampa avrebbe avuto carattere precettivo, ma, sulla base della disciplina della successione delle leggi, sarebbe stato compito della magistratura ordinaria individuare quali parti della normativa anteriore all'emanazione della Costituzione dovevano essere ritenute abrogate.\nLa Corte Costituzionale, presieduta da Enrico De Nicola, sostenne la sua competenza sul giudizio di costituzionalit\u00e0 anche per le leggi anteriori all'emanazione della Costituzione e dichiarando l'incostituzionalit\u00e0 dell'articolo 113 del TULPS (Testo unico leggi di pubblica sicurezza) per contrasto con il dettato dell'art. 21 della Costituzione, incominci\u00f2 un'opera di svecchiamento della normativa statale, cos\u00ec come ereditata dalle vicende storiche dello Stato liberale e del ventennio di regime fascista.\nIn quel momento storico, infatti, l'articolo 113 delle leggi di Pubblica sicurezza costituiva un tassello importante del controllo dell'autorit\u00e0 statale sulla manifestazioni della libert\u00e0 di pensiero: la stampa periodica aveva il controllo della responsabilizzazione dei direttori \"responsabili\", l'editoria dalle barriere costituite dai costi e dai meccanismi di distribuzione, la radio e poi la televisione dal monopolio statale attraverso la RAI. Le opposizioni avevano trovato nei manifesti murali uno spazio di espressione del pensiero, su cui, appunto, l'autorit\u00e0 amministrativa voleva esercitare un controllo preventivo.\nRequisiti per la direzione di un periodico.\nLa Corte Costituzionale ha dichiarato incostituzionale la norma che prescriveva l'iscrizione alla sezione \"giornalisti\" del relativo Albo, ritenendo invece sufficiente l'iscrizione all'Albo dei pubblicisti.\nL'art. 21 e la \"libert\u00e0 d'antenna\".\nSulla base di questa visione del diritto di manifestare liberamente il proprio pensiero una larga e trasversale parte delle forze politiche ha sempre trovato motivi per restringere la libert\u00e0 di espressione, giustificando la presenza di un monopolio della RAI in campo radiotelevisivo, basata sul fatto che le frequenze disponibili sull'etere sono un numero limitato.\nLa Corte Costituzionale ha in un primo momento (1960) seguito questo orientamento, ma con due sentenze del 1974 e del 1976 ha invece posto proprio l'articolo 21 della Costituzione come il fondamento di un pi\u00f9 ampio diritto non solo per le espressioni del pensiero sulla carta stampata, ma anche per ogni altro mezzo di diffusione.\nLa chiave giuridica per ribaltare il precedente atteggiamento fu trovato nella constatazione che nei confronti della televisione via cavo, che per sua tecnologia non riguarda le frequenze via etere, non potevano essere invocate quella limitatezza delle risorse disponibili, poste a fondamento della legittimit\u00e0 del monopolio statale.\nA distanza di trent'anni da questi avvenimenti \u00e8 stato lo stesso ministro Paolo Gentiloni nel messaggio videoregistrato in occasione dei 35 anni di Telebiella a sottolineare l'importanza delle due sentenze non solo per la libert\u00e0 di stampa, ma anche nella vita politica italiana.\nL'articolo 21 e internet.\nLa Legge 7 marzo 2001, n. 62 \"Nuove norme sull'editoria e sui prodotti editoriali\" stabilisce che \"Per \u00abprodotto editoriale\u00bb, ai fini della presente legge, si intende il prodotto realizzato su supporto cartaceo, ivi compreso il libro, o su supporto informatico, destinato alla pubblicazione o, comunque, alla diffusione di informazioni presso il pubblico con ogni mezzo, anche elettronico, o attraverso la radiodiffusione sonora o televisiva, con esclusione dei prodotti discografici o cinematografici.\"\nLa norma ha incluso i giornali on-line tra i prodotti editoriali, ma non ha fornito una chiara distinzione tra testata giornalistica e mero sito internet. La questione divenne controversa e tocc\u00f2 anche l'art. 21 della Carta costituzionale: ci si chiedeva, in sostanza, se l'articolo 700 del Codice di procedura civile fosse applicabile anche al web. L'articolo citato riguarda le misure inibitorie atte a elidere l'aggravamento del danno patrimoniale (e non patrimoniale) derivante dalla pubblicazione di articoli diffamatori. Si discuteva se fosse ammissibile l'ordine di cancellazione e/o di oscuramento di una singola o pi\u00f9 pagine di una testata telematica.\nSu questo tema si \u00e8 pronunciata la Corte di Cassazione, che ha escluso il sequestro preventivo di articoli diffamatori pubblicati su internet, ritenendo applicabile l'articolo 21 della Costituzione alla stampa online.\nLa tutela costituzionale di cui al comma 3 dell'art. 21 si applica solamente alle testate giornalistiche (cartacee o online) che rispondono a tre requisiti: a) avere una periodicit\u00e0 regolare; b) essere organizzate con una redazione e un direttore responsabile; c) l'avvenuta iscrizione presso il Registro degli operatori di comunicazione da parte dell'editore.\nL'interesse generale all'informazione.\nCon sentenza 15 giugno 1972, n. 105 la Corte costituzionale ha stabilito che \u201cEsiste un interesse generale alla informazione - indirettamente protetto dall'articolo 21 della Costituzione - e questo interesse implica, in un regime di libera democrazia, pluralit\u00e0 di fonti di informazione, libero accesso alle medesime, assenza di ingiustificati ostacoli legali, anche temporanei, alla circolazione delle notizie e delle idee\u201d.\nIn esecuzione di essa con 21 anni di distanza il Decreto Legislativo n. 68 del 9 aprile 2003, emanato in attuazione della direttiva 2001/29/CE \u201csull'armonizzazione di taluni aspetti del diritto d'autore e dei diritti connessi nella societ\u00e0 dell'informazione\u201d, sono state introdotte rilevanti novit\u00e0 nel corpo della Legge n. 633/1941 sul diritto d'autore: due modifiche riguardano il diritto di cronaca e di critica garantito, appunto dall'articolo 21 della Costituzione.\nIn particolare, con il nuovo testo dell'articolo 65: \u201cLa riproduzione o comunicazione al pubblico di opere o materiali protetti utilizzati in occasione di avvenimenti di attualit\u00e0 \u00e8 consentita ai fini dell'esercizio del diritto di cronaca e nei limiti dello scopo informativo, sempre che si indichi, salvo caso di impossibilit\u00e0, la fonte, incluso il nome dell'autore, se riportato\u201d.\nAnche l'articolo 70 cos\u00ec recitava nella sua versione originaria: \u201cIl riassunto, la citazione o la riproduzione di brani o di parti di opera, per scopi di critica, di discussione e anche di insegnamento, sono liberi nei limiti giustificati da tali finalit\u00e0 e purch\u00e9 non costituiscano concorrenza alla utilizzazione economica dell'opera. Nelle antologie ad uso scolastico la riproduzione non pu\u00f2 superare la misura determinata dal regolamento il quale fisser\u00e0 la modalit\u00e0 per la determinazione dell'equo compenso. Il riassunto, la citazione o la riproduzione debbono essere sempre accompagnati dalla menzione del titolo dell'opera, dei nomi dell'autore, dell'editore e, se si tratti di traduzione, del traduttore, qualora tali indicazioni figurino sull'opera riprodotta: \u201c\nIl nuovo testo recita: Il riassunto, la citazione o la riproduzione di brani o di parti di opera e la loro comunicazione al pubblico sono liberi se effettuati per uso di critica o di discussione, nei limiti giustificati da tali fini e purch\u00e9 non costituiscano concorrenza all'utilizzazione economica dell'opera; se effettuati a fini di insegnamento o di ricerca scientifica l'utilizzo deve inoltre avvenire per finalit\u00e0 illustrative e per fini non commerciali\u201d. Due sono le novit\u00e0: l'introduzione dell'espressione \u201ccomunicazione al pubblico\u201d, che ricomprende l'utilizzazione di tutti i mezzi di comunicazione, sia quelli esistenti nel 1941 (giornali e radio) sia quelli introdotti successivamente (tv e web).\nIl decreto Urbani.\nIn occasione dell'emanazione del decreto Urbani in tema di lotta alla pirateria informatica era stata sollevata la questione che l'ampiezza delle norme portavano a ledere i principi previsti dall'articolo 21 della costituzione. In sede di conversione del decreto legge le opposizioni ritirarono gli emendamenti presentati a fronte dell'impegno del governo di rivedere in un secondo momento la normativa. La fine della legislatura \u00e8 giunta prima del mantenimento di questa promessa.\nIn Italia, inoltre si \u00e8 ripreso il tema in occasione del dibattito ha visto contrapposto il parlamento Europeo contro la commissione Europea in tema di diritto d'autore e in Italia il dibattito politico era stato il cosiddetto \"Decreto Urbani\" con la promessa, fino ad ora disattesa, di una sua revisione in senso pi\u00f9 permissivo.\nL'art. 21 nella Svizzera \"italofona\".\nPer un caso fortuito, l'articolo 21 della Legge Federale svizzera riguarda la libert\u00e0 dell'arte, in nome della quale la legge svizzera sul diritto d'autore \u00e8 molto pi\u00f9 permissiva di quella italiana, (ad esempio per scaricare file musicali per scopi non commerciali). Pertanto in Svizzera l'espressione \"articolo 21\" ha assunto non il valore di libert\u00e0 di manifestazione del pensiero, ma di libert\u00e0 dell'espressione artistica."}
{"id": "736999", "revid": "24077", "url": "https://it.wikipedia.org/wiki?curid=736999", "title": "Programma di Piazza san Sepolcro", "text": ""}
{"id": "737007", "revid": "293377", "url": "https://it.wikipedia.org/wiki?curid=737007", "title": "Francesco Modesto", "text": "Caratteristiche tecniche.\nEra un laterale sinistro, di grande corsa e spinta, abile nel cross. Poteva essere impiegato sia come centrocampista che come difensore, anche se lui stesso ha pubblicamente dichiarato di preferire la posizione pi\u00f9 avanzata.\nCarriera.\nGiocatore.\nInizi a Cosenza e il prestito alla Vibonese.\nModesto inizia la sua avventura agonistica nelle giovanili della Vibonese. Nella stagione 1999-2000 milita nel Cosenza in serie B. Non trovando spazio nella squadra rossoblu, a gennaio 2001 viene dato in prestito alla Vibonese in Serie D fino a fine stagione. Finito il prestito rientra a Cosenza dove trova spazio grazie all'allenatore Luigi De Rosa che lo fa esordire in Serie B nonostante la giovane et\u00e0, diventando subito titolare della squadra silana.\nPalermo e Ascoli.\nNell'agosto del 2002 viene acquistato dal Palermo, in Sicilia, dove non riesce a trovare un posto da titolare, con 13 presenze in campionato e 6 in Coppa Italia, fino al 27 gennaio 2004, quando si trasferisce in prestito all', dove trova spazio solo nel campionato 2004-2005 mettendo a segno i primi 3 gol della sua carriera.\nReggina, Genoa e il prestito a Bologna.\nSempre di propriet\u00e0 della compagine rosanero, nell'agosto del 2005 viene ceduto definitivamente alla , per sopperire alla partenza da Reggio Calabria di Jacopo Balestri. Con la fiducia del tecnico Walter Mazzarri, Modesto diventa un punto cardine della squadra amaranto. Molto positiva fu la stagione 2006-2007, quando la Reggina, coinvolta nello scandalo di Calciopoli, deve scontare una penalizzazione di 15 punti (poi ridotti a 11) in classifica; ma la squadra calabrese riesce a conquistare la salvezza e l'ottava permanenza nella massima serie all'ultima giornata, infrangendo tutti i record per una squadra calabrese, mettendo a segno 52 segnature (3 delle quali di Francesco Modesto) e conquistando 51 punti sul campo (40 ai fini della classifica). Per la notevole impresa il 30 maggio 2007 gli viene conferita, insieme ai compagni di squadra e all'allenatore, la cittadinanza onoraria di Reggio Calabria.\nProlunga il proprio contratto in riva allo Stretto fino al 2012, ma nella successiva sezione estiva di mercato si trasferisce al allenato da Gian Piero Gasperini per 4.500.000 \u20ac. Dopo un buon inizio di campionato, subisce per\u00f2 un grave infortunio per un intervento di Christian Maggio in Genoa-Napoli, alla sesta di campionato, e rimane fuori a lungo.\nIl 21 gennaio 2010 viene annunciato il suo passaggio in prestito dal al . Tre giorni pi\u00f9 tardi esordisce con gli emiliani in Bologna-Bari (2-1). Dopo 13 presenze con i felsinei fa ritorno al per fine prestito.\nLa prima presenza della stagione 2010-2011 arriva in Coppa Italia, nella sfida del 20 ottobre 2010 in casa contro il , formazione di Serie B battuta per 2-1 ai tempi supplementari; esce al 76' per far posto a Giandomenico Mesto. Il debutto in campionato avviene alla 14\u00aa giornata disputata il 28 novembre in trasferta contro il Brescia (0-0), l'unica presenza del suo ultimo campionato in maglia rossobl\u00f9\nParma, il prestito a Pescara e Padova.\nAll'apertura della sessione invernale del calciomercato, dal 3 gennaio 2011 diventa un nuovo giocatore del , con cui esordisce il 9 gennaio in Parma-Cagliari (1-2). Segna la prima rete coi gialloblu, e l'unica della stagione, il 1\u00ba maggio in Parma-, sua ex squadra battuta per 3-1: il suo gol \u00e8 quello del momentaneo 2-0. Chiude l'annata con 15 presenze in campionato e due in Coppa Italia, mentre nella stagione successiva gioca 25 partite in campionato segnando 3 gol.\nIl 31 agosto 2012, ultimo giorno di calciomercato, passa in prestito al neopromosso .\nIl 26 luglio 2013, dopo aver fatto rientro al , viene ceduto a titolo definitivo al . Debutta in maglia biancorossa nella prima partita utile, cio\u00e8 il secondo turno di Coppa Italia vinta per 2-1 sulla Virtus Entella e disputata l'11 agosto 2013, giocando titolare.\nIl 22 luglio 2014, dopo la mancata iscrizione del Padova al campionato di Lega Pro, rimane svincolato.\nCrotone e Rende.\nIl 29 agosto successivo, si accorda con il , squadra della sua citt\u00e0 militante in Serie B, con un contratto biennale. Il 23 aprile 2016 torna al gol dopo oltre 4 anni all'et\u00e0 di 34 anni, fissando per 2-0 il risultato contro il , gol importante che permetter\u00e0 ai rossobl\u00f9 di salire la giornata successiva in Serie A per la prima volta nella sua storia\nNel 2016-2017 gioca in Serie D nel Rende Calcio mettendo insieme 14 presenze e 2 gol.\nAllenatore.\nNel luglio 2017 a Coverciano si allena con altri giocatori svincolati e inizia il corso da allenatore UEFA B che consente di allenare in Serie D.\nRende: giovanili e prima squadra.\nRitiratosi, nella stagione 2017-18 \u00e8 allenatore della Berretti del Rende.\nIl 6 luglio 2018 diventa allenatore della prima squadra militante nel Girone C di Serie C. Porta la squadra al decimo posto finale in campionato venendo poi eliminato dal Potenza al primo turno dei play-off a causa del peggior piazzamento in classifica.\nCesena.\nIl 6 giugno 2019 diventa il nuovo allenatore del neopromosso , al posto di Giuseppe Angelini. Dopo una prima parte di stagione con risultati deludenti, il 27 gennaio 2020 viene esonerato con la squadra al tredicesimo posto avendo messo insieme 25 punti in 23 partite.\nPro Vercelli.\nIl 17 agosto 2020 viene nominato allenatore della , militante in Serie C, sostituendo Alberto Gilardino. Dopo aver portato la squadra al quarto posto finale nel girone A, viene eliminato al primo turno fase nazionale dei play-off per mano del , il 28 maggio 2021 non viene confermato dalla societ\u00e0 piemontese.\nCrotone.\nIl 9 giugno seguente diventa il nuovo tecnico del , in Serie B, con cui firma un contratto biennale con opzione, tornando cos\u00ec nella squadra della sua citt\u00e0 natale dopo la precedente esperienza da calciatore. Il 29 ottobre viene esonerato dopo aver raccolto 7 punti in 10 gare, e con la squadra terzultima in classifica. Il 10 dicembre, in seguito all'esonero del suo successore Pasquale Marino, torna alla guida della squadra rossobl\u00f9, bloccata al terzultimo posto con 8 punti dopo 17 partite.\nInchieste giudiziarie.\nModesto \u00e8 stato arrestato il 30 agosto 2016 dai carabinieri del Ros e quelli del Comando provinciale di Cosenza, insieme ad altre 14 persone, appartenenti ad un'organizzazione dedita a usura e estorsioni aggravate dalle finalit\u00e0 mafiose. Al centro delle indagini del Ros un gruppo emanazione delle cosche Cicero-Lanzino e Rango-Zingari, egemoni su Cosenza che, utilizzando i capitali della 'ndrangheta, davano prestiti a tassi del 30% mensile.\n\u00c8 accusato di aver partecipato alle attivit\u00e0 di usura del suocero Mimmo Castiglia, accusa confermata dalle informazioni fornite al pm dal collaboratore di giustizia Roberto Violetta Calabrese.\nIl 16 settembre 2016 torna in libert\u00e0 scarcerato dal Tribunale del Riesame di Catanzaro poich\u00e9 gli elementi indiziari posti a suo carico risultavano insussistenti e insufficienti a giustificare l'applicazione di una misura cautelare carceraria.\nPochi giorni dopo la rimessione in libert\u00e0 indice una conferenza stampa in cui afferma che le dichiarazioni del pentito sarebbero state mere ritorsioni nei confronti del giocatore che negli anni lo aveva denunciato pi\u00f9 volte.\nIl 4 febbraio del 2019 viene assolto in primo grado con formula piena (per non aver commesso il fatto) dal GUP di Catanzaro per tutte le accuse contestategli; sentenza assolutoria poi confermata anche dalla Corte di Appello di Catanzaro in data 14 giugno 2021.\nStatistiche.\nPresenze e reti nei club.\n\"Statistiche aggiornate al 20 maggio 2016.\"\nStatistiche da allenatore.\n\"Statistiche aggiornate al 29 ottobre 2021.\" In grassetto le competizioni vinte."}
{"id": "737008", "revid": "119820739", "url": "https://it.wikipedia.org/wiki?curid=737008", "title": "Schwansen", "text": "Schwansen (in danese: \"Svans\" o \"Svans\u00f8\") \u00e8 una penisola dello Schleswig-Holstein, Germania, che si protende verso il Mar Baltico. Si trova tra la baia di Eckernf\u00f6rde e l'insenatura di Schlei.\nA Schwansen si parl\u00f2 la lingua danese (dello Jutland del sud) fino al 1800, ma poi la Danimarca perse la localit\u00e0 durante la seconda guerra dello Schleswig nel 1864.\nSchwansen \u00e8 anche il nome della comunit\u00e0 amministrativa che fino al 2008 comprendeva l'area e che si \u00e8 unita con altre due per formare l'Amt Schlei-Ostsee. Il precedente Amt Schwansen comprendeva i comuni di:"}
{"id": "737009", "revid": "77358", "url": "https://it.wikipedia.org/wiki?curid=737009", "title": "Limiti di revisione costituzionale", "text": ""}
{"id": "737012", "revid": "365417", "url": "https://it.wikipedia.org/wiki?curid=737012", "title": "Giorgio Micheletti", "text": "Carriera.\nCominci\u00f2 a lavorare nel 1976 presso Telemontepenice come telecronista di basket. Dopo aver collaborato con i quotidiani Corriere della Sera, Il Giorno e l'emittente radiofonica Radio Pavia, nel 1987 pass\u00f2 a Telelombardia in qualit\u00e0 di conduttore dei programmi \"Diretta Basket (\"fino al 1989) e \"Qui Studio a Voi Stadio\" (ospitando tra l'altro Giuseppe Bergomi, Paola Ferrari, Monica Vanali, Carlo Pellegatti, Evaristo Beccalossi, Mauro Bellugi, Giovanni Lodetti, Pietro Anastasi, Romeo Benetti, Giovanni Guardal\u00e0, Andrea Cocchi, Simone Malagutti, Massimo Brambati).\nNel 1999 pass\u00f2 a Italia 7 Gold, dove ide\u00f2 il programma \"Diretta Stadio...ed \u00e8 subito goal\" con il collega Omar Nobili e con la partecipazione del giornalista David Messina, conducendo le edizioni nel periodo 1999-2005. Per lo stesso circuito dal 2002 al 2004 condusse, insieme a Maurizio Trezzi, il programma \"Diretta Basket...ed \u00e8 subito canestro, \"dedicato al campionato di serie A1 di basket.\nNella stagione 2004-2005, partecip\u00f2 a \"Il processo di Biscardi, trasmesso da\" LA7, nel quale gli venne affidato lo spazio relativo al mercato. Nella stagione 2005-2006 condusse \"Tacalabala\" su Odeon TV e collabor\u00f2 con il settore digitale terrestre di LA7 in qualit\u00e0 di telecronista e conduttore. Dal gennaio 2005 al luglio 2007 fu direttore responsabile dell'emittente radiofonica MilanInter FM. Dal 2006 \u00e8 conduttore su rossoalice.it e responsabile comunicazione del , incarico che mantiene fino alla permanenza del club in Serie B nel 2009. Dal 17 ottobre 2007 fino alla fine dell'anno, torn\u00f2 a condurre \"Diretta Stadio...ed \u00e8 subito goal\" su 7 Gold.\nDalla stagione 2008-2009 fino a ottobre 2018 ha condotto il programma sportivo \"Platinum calcio\", in onda su Italia 7 Toscana (nel corso degli anni ha avuto come ospiti Xavier Jacobelli, Giancarlo Padovan, Luca Calamai, Fabrizio Ferrari, Mario Tenerani, Francesco Graziani, Roberto Galbiati, Lorenzo Amoruso, Franco Ligas, Luca Tognozzi, Ubaldo Scanagatta, Raffaello Paloscia, Michel Isler, Enzo Bucchioni, Roberto Bernabai e Maurizio Bolognesi). \u00c8 anche opinionista a Radio Milan Inter, protagonista delle trasmissioni \"Big Match\" e \"Parola a Micheletti\". Dal 29 gennaio 2018, \u00e8 opinionista della neonata emittente radiofonica RMC Sport Network, fino alla chiusura il 31 maggio 2019.\nIl 28 dicembre 2021 tramite il suo sito personale ha dichiarato di voler concludere la sua carriera ed andare in pensione."}
{"id": "737014", "revid": "767487", "url": "https://it.wikipedia.org/wiki?curid=737014", "title": "Deltron 3030", "text": "Il gruppo Deltron 3030 \u00e8 formato da 3 elementi: Dan the Automator produttore, Del tha Funkee Homosapien mc e Kid Koala dj. Il loro album di debutto omonimo Deltron 3030 \u00e8 un concept album ambientato nell'anno 3030 che narra dell'alter ego di \"Deltron Zero\" e della sua guerra alle grandi multinazionali che in quel periodo storico controllano l'universo. Le sonorit\u00e0 dell'album sono molto innovative sfociando in alcuni brani nel sottogenere Acid Rap. Le liriche di Del sono caratterizzate da stravaganti allusioni futuristiche e dall'uso di una terminologia che riguarda l'astronomia. Per l'occasione tutti gli elementi hanno degli pseudonimi futuristici inclusi i numerosi artisti che hanno partecipato all'album."}
{"id": "737016", "revid": "729019", "url": "https://it.wikipedia.org/wiki?curid=737016", "title": "Baia di Eckernf\u00f6rde", "text": "La baia di Eckernf\u00f6rde (in tedesco: \"Eckernf\u00f6rder Bucht\", in danese: \"Egernf\u00f8rde Fjord\") \u00e8 un fiordo dello Schleswig-Holstein, nel nord della Germania. La baia si estende per circa 16 km in lunghezza, con la riva sud che giunge a 10 km dalla baia di Kiel. Confina con il fiordo di Kiel all'altezza del faro di B\u00fclker.\nDurante il Medioevo, la penisola tra il fiordo di Kiel e la baia di Eckernf\u00f6rde, ricca di foreste, costituiva il confine tra i germani e/o i sassoni e i danesi. A nord della baia di Eckernf\u00f6rde sorge la penisola di Schwansen, e alla fine della baia c'\u00e8 la citt\u00e0 di Eckernf\u00f6rde."}
{"id": "737018", "revid": "287204", "url": "https://it.wikipedia.org/wiki?curid=737018", "title": "Baia di Eckernforde", "text": ""}
{"id": "737019", "revid": "1543377", "url": "https://it.wikipedia.org/wiki?curid=737019", "title": "Farsala", "text": "Farsala o F\u00e0rsalo o, pi\u00f9 antiquato, Farsaglia (, Farsala), in antichit\u00e0 Pharsalus, \u00e8 una citt\u00e0 in Tessaglia sud orientale, nella Grecia centrale (unit\u00e0 periferica di Larissa). \u00c8 una delle citt\u00e0 pi\u00f9 grandi della prefettura ed \u00e8 sia un comune sia una provincia. Il 9 agosto del 48 a.C. vi si tenne la battaglia decisiva fra l'esercito di Giulio Cesare e quello di Pompeo Magno.\nFarsala \u00e8 collegata con la GR-3, la vecchia autostrada che unisce Larissa e Lamia ed \u00e8 collegata con la GR-30 che unisce Karditsa e Volos. L'autostrada GR-1/E65 ed E75 corre ad est, Farsala non ne \u00e8 aggirata. Le catene montuose sono a sud mentre la Pianura della Tessaglia giace a Nord, alcune colline rimangono ad est ed i Campi Farsalici sono nella zona centrale. Farsala \u00e8 posizionata a Sud-Est di Karditsa, Sud di Larissa, Ovest di Volos e a Nord di Lamia.\nLa citt\u00e0 \u00e8 il centro economico ed agricolo dell'intera provincia: zona principalmente rurale con produzione di cotone e allevamenti di bestiame, unit\u00e0 produttive specializzate tanto nell'industria tessile che nell'abbigliamento. La produzione principale di Farsala \u00e8 l'halva.\nLa popolazione \u00e8 di 35.358 abitanti secondo i dati del censimento del 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 740\u00a0km\u00b2 e la popolazione \u00e8 passata da 10.812 a 23.675 abitanti\nL'antica Farsalo.\nFarsalo (in greco antico: \u03a6\u03ac\u03c1\u03c3\u03b1\u03bb\u03bf\u03c2) fu costruita sopra un pianoro delle montagne Narthakios ad un'altitudine di 160 m s.l.m. Nel periodo miceneo, la citt\u00e0 fu ritenuta essere l'omerica Ftia, capitale del regno di Peleo, padre di Achille e famoso per i suoi Mirmidoni. Ancora permangono al giorno d'oggi le mura ciclopiche che protessero la citt\u00e0, assieme ad una cripta funeraria risalente allo stesso periodo.\nLa citt\u00e0 antica fu poi conosciuta con il nome di \"Phars\u00e0los\" e fu una delle citt\u00e0 principali nella Tessaglia e capitale della Tetrarchia di Ftia. Nelle guerre persiane, combatt\u00e9 con gli Ateniesi. Nei primi anni del 400 a.C., la citt\u00e0 fu parte dei comuni della Tessaglia. Dopo, si un\u00ec al Regno di Macedonia sotto Filippo II. L'area divenne il teatro dove gli abitanti dell'Etolia e della Tessaglia si scontrarono con i Macedoni, specialmente durante la seconda guerra macedone e la terza guerra macedone. Dopo la fine del regno macedone, Farsala e l'intera area divennero parte della Repubblica romana. La regione sub\u00ec distruzioni per tutta la durata della guerra civile che imperversava a Roma, dovuta al passaggio degli eserciti, dei Traci, e ad alte tasse create per pagare i soldati durante la guerra.\nFarsalo fu il luogo ove venne combattuta la battaglia di Farsalo, nel 48 a.C. dove Gaio Giulio Cesare sconfisse Gneo Pompeo Magno.\nFarsala al giorno d'oggi.\nFarsala fu liberata dall'Impero Ottomano nel 1881 ed assieme al resto della Tessaglia divenne parte della Grecia. Durante la prima Guerra Greco-Turca (1897), una grande battaglia ebbe luogo proprio nelle vicinanze di Farsala.\nLibri.\nHilari Bell, autrice statunitense, ha scritto una trilogia ambientata in un'area fittizia nei pressi di Farsala. I suoi tre libri sono Fall of a Kingdom (2003), Rise of a Hero (2005) e Forging the Sword (2006).\nSociet\u00e0.\nEvoluzione demografica.\nL'evoluzione della popolazione della localit\u00e0 capoluogo nel corso degli ultimi censimenti \u00e8 la seguente:"}
{"id": "737021", "revid": "339392", "url": "https://it.wikipedia.org/wiki?curid=737021", "title": "Pescasub", "text": ""}
{"id": "737022", "revid": "26601", "url": "https://it.wikipedia.org/wiki?curid=737022", "title": "Leno (fiume)", "text": ""}
{"id": "737024", "revid": "81195", "url": "https://it.wikipedia.org/wiki?curid=737024", "title": "Torbidit\u00e0", "text": ""}
{"id": "737025", "revid": "767487", "url": "https://it.wikipedia.org/wiki?curid=737025", "title": "Fran\u00e7ois Augi\u00e9ras", "text": "Pubblic\u00f2 il suo primo testo a proprie spese con lo pseudonimo di Abdallah Chaamba nel 1949, \"Le Vieillard et l'enfant\", che attir\u00f2 l'attenzione di Andr\u00e9 Gide. Non conobbe mai suo padre, morto negli Stati Uniti, e trascorse l'infanzia con la madre d'origine polacca a Parigi e a P\u00e9rigueux. Solitario e ribelle, percorse l'Algeria e si ritir\u00f2 sul monte Athos. Oltre a una produzione letteraria, lasci\u00f2 alcuni quadri e disegni notevoli, ancora troppo poco conosciuti."}
{"id": "737028", "revid": "1429175", "url": "https://it.wikipedia.org/wiki?curid=737028", "title": "Bohuslav Mat\u011bj \u010cernohorsk\u00fd", "text": "Una delle sue opere \u00e8 il Trifonico, scritta per l'organo, il pianoforte e il trombone.\nFond\u00f2 a Praga una vera e propria scuola di composizione. Il suo apporto rappresenta per la Boemia l'apice del movimento barocco e prepara la via al classicismo. Ebbe come allievi Cristoph Willibald Gl\u00fcck e Giuseppe Tartini. Fu religioso francescano presso la chiesa di San Giacomo a Praga, divenne poi organista ad Assisi e a Padova, mentre compiva gli studi per diventare \"magister musicae\". Rientr\u00f2 a Praga, ritorn\u00f2 poi per qualche tempo in Italia, ma mor\u00ec sulla via di ritorno verso Praga.\nLa maggior parte della sua opera \u00e8 andata perduta nell'incendio del suo monastero nel 1754. Le poche che ci sono pervenute rivelano un'ammirabile scrittura del contrappunto e della fuga."}
{"id": "737029", "revid": "287204", "url": "https://it.wikipedia.org/wiki?curid=737029", "title": "Bohuslav Matej Cernohorsky", "text": ""}
{"id": "737030", "revid": "289247", "url": "https://it.wikipedia.org/wiki?curid=737030", "title": "Diretta Stadio", "text": ""}
{"id": "737032", "revid": "287204", "url": "https://it.wikipedia.org/wiki?curid=737032", "title": "Zundapp", "text": ""}
{"id": "737034", "revid": "782150", "url": "https://it.wikipedia.org/wiki?curid=737034", "title": "Sommi sacerdoti di Israele", "text": "Lista (in parte tradizionale dei sommi sacerdoti di Israele fino alla distruzione del tempio di Gerusalemme (70 d.C.) ad opera delle legioni dell'imperatore Tito. Questa lista \u00e8 ovviamente incompleta a causa delle lacune presenti nelle fonti.\nL'ufficio di sommo sacerdote non passava sempre di padre in figlio. La lista si basa sulla Bibbia e su altre fonti."}
{"id": "737043", "revid": "63760", "url": "https://it.wikipedia.org/wiki?curid=737043", "title": "Cannonau di Sardegna Capoferrato", "text": ""}
{"id": "737050", "revid": "125175699", "url": "https://it.wikipedia.org/wiki?curid=737050", "title": "Piene del Tevere a Roma", "text": "Le piene del Tevere hanno fatto parte della storia di Roma per oltre 2600 anni, dalla sua fondazione fino al XX secolo. \nSecondo la storia leggendaria la fondazione di Roma, fu il Tevere forse in piena, 28 secoli fa, che trascin\u00f2 la cesta di Romolo e Remo fino al punto in cui vennero trovati dalla lupa e probabilmente il nome dei due eponimi di Roma deriva proprio da \"Rumon\", nome etrusco del Tevere. \nSoltanto il completamento dell'arginatura del tratto urbano del fiume e di alcuni sbarramenti a monte di esso, avvenuto nel corso del XIX e XX secolo, hanno permesso di controllare le piene del Tevere e di liberare Roma dalla costante minaccia di essere inondata.\nVulnerabilit\u00e0 di Roma alle piene.\nForse pi\u00f9 di ogni altra citt\u00e0 della sua importanza, Roma \u00e8 sempre stata frequentemente soggetta ad allagamenti, inondazioni e a vere e proprie alluvioni catastrofiche causate dal fiume che la attraversa.\nSecondo Cesare D'Onofrio, l'ineluttabilit\u00e0 e l'apparente inevitabilit\u00e0 delle piene, che per millenni hanno colpito e talvolta devastato l'Urbe, hanno contribuito non poco a determinare uno dei caratteri fondamentali dei cittadini di Roma: il cinismo e il fatalismo che contraddistinguono l'atteggiamento dei Romani nei confronti degli eventi della vita e della storia, piccoli o grandi che siano, e che si esemplifica nel famoso detto \u201cmorto un Papa se ne fa 'n'antro\u201d.\nI fattori che hanno reso Roma cos\u00ec vulnerabile nei confronti del Tevere sono molteplici, di natura sia idrologica che antropica, e spesso sono stati esacerbati dall'evoluzione urbanistica e storica della citt\u00e0. Di seguito si elencano i principali.\nIl regime fluviale del Tevere.\nIl Tevere ha una portata media di circa 240 m3/s, decisamente modesta rispetto ai principali fiumi europei, che per\u00f2 pu\u00f2 decuplicarsi in occasione delle maggiori piene; si stima che nella piena del 24 dicembre 1598, la maggiore mai registrata, la portata del fiume abbia raggiunto i 4000 m3/s (la portata media del Nilo \u00e8 di circa 3000 m3/s). In ogni tempo, questa estrema variabilit\u00e0 ha posto le autorit\u00e0 civili di Roma davanti all'alternativa tra separarsi radicalmente dal fiume con muraglioni o vaste aree golenali e accettare il rischio di essere periodicamente inondata. In epoche diverse sono state fatte scelte diverse.\nIl percorso urbano del Tevere.\nIl Tevere, nell'attraversare Roma, forma due grandi anse: la prima \u00e8 compresa tra Ponte Flaminio e Ponte Risorgimento, mentre la seconda, tra Ponte Cavour e l'Isola Tiberina, delimita l'area del Campo Marzio, una delle zone di Roma pi\u00f9 densamente abitate fino dal termine del periodo repubblicano. La tendenza dei fiumi in piena di \u201ctagliare le anse\u201d ha naturalmente fatto s\u00ec che il Tevere in piena si cercasse un percorso attraverso il nucleo urbano della citt\u00e0.\nLa pendenza dell'alveo.\nIl Tevere a Roma \u00e8 ormai quasi giunto alla foce e la pendenza dell'alveo \u00e8 modestissima. Si pensi che i punti pi\u00f9 bassi di Roma (Il Pantheon \u00e8 uno di essi) si trovano a circa 12 metri sul livello del mare. Questo fattore, che non favorisce il deflusso delle acque, nei secoli si \u00e8 aggravato a causa dell'accumularsi di sedimenti sul letto del fiume, con la conseguenza di diminuire ulteriormente la gi\u00e0 scarsa pendenza (oltre che far avanzare la linea di costa).\nI ponti.\nFino dalle pi\u00f9 remote epoche, due ponti in particolare hanno avuto un ruolo nefasto riguardo alle piene del Tevere a Roma: Ponte Milvio e Ponte Sant'Angelo.\nPonte Milvio, forse il ponte in muratura pi\u00f9 antico in assoluto, \u00e8 stato per duemila anni un ponte extraurbano. \u00c8 situato circa 3\u00a0km a nord di Porta del Popolo e dopo di esso la via Cassia si dirama dalla via Flaminia; in quanto punto d'accesso fondamentale a Roma dal nord, ha sempre rivestito notevole importanza commerciale e militare, da Costantino a Garibaldi. Questo ponte venerando \u00e8 stato per\u00f2 sempre caratterizzato da una luce estremamente scarsa che, in occasione delle piene, lo ha trasformato in una vera e propria diga. Le acque del Tevere (ingrossate da quelle dell'Aniene poco pi\u00f9 a monte), trovando lo sbarramento rappresentato dal ponte, straripavano e, dopo aver percorso la via Flaminia, entravano in Roma da Porta del Popolo.\nPonte Sant'Angelo - anticamente Ponte Elio, fatto costruire nel 134 dall'imperatore Adriano come via d'accesso al proprio mausoleo (oggi Castel Sant'Angelo) - era originariamente dotato di lunghe rampe d'accesso fornite di numerosi archi, che nel corso del Medioevo vennero ostruiti dalla costruzione di edifici fin sulla riva del fiume. Un ulteriore peggioramento del ponte dal punto di vista idraulico si ebbe con un restauro rinascimentale, quando furono soppressi gli archi di sfogo originariamente presenti nei due piloni in alveo. Da allora anche Ponte Sant'Angelo, funzionando come diga, ebbe l'effetto di accentuare gli straripamenti a danno del Campo Marzio, che in ogni epoca \u00e8 stata la zona di Roma pi\u00f9 colpita dalle inondazioni.\nIl sistema fognario.\nFin dall'epoca dei re Tarquini, Roma dispone di un'efficiente rete fognaria; costruita inizialmente con lo scopo di drenare le vaste zone malariche che circondavano i sette colli, \u00e8 sempre stata una delle opere emblematiche della civilt\u00e0 romana. Purtroppo per la citt\u00e0, la caratteristica (rimasta immutata fino alla fine dell'800) delle cloache romane di sboccare direttamente nel fiume le ha rese anche uno dei principali veicoli sfruttati dal Tevere in piena per allagare capillarmente ogni zona del centro, anche senza un vero e proprio straripamento.\nUna delle zone pi\u00f9 colpite dal rigurgito delle fogne \u00e8 stata quella circostante il Pantheon. Ancora oggi, su un lato della chiesa di Santa Maria sopra Minerva si concentra una serie di lapidi in ricordo del livello raggiunto dalle maggiori inondazioni.\nOstacoli al deflusso.\nDegli 8 ponti presenti al tempo di Costantino (Milvio, Elio, Neroniano, di Valentiniano, Ponte Fabricio, Cestio, Senatorio e \"Sublicius\"), alla fine del XIV secolo ne rimanevano in piedi solo 5 (Milvio, Elio, Fabricio, Cestio e Senatorio). Le rovine degli altri 3, abbattuti dalle piene o per ragioni difensive, giacevano nel letto del fiume e, nel caso del Ponte Neroniano, sono ancora visibili un poco a valle di Ponte Vittorio Emanuele II. Queste rovine, come quelle di centinaia di edifici crollati nel fiume, battelli affondati, molini distrutti e semplici immondizie, hanno contribuito nel corso della storia a ostacolare il deflusso delle acque, rendendo sempre pi\u00f9 facile lo straripamento del fiume.\nBisogna inoltre ricordare i numerosi molini, che fin quasi alla breccia di Porta Pia hanno garantito il fabbisogno di farina di Roma e che, in occasione delle piene, tendevano a rompere gli ancoraggi e a ostruire i fornici dei ponti.\nConvivenza con le piene.\nCome si diceva pi\u00f9 in alto, Roma ha sempre dovuto convivere con le \u201cintemperanze\u201d del suo fiume, adottando di volta in volta soluzioni completamente diverse.\nLa Roma antica.\nLa soluzione adottata dai fondatori di Roma fu la pi\u00f9 semplice ed efficace: stabilire al sicuro, sulle alture dei colli, il centro abitato e i principali centri politici e religiosi (Palatino e Campidoglio).\nIn seguito, l'espansione della citt\u00e0 costrinse i Romani a occupare anche le zone pi\u00f9 vicine al Tevere e vennero avviate vaste opere di bonifica delle zone pi\u00f9 acquitrinose. Tuttavia, nelle parti pi\u00f9 basse furono ospitati prevalentemente edifici pubblici (i Fori, il Circo Massimo, il Teatro di Marcello), mentre la popolazione continuava a prediligere i colli.\nCon Augusto, Roma si espanse decisamente verso il Campo Marzio e di conseguenza il rapporto con il Tevere dovette essere affrontato pi\u00f9 direttamente: venne istituito un \"curator alvei\", con la prerogativa di occuparsi della \u201cmanutenzione\u201d del corso urbano del fiume, tenendone sgombro sia il letto che il greto. Sembra che in questa epoca l'ampiezza dell'alveo raggiungesse i 130 metri, pari al 30% in pi\u00f9 della dimensione attuale.&lt;br&gt;\nVennero anche studiati progetti pi\u00f9 o meno ambiziosi di deviazioni e rettifiche del corso del Tevere, ma nessuno di essi fu messo in opera.&lt;br&gt;\nDal III secolo, infine, due porzioni delle mura Aureliane (circa tra Ponte Nenni e Ponte Mazzini e tra \"Pons Sublicius\" e l'ex mattatoio di Testaccio) furono costruite lungo la riva sinistra del Tevere, probabilmente anche come misura di difesa dalle piene.\n\u00c8 da notare come in epoca antica le piene erano viste come un fenomeno cui adattarsi pi\u00f9 che da combattere: lo testimoniano tuttora i porti fluviali di Testaccio e di Ostia antica, che erano dotati di banchine su pi\u00f9 livelli per adattarsi alle piene e alle magre del fiume.\nLa Roma papale.\nDopo la caduta dell'Impero, ogni controllo fu abbandonato e, di fatto, il rapporto dei Romani con il Tevere fu improntato al pi\u00f9 totale fatalismo.\nLa decadenza, lo spopolamento e i saccheggi (soprattutto quello del 1084) spinsero la popolazione superstite a concentrarsi vicino a quella che era diventata la zona meglio fortificata e difesa della citt\u00e0: il Borgo, compreso tra Castel Sant'Angelo e il Vaticano.\nIl risultato da un lato fu che la maggior parte della popolazione venne a trovarsi nella zona in assoluto pi\u00f9 esposta alle piene, dall'altro l'aumento della densit\u00e0 abitativa sulle sponde del fiume pose le premesse per l'erosione e la sparizione delle aree golenali in favore di case e opifici.\nL'atteggiamento del papato nei confronti del Tevere \u00e8 stato caratterizzato da un'assoluta inazione durata undici secoli. Qui basta ricordare che, dopo il ponte di Valentiniano, risalente al IV secolo, nessun nuovo ponte fu costruito a Roma fino al pontificato di Pio IX, quando furono inaugurati tre ponti metallici (uno dei quali rendeva di nuovo transitabile, dopo circa 250 anni, il ponte Senatorio).&lt;br&gt;\nSolo al principio del Seicento, dopo una serie incredibile di piene catastrofiche, vennero elaborati alcuni progetti di rettifica del corso del Tevere, che per\u00f2 non ebbero seguito.\nI muraglioni.\nCome un segno del destino, il 28 dicembre 1870, poco pi\u00f9 di due mesi dopo la breccia di Porta Pia, Roma sub\u00ec una grande inondazione da 17,22 metri, la maggiore dal 1637. Secondo alcuni studiosi, se nel frattempo il bacino del Tevere non fosse stato ridotto in favore di quello dell'Arno, la piena del 1870 avrebbe superato in intensit\u00e0 addirittura quella del 1598.\nL'impressione fu grande e di nuovo si pose mano a progetti di opere di difesa di Roma dalle piene. Il 1 gennaio 1871 fu istituita una commissione tecnica, che per\u00f2 rimase sostanzialmente inoperosa per mancanza di finanziamenti.\nLa situazione si sblocc\u00f2 per impulso di Giuseppe Garibaldi, che nel 1875 spinse il Parlamento a dichiarare l'urgenza dell'opera e simultaneamente present\u00f2 un progetto di deviazione del Tevere e dell'Aniene, che avrebbero dovuto aggirare Roma da est su un tracciato pi\u00f9 o meno simile a quello dell'attuale cintura ferroviaria.&lt;br&gt;\nAl momento di approvare la legge di finanziamento dell'opera, prevalse per\u00f2 il progetto di Raffaele Canevari di arginare il Tevere con gli alti muraglioni di travertino che si vedono ancora oggi.&lt;br&gt;\nI muraglioni avrebbero dovuto essere alti abbastanza da contenere una piena alta pi\u00f9 di quella del 28 dicembre 1870 (18,45 m a Ripetta), avrebbero racchiuso un alveo largo 100 metri (alla base dei muraglioni) e avrebbero ospitato gli attuali Lungotevere.\nSotto i Lungotevere furono previsti due grandi collettori, che avrebbero raccolto l'acqua di tutte le fognature che prima sboccavano direttamente nel fiume e l'avrebbero convogliata pi\u00f9 a valle; in questo modo venne risolto per sempre il millenario problema dell'allagamento delle zone basse di Roma attraverso le cloache.\nInfine venne decisa una radicale sistemazione dell'alveo, con la rimozione di tutte le rovine, la ricostruzione di ponte Cestio, modifiche al ponte Sant'Angelo, la demolizione di due delle tre arcate superstiti di ponte Senatorio (da allora definitivamente \u201cRotto\u201d) e la demolizione totale di tutto ci\u00f2 che si trovasse sul tracciato dei muraglioni.\nIn un primo tempo si pens\u00f2 addirittura di sopprimere l'Isola Tiberina, facendo scorrere il fiume solo sotto ponte Cestio, ma il progetto venne modificato.\nLa realizzazione dei muraglioni, durata quasi mezzo secolo e terminata solo nel 1926, ha cambiato il volto di Roma, liberandola dalla piaga delle inondazioni. La grande piena del 17 dicembre 1937, paragonabile a quella del 1870, provoc\u00f2 soltanto modesti allagamenti, che peraltro non si sono mai pi\u00f9 ripetuti.\nRoma ha ricompensato l'ingegner Canevari intitolandogli una stradina lungo la via Salaria, al confine con il comune di Monterotondo.\nSbarramenti sul Tevere a monte di Roma.\nIl controllo sulle piene del Tevere si \u00e8 ulteriormente rafforzato con la costruzione di alcuni sbarramenti idroelettrici, tra i quali ricordiamo le dighe di Corbara (1962) e Alviano (1964) e le traverse di Castel Giubileo (1952), Nazzano (1956) e Gallese (1961).\nMisurazione delle piene.\nLe piene di epoca repubblicana e imperiale ci sono note tramite gli storici classici (soprattutto Tito Livio e Cassio Dione Cocceiano), che per\u00f2 non forniscono elementi sufficienti per risalire a una misurazione del livello raggiunto dalle acque.\nSembra tuttavia che i Romani effettuassero delle misurazioni di livello del Tevere e tracce di un possibile idrometro sono state trovate presso ponte Sisto.\nNel medioevo si afferm\u00f2 l'uso di ricordare con delle lapidi affisse sulle pareti di alcuni edifici le piene memorabili. Tali lapidi furono dette \"manine\", in quanto spesso il livello raggiunto dall'acqua veniva marcato da una mano con l'indice proteso.\nLa pi\u00f9 antica di queste lapidi ricorda la piena del 6 novembre 1277, ma fonti scritte riportano l'esistenza di lapidi pi\u00f9 antiche, scomparse in seguito.\nLe manine possono essere trovate quasi ovunque, ma storicamente si sono concentrate soprattutto in alcuni luoghi: Castel Sant'Angelo (il quale eredit\u00f2 il ruolo dalla chiesa dei santi Celso e Giuliano, che si trovava all'imbocco di Ponte Sant'Angelo), Santa Maria sopra Minerva e soprattutto il porto di Ripetta.\nDa quando, nel 1704, fu inaugurato il porto, si segnarono sulle due colonne di travertino che lo ornavano (e che ancora si trovano all'imbocco di Ponte Cavour) i livelli delle piene. Questa funzione pass\u00f2 in seguito a un vero e proprio idrometro, che oggi si trova murato sulla parete laterale della vicina chiesa di San Rocco. Dal 1893, con la costruzione dei muraglioni, \u00e8 attivo un nuovo idrometro, tuttora funzionante.\nIl livello misurato fa riferimento allo \u201czero di Ripetta\u201d, che corrisponde (con qualche approssimazione) con il livello del mare.\nIn base alla portata, le piene vengono considerate:\nElenco delle piene principali dal 1277.\nLa piena del 6 novembre 1277 \u00e8 la pi\u00f9 antica per la quale si sia conservata una targa commemorativa. Sebbene essa non si trovi pi\u00f9 nella sua sede originale, si tratta della prima registrazione ragionevolmente attendibile del livello di una piena del Tevere.\nTra il 414 a.C. (data della piena pi\u00f9 antica, riportata da Tito Livio) e il 1277, a Roma sono state registrate 58 piene, in media una ogni 30 anni.\nSecondo Rodolfo Lanciani, dall'antichit\u00e0 al 1870 si sono verificate 132 inondazioni, che possono essere distribuite nei vari periodi storici come segue:\nNella tabella che segue sono riportate le piene con almeno 16 metri di altezza a Ripetta."}
{"id": "737064", "revid": "110157", "url": "https://it.wikipedia.org/wiki?curid=737064", "title": "Deltron 3030 (album)", "text": "Deltron 3030 \u00e8 l'album di debutto del gruppo hip hop Deltron 3030.\nIl disco.\nQuesto concept album \u00e8 ambientato in una societ\u00e0 immaginaria posta in antitesi all'utopia sociale di avere una societ\u00e0 perfetta. \u00c8 ambientato nell'anno 3030.\nL'album racconto le vicende di \"Deltron Zero\" alter ego in questo album di Del tha Funkee Homosapien e della sua ribellione contro un governo oppressore e potenti multinazionali. Nel frattempo cerca anche di diventare il campione di rime di una fantomatica federazione galattica."}
{"id": "737067", "revid": "63760", "url": "https://it.wikipedia.org/wiki?curid=737067", "title": "Cannonau di Sardegna Oliena", "text": ""}
{"id": "737073", "revid": "729019", "url": "https://it.wikipedia.org/wiki?curid=737073", "title": "Anagnina (metropolitana di Roma)", "text": "Anagnina \u00e8 una stazione della linea A della metropolitana di Roma.\nSi trova alla confluenza tra la Via Tuscolana e la Via Anagnina, dopo il deposito di Osteria del Curato. Sorge a 53 metri sul livello del mare.\nStoria.\nLa stazione di Anagnina fu costruita come capolinea sud-orientale della prima tratta della linea A della metropolitana, entrata in servizio il 16 febbraio 1980.\nStrutture e impianti.\nConfigurazione.\nAnagnina \u00e8 una stazione sotterranea terminale, che possiede due binari serviti da due banchine non collegate direttamente tra di loro. Al piano soprastante quello dei binari vi sono le biglietterie e un gabbiotto per la polizia che sorveglia l'entrata nell'area della stazione.\nArchitettura.\nAll'interno della stazione \u00e8 conservata come monumento l'elettromotrice STEFER n. 82, che prestava servizio sulla rete delle tranvie dei Castelli Romani; l'ultimo tratto di quest'ultima fu soppresso nel 1980 con l'apertura della linea A.\nL'atrio della stazione ospita inoltre alcuni mosaici del Premio \"Artemetro Roma\". Gli autori dei mosaici esposti sono gli italiani Luigi Veronesi e Lucio Del Pezzo, il russo Michail Kulakov e lo svizzero Gottfried Honegger.\nServizi.\nLa stazione \u00e8 dotata di un impianto di videosorveglianza e di due parcheggi di scambio.\nInterscambi.\nLa stazione \u00e8 uno dei principali nodi di scambio con linee di autobus urbane ed extraurbane, gestite rispettivamente da ATAC e Cotral; \u00e8 inoltre presente una navetta che collega direttamente Anagnina con l'Aeroporto di Roma-Ciampino."}
{"id": "737075", "revid": "339392", "url": "https://it.wikipedia.org/wiki?curid=737075", "title": "Campionato Eccellenza Lombardia - Girone B 1991/92", "text": ""}
{"id": "737076", "revid": "767487", "url": "https://it.wikipedia.org/wiki?curid=737076", "title": "Rife (album)", "text": "Rife \u00e8 un album dal vivo di Foetus, qui accreditato come Foetus Corruptus, progetto del musicista australiano James George Thirlwell, pubblicato nel 1988.\nSi tratta di un bootleg ufficiale, pubblicato inizialmente privatamente da Thirlwell, quindi in tre formati: due LP in vinile nero, due LP picture disc e un CD.\nDopo la sua pubblicazione iniziale, la Jungle Records venne autorizzata, nel 1988, a pubblicare un'edizione limitata di duemila dischi in totale tra tutti e tre i formati. La stessa ripubblic\u00f2 il disco nel 1996, producendo 500 copie aggiuntive non autorizzate. \nNel 1998, la Jungle vendette i diritti di \"Rife\" alla Invisible Records, che cominci\u00f2 a produrre ulteriori copie probabilmente non autorizzate in formato CD.\nTracce.\nTutti i brani sono di James George Thirlwell, eccetto dove indicato.\nAlcune tracce hanno titoli diversi sulla versione in vinile nero."}
{"id": "737082", "revid": "125373633", "url": "https://it.wikipedia.org/wiki?curid=737082", "title": "Noi non ci saremo Vol. 1", "text": "Noi non ci saremo Vol. 1 \u00e8 il primo volume di una doppia raccolta del gruppo musicale italiano Consorzio Suonatori Indipendenti, pubblicata nel 2001.\nDescrizione.\nLa raccolta \u00e8 stata pubblicata in due diverse date, dopo lo scioglimento del gruppo, e contiene di brani editi e inediti. La selezione comprende molti brani registrati dal vivo, in occasione del concerto in onore e a memoria di Beppe Fenoglio, del \"concerto di fine millennio\" a Firenze con Goran Bregovi\u0107, dei concerti tenuti a Mostar Ovest nel 1998 e di altre \"performance\".\n\"Noi non ci saremo\" deve il titolo all'omonima canzone di Francesco Guccini e resa famosa dai Nomadi. La canzone viene reinterpretata dai C.S.I. e viene prodotto anche un videoclip."}
{"id": "737083", "revid": "80672882", "url": "https://it.wikipedia.org/wiki?curid=737083", "title": "Noi non ci saremo", "text": ""}
{"id": "737084", "revid": "84604", "url": "https://it.wikipedia.org/wiki?curid=737084", "title": "Pectine", "text": ""}
{"id": "737085", "revid": "109602256", "url": "https://it.wikipedia.org/wiki?curid=737085", "title": "Amichevole", "text": "La gara amichevole \u00e8 un evento sportivo nel quale non vengono assegnati punti o riconoscimenti ufficiali.\nDefinizione.\nPer quanto riguarda i club, le statistiche delle amichevoli non hanno solitamente valenza ufficiale: ci\u00f2 \u00e8 dovuto al fatto che la disputa di esse \u00e8 generalmente incentrata nel periodo di sospensione dell'attivit\u00e0 agonistica, con finalit\u00e0 di allenamento e preparazione.\nMaggior rilevanza \u00e8 invece attribuita alle amichevoli disputate dalle squadre nazionali, essendo l'attivit\u00e0 di queste ultime inquadrata in un calendario meno ampio rispetto ai club. La programmazione delle sfide amichevoli \u00e8 sovente circoscritta ad uno specifico periodo, precedente o successivo la stagione ma anche volto a riempire eventuali soste della stessa. Le amichevoli costituiscono, inoltre, una forma di preparazione ad eventi ufficiali.\nI fini di un incontro amichevole possono anche essere di tipo caritatevole, con l'incasso devoluto in beneficenza.\nRegolamento.\nStante il carattere non ufficiale dell'amichevole, \u00e8 possibile l'applicazione di un diverso regolamento rispetto a quello tradizionale. Ci\u00f2 non deve tuttavia avvenire all'insaputa, o incorrendo nel parere contrario, di arbitri e organizzatori.\nSport individuali.\nBench\u00e9 siano proprie degli sport di squadra, le esibizioni amichevoli sono talvolta presenti anche in discipline individuali (in particolar modo negli sport da combattimento)."}
{"id": "737087", "revid": "275619", "url": "https://it.wikipedia.org/wiki?curid=737087", "title": "Kurenai Yuhi", "text": ""}
{"id": "737088", "revid": "158913", "url": "https://it.wikipedia.org/wiki?curid=737088", "title": "Endocarpo", "text": "L'endocarpo o endocarpio (chiamato n\u00f2cciolo se \u00e8 legnoso) \u00e8 la porzione pi\u00f9 interna nei frutti carnosi, cio\u00e8 quella che racchiude il seme. Insieme all'epicarpo (che costituisce la \"buccia\" del frutto) e al mesocarpo (che comprende i tessuti situati tra epicarpo ed endocarpo) costituisce il frutto (o pericarpo) carnoso.\nIl frutto carnoso propriamente detto pu\u00f2 essere sostanzialmente di due tipi: drupa o bacca."}
{"id": "737090", "revid": "729019", "url": "https://it.wikipedia.org/wiki?curid=737090", "title": "Cinecitt\u00e0 (metropolitana di Roma)", "text": "Cinecitt\u00e0 \u00e8 una stazione della linea A della metropolitana di Roma al confine dei quartieri Don Bosco e Appio Claudio.\nSi trova sulla via Tuscolana all'incrocio con via di Torre Spaccata e via delle Capannelle.\nPrende il nome dagli storici studi cinematografici omonimi, situati proprio all'uscita dalla fermata.\nStoria.\nLa stazione di Cinecitt\u00e0 fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nServizi.\nLa stazione dispone di:"}
{"id": "737091", "revid": "95049", "url": "https://it.wikipedia.org/wiki?curid=737091", "title": "Subaugusta", "text": "Subaugusta \u00e8 una fermata della linea A della metropolitana di Roma al confine dei quartieri Don Bosco e Appio Claudio.\nGli ingressi della stazione si trovano all'incrocio di via Tuscolana con piazza di Cinecitt\u00e0 e il suo nome deriva da un'arteria tangenziale nota fino al 1977 come circonvallazione Subaugusta (che prendeva il nome dall'antica omonima diocesi), in seguito divenuta il primo tratto di viale Palmiro Togliatti, strada di grande collegamento tra via Tuscolana e via Tiburtina.\nLa stazione propriamente nota come Cinecitt\u00e0, adiacente a Subaugusta, si trova invece di fronte agli omonimi studi cinematografici.\nStoria.\nLa stazione di Subaugusta fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nServizi.\nLa stazione dispone di:"}
{"id": "737093", "revid": "729019", "url": "https://it.wikipedia.org/wiki?curid=737093", "title": "Giulio Agricola (metropolitana di Roma)", "text": "Giulio Agricola \u00e8 una fermata della linea A della metropolitana di Roma al confine tra i quartieri Don Bosco e Appio Claudio. Si trova su via Tuscolana all'incrocio con le vie intitolate a Giulio Agricola e Marco Fulvio Nobiliore.\nStoria.\nLa stazione di Giulio Agricola fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980."}
{"id": "737094", "revid": "729019", "url": "https://it.wikipedia.org/wiki?curid=737094", "title": "Lucio Sestio (metropolitana di Roma)", "text": "Lucio Sestio \u00e8 una fermata della linea A della metropolitana di Roma realizzata a cielo aperto in superficie.\nLa fermata si trova in via Tuscolana, al confine dei quartieri Don Bosco e Appio Claudio, all'incrocio con le vie intitolate a Lucio Sestio e a Ponzio Cominio.\nStoria.\nLa stazione di Lucio Sestio fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980."}
{"id": "737095", "revid": "287204", "url": "https://it.wikipedia.org/wiki?curid=737095", "title": "Robert Corey", "text": "\u00c8 ricordato soprattutto per il suo aiuto a Linus Pauling nella scoperta delle due fondamentali strutture secondarie delle proteine, \u03b1-elica e \u03b2-foglietto, nel 1951."}
{"id": "737096", "revid": "729019", "url": "https://it.wikipedia.org/wiki?curid=737096", "title": "Cornelia (metropolitana di Roma)", "text": "Cornelia \u00e8 una stazione di profondit\u00e0 della linea A della metropolitana di Roma.\nStoria.\nLa stazione fu aperta il 1\u00ba gennaio 2000, come parte del prolungamento da Valle Aurelia a Battistini, inizialmente avrebbe dovuto chiamarsi Aurelia - Cornelia.\nServizi.\nLa stazione dispone di:"}
{"id": "737097", "revid": "339392", "url": "https://it.wikipedia.org/wiki?curid=737097", "title": "Campionato Eccellenza Lombardia - Girone B 1992/93", "text": ""}
{"id": "737100", "revid": "112370005", "url": "https://it.wikipedia.org/wiki?curid=737100", "title": "Media Composer", "text": "Avid Media Composer \u00e8 un software di video editing non lineare per la post produzione professionale in ambito cinematografico e broadcast televisivo. \u00c8 uno dei due software pi\u00f9 usati per il montaggio cinematografico insieme al concorrente Final Cut Pro prodotto da Apple.\nBibliografia.\nSam Kauffmann, \"Avid editing\", Focal Press, 2006. ISBN 0-240-80816-9\nnhg"}
{"id": "737101", "revid": "599013", "url": "https://it.wikipedia.org/wiki?curid=737101", "title": "Was", "text": ""}
{"id": "737104", "revid": "729019", "url": "https://it.wikipedia.org/wiki?curid=737104", "title": "Ponte Lungo", "text": "Ponte Lungo \u00e8 una fermata della linea A della metropolitana di Roma al confine tra i quartieri Tuscolano e Appio-Latino. Si trova sulla via Appia Nuova all'incrocio con via Gela e Piazza di Ponte Lungo.\nPu\u00f2 essere usata per lo scambio con le linee ferroviarie FL1, FL3 e FL5 alla stazione ferroviaria di Roma Tuscolana, che \u00e8 raggiungibile percorrendo a piedi via Gela circa 200 metri.\nStoria.\nLa stazione di Ponte Lungo fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nStrutture e impianti.\nLa stazione di Ponte Lungo \u00e8 una stazione sotterranea a due binari, che in tale tratto corrono in due distinte gallerie, serviti da due banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nServizi.\nLa stazione dispone di:"}
{"id": "737105", "revid": "120087530", "url": "https://it.wikipedia.org/wiki?curid=737105", "title": "Lewis Teague", "text": ""}
{"id": "737106", "revid": "729019", "url": "https://it.wikipedia.org/wiki?curid=737106", "title": "Numidio Quadrato (metropolitana di Roma)", "text": "Numidio Quadrato \u00e8 una fermata della linea A della metropolitana di Roma, situata nel quartiere Tuscolano, in zona Quadraro. \u00c8 situata sotto l'incrocio di via Tuscolana con via Scribonio Curione.\nStoria.\nLa stazione di Numidio Quadrato fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nEssa recupera il nome dell'ormai estinta via Numidio Quadrato (dedicata al console romano Marco Numidio Quadrato), che si trovava sulla Tuscolana nei pressi dell'attuale incrocio con via Scribonio Curione, quando fu redatto il progetto della Linea A (dal sistema informativo Toponomastica del Comune di Roma la strada risulta essere stata soppressa con delibera 6861 del 1980).\nStrutture e impianti.\nL'atrio della stazione ospita alcuni mosaici del Premio Artemetro Roma.\nLa stazione dispone di banchine pi\u00f9 ampie rispetto alla media delle altre fermate, poich\u00e9 negli anni settanta era originariamente previsto che Numidio Quadrato dovesse costituire un nodo di scambio con la futura linea D della metro romana. Questo spiega anche la particolare conformazione della stazione (l'unica della linea a non disporre di un atrio comune alle due direzioni), poich\u00e9 era previsto che la linea D sottopassasse l'attuale piano del ferro.\nEssendo stato completamente rivisto negli anni duemila il progetto della futura linea D, che dovrebbe attraversare zone della citt\u00e0 completamente diverse, non \u00e8 pi\u00f9 previsto alcuno scambio in corrispondenza di Numidio Quadrato."}
{"id": "737109", "revid": "729019", "url": "https://it.wikipedia.org/wiki?curid=737109", "title": "Arco di Travertino (metropolitana di Roma)", "text": "Arco di Travertino \u00e8 una fermata della linea A della metropolitana di Roma, situata nel quartiere Tuscolano.\nSi trova su via Arco di Travertino, una via che collega la via Appia Nuova con la via Tuscolana.\nStoria.\nLa stazione di Arco di Travertino fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nServizi.\nLa stazione dispone di:"}
{"id": "737111", "revid": "729019", "url": "https://it.wikipedia.org/wiki?curid=737111", "title": "Porta Furba Quadraro", "text": "Porta Furba Quadraro \u00e8 una stazione sotterranea della linea A della metropolitana di Roma realizzata a cielo aperto in superficie, situata nel quartiere Tuscolano.\nSi trova su via Tuscolana, nei pressi di Piazza dei Tribuni e di via del Monte del Grano.\nStoria.\nLa stazione di Porta Furba Quadraro fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980."}
{"id": "737112", "revid": "125352842", "url": "https://it.wikipedia.org/wiki?curid=737112", "title": "Colli Albani (metropolitana di Roma)", "text": "Colli Albani \u00e8 una fermata della linea A della metropolitana di Roma al confine tra i quartieri Tuscolano e Appio-Latino. Il nome deriva dall'omonimo Largo dei Colli Albani, nei pressi del quale sono situate le uscite.\nStoria.\nLa fermata di Colli Albani fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nInterscambi.\n Fermata autobus ATAC"}
{"id": "737113", "revid": "729019", "url": "https://it.wikipedia.org/wiki?curid=737113", "title": "Furio Camillo (metropolitana di Roma)", "text": "Furio Camillo \u00e8 una fermata della linea A della metropolitana di Roma al confine tra i quartieri Tuscolano e Appio-Latino.\nSi trova su via Appia Nuova, vicino all'incrocio con via Cesare Baronio e viale Furio Camillo, da cui prende il nome.\nStoria.\nLa stazione di Furio Camillo fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nStrutture e impianti.\nLa stazione di Furio Camillo \u00e8 una stazione sotterranea a due binari, che in tale tratto corrono in due distinte gallerie, serviti da due banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nDista 974 metri dalla stazione precedente (Colli Albani) e 449 metri da quella successiva (Ponte Lungo).\nServizi.\nLa stazione dispone di:"}
{"id": "737114", "revid": "1318658", "url": "https://it.wikipedia.org/wiki?curid=737114", "title": "Tiksi", "text": "Tiksi (in russo: \u0422\u0438\u043a\u0441\u0438) \u00e8 una cittadina della Russia siberiana Settentrionale (Sacha-Jacuzia), porto sulla costa del mare di Laptev, nel golfo di Buor-Chaja. Il porto pi\u00f9 a nord della Russia.\nSi tratta della citt\u00e0 con pi\u00f9 di 5.000 persone pi\u00f9 a nord del mondo.\nStoria.\nLa citt\u00e0 \u00e8 stata fondata nel 1933 come sosta per le rotte marittime del nord ma assume lo status di agglomerato urbano solo nel 1939. Nel 1959 vi fu fondata un'importante stazione di ricerca geoastrofisica. Durante l'era sovietica rivestiva una certa importanza strategica, testimoniata dalla presenza di due aeroporti: l'Aeroporto di Tiksi (ora in uso come un aeroporto civile e la base aerea dell'aviazione strategica russa) e l'Aeroporto di Tiksi-West (la base aerea militare ora in disuso). Con la fine della guerra fredda la citt\u00e0 ha subito un netto declino, al punto tale da vedersi dimezzata la popolazione nel giro di pochi decenni: nel 1989 erano presenti 11.649 abitanti, scesi a 4.556 nel 2016.\nGeografia fisica.\nClima.\nIl clima \u00e8 di tipo subartico. L'inverno climatico inizia a fine settembre e finisce a fine maggio (talvolta giugno).\nInfrastrutture e trasporti.\nAereo.\nLa citt\u00e0 \u00e8 servita dall'Aeroporto di Tiksi. L'aeroporto \u00e8 attualmente raggiungibile con i voli di linea dall'Aeroporto di Jakutsk effettuati dalle compagnie aeree russe Polar Airlines e Jakutavia."}
{"id": "737115", "revid": "599013", "url": "https://it.wikipedia.org/wiki?curid=737115", "title": "Wel", "text": ""}
{"id": "737119", "revid": "599013", "url": "https://it.wikipedia.org/wiki?curid=737119", "title": "Cym", "text": ""}
{"id": "737122", "revid": "124123", "url": "https://it.wikipedia.org/wiki?curid=737122", "title": "Isacco Comneno (duca di Antiochia)", "text": "Biografia.\nIsacco Comneno era il figlio maggiore, del \"domestico\" Giovanni Comneno, fratello dell'imperatore Isacco I, e Anna Dalassena, apparteneva all'alta aristocrazia bizantina dell'XI secolo.\nIsacco divenne un generale, nel 1071, dopo la disastrosa battaglia di Manzicerta, in cui i Bizantini furono sconfitti dai Turchi Selgiuchidi, Isacco fu nominato comandante militare dell'Asia Minore, dall'imperatore Michele VII Ducas (1071-1078), il suo compito era quello di arginare l'avanzata dei Turchi. Nel 1073 fu nominato domestico delle Scholai d'Oriente (comandante in capo), fu a capo di un esercito ad Edessa, composto da molti mercenari Normanni, tra i quali c'era Erveo Francopoulo. Nello stesso anno fu catturato dai Turchi e venne liberato dopo il pagamento di un riscatto. Nel 1074 fu rimandato in Oriente con la nomina di doux di Antiochia, riuscendo a soffocare i disordini locali, ma fu nuovamente catturato dai Turchi, venne riscattato dai cittadini di Antiochia. La maggior parte del suo territorio fu conquistato dai Turchi Isacco riusc\u00ec a salvare soltanto Antiochia, che per\u00f2 sarebbe caduta nel 1084.\nIsacco ebbe il favore del nuovo imperatore Niceforo III Botaniate (1078-1081), che lo chiam\u00f2 a corte, us\u00f2 l'influenza dell'imperatrice Maria d'Alania per fra crescere la posizione della famiglia dei Comneni; sembra che il fratello minore di Isacco, Alessio, avesse una relazione con Maria, in pi\u00f9 spos\u00f2 Irene Ducas per rafforzare la posizione dei Comneni. Quando il fratello Alessio si ribell\u00f2 contro Niceforo, nominandosi imperatore, Isacco che aspirava anch'egli al titolo imperiale, si dimostr\u00f2 uno dei seguaci pi\u00f9 fedeli al fratello, rinunciando alle sue aspirazioni. Quando Alessio il 4 aprile 1081 divenne imperatore, cre\u00f2 per il fratello il titolo di sebastocratore, che prendeva le funzioni del cesare.\nIsacco mor\u00ec nel 1102 o nel 1104."}
{"id": "737123", "revid": "585241", "url": "https://it.wikipedia.org/wiki?curid=737123", "title": "Ioiad\u00e0", "text": "Le vicende che lo riguardano sono raccontate in e .\nNon va confuso con l'omonimo personaggio biblico, padre di Benai\u00e0.\nBiografia.\nEra sposato con Ioseba (o Iosabeat), sorella del re Acazia. Ioseba e Ioiad\u00e0 salvarono dal massacro della famiglia reale (voluto dalla regina Atalia) il giovane Ioas, che sarebbe poi divenuto re di Giuda. Ioiad\u00e0, secondo la Bibbia, visse centotrent'anni."}
{"id": "737124", "revid": "599013", "url": "https://it.wikipedia.org/wiki?curid=737124", "title": "Wol", "text": ""}
{"id": "737127", "revid": "34119", "url": "https://it.wikipedia.org/wiki?curid=737127", "title": "Wake-on-LAN", "text": ""}
{"id": "737128", "revid": "47767", "url": "https://it.wikipedia.org/wiki?curid=737128", "title": "Metodio Ottolini", "text": "Dopo gli studi a Venezia all'accademia di Belle Arti, Ottolini svolse la sua attivit\u00e0 di pittore a Trento ed in varie localit\u00e0 del Trentino.\nOpere.\nTra le sue opere i lavori di decorazione, svolti nel 1913 e nel 1937, della chiesa di Santo Stefano di Ischia di Pergine Valsugana, documentata dal 1471 e l'affresco del 1926 nella chiesa di Sant'Antonio Abate di Magasa.\nUn'altra delle opere di grande valore artistico di Ottolini sono gli affreschi eseguiti sulle volte della chiesa di San Bartolomeo di Capriana nel 1928. Quest'opera venne dapprima eseguita su otto tele di dimensioni ridotte dipinte utilizzando la tecnica ad acquerello e solo in un secondo momento vennero riportate sulle volte della chiesa."}
{"id": "737130", "revid": "228587", "url": "https://it.wikipedia.org/wiki?curid=737130", "title": "Oncogene", "text": "Un oncogene \u00e8 un gene, o una serie di nucleotidi che codificano una proteina, che potenzialmente indirizza la cellula verso lo sviluppo di un fenotipo neoplastico. Solitamente gli oncogeni intervengono nello sviluppo tumorale e aumentano le possibilit\u00e0 che lo sviluppo (proliferazione e differenziamento) di una cellula si diriga in senso tumorale. \nIl primo oncogene fu scoperto nel 1970 e chiamato Src (pronunciato SARC). Src fu scoperto dapprima in un retrovirus dei polli. Nel 1976 J. Michael Bishop e Harold E. Varmus dell'Universit\u00e0 della California dimostrarono che questo oncogene era un difettoso proto-oncogene presente in numerosi organismi tra cui l'uomo. Per i loro studi Bishop e Varmus furono insigniti del Premio Nobel nel 1989.\nProto-oncogeni.\nUn proto-oncogene \u00e8 un gene normale che pu\u00f2 diventare oncogenetico a causa di mutazioni o di un aumento dell'espressione. I proto-oncogeni codificano proteine che regolano il ciclo cellulare, la sopravvivenza e il differenziamento cellulare. Possono anche essere coinvolti nella trasduzione del segnale di avvio della mitosi. \nAttivazione.\nUn proto-oncogene diviene un oncogene anche con minime modificazioni delle sue funzioni originali. Ci sono due tipi fondamentali di attivazione:\nOncog\u00e8ni.\nFattori di crescita.\nI fattori di crescita, o mitogeni, sono solitamente secreti in poche cellule specializzate per indurre la proliferazione in modo paracrino, autocrino, o endocrino. Se una cellula che normalmente non produce fattori di crescita improvvisamente incomincia a produrne (perch\u00e9 ha sviluppato un oncogene), questo induce la proliferazione, senza controllo, nelle cellule adiacenti (azione paracrina) e nello stesso suo tipo cellulare (azione autocrina) aumentando la secrezione.\nProtein chinasi.\nCi sono sei classi conosciute di protein chinasi e proteine correlate che sono potenziali oncogeni:"}
{"id": "737137", "revid": "15756", "url": "https://it.wikipedia.org/wiki?curid=737137", "title": "Raumismo", "text": "Il raumismo (in esperanto ra\u016dmismo) \u00e8 un movimento d'opinione sorto in seno al movimento esperantista che prende il via a partire dal Manifesto di Rauma, siglato a Rauma (Finlandia) nel 1980. Un successo dei raumisti \u00e8 stata l'apertura di una sezione esperantista nel PEN International, che nel 1993 ha riconosciuto il valore letterario della lingua internazionale.\nContrapponendosi ai \"finvenkisti\", ovvero gli esperantisti \"tradizionali\" - fautori della \"vittoria finale\" dell'Esperanto in campo internazionale -, i raumisti sostengono che la lingua internazionale \u00e8 per s\u00e9 stessa un valore, indipendentemente dalla sua funzione di semplice strumento ausiliario di comunicazione ed \u00e8 l'elemento culturale ed identificativo di una nuova comunit\u00e0 transnazionale, quella esperantista, definita come una sorta di minoranza linguistica diasporica, a cui si aderisce per libera scelta.\nIn altre parole, mentre la dottrina finvenkista considera l'Esperanto come una risposta al bisogno dell'umanit\u00e0 di comunicare\u00a0\u2013 principio riproposto nel manifesto di Praga -, quella raumista vede la lingua internazionale come una soluzione diretta alle singole persone: l'Esperanto in s\u00e9 stesso non pu\u00f2 incidere nella storia ma ha un ruolo nella vita dei singoli individui. La dottrina raumista, pur dimostrando una maggior pragmaticit\u00e0 rispetto a quella finvenkista, avrebbe due punti deboli: se da una parte afferma il diritto della comunit\u00e0 di esistere parallelamente al movimento \u00e8 anche vero che, se si tenta di organizzare la comunit\u00e0 attraverso nuove associazioni oppure attraverso patti civili, si crea un nuovo soggetto, parallelo al movimento gi\u00e0 esistente. In secondo luogo, il concetto di \"diaspora\" pu\u00f2 implicare l'idea di isolamento, di un'identit\u00e0 fondata su una contrapposizione con il mondo esterno: queste caratteristiche sono ancora pi\u00f9 accentuate nell'interpretazione che Giorgio Silfer ha sviluppato del raumismo (Jorge Camacho parla per questo di \"foirismo\") secondo la quale l'esperanto non \u00e8 soltanto un mezzo di comunicazione, ma anche un mezzo di espressione artistica e di identit\u00e0 per un \"esperanta popolo\". In tal senso il raumismo tronca con il neutralismo tradizionale ed \u00e8 perci\u00f2 una posizione condivisa solo da una minoranza, tuttavia in lenta e costante crescita.\nFortemente legata al raumismo \u00e8 la fondazione della Esperanta Civito (di solito tradotta in italiano tramite l'espressione latina Civitas Esperantica)."}
{"id": "737138", "revid": "1573940", "url": "https://it.wikipedia.org/wiki?curid=737138", "title": "Alcelaphus buselaphus lichtensteinii", "text": "L'alcelafo di Lichtenstein (Alcelaphus buselaphus lichtensteinii ), noto anche come \"konzi\", \u00e8 una sottospecie di alcelafo originaria delle savane e delle pianure alluvionali dell'Africa centro-meridionale. Fu scoperto nel basso Zambesi da un naturalista tedesco, Wilhelm Peters, che gli diede il nome del collega e compatriota, dottor Martin Lichtenstein, che viaggi\u00f2 lungamente nella parte meridionale del continente africano e fu poi direttore del Museo di Storia Naturale di Berlino.\nTassonomia.\nLa posizione tassonomica dell'alcelafo di Lichtenstein viene discussa da tempo. Gli zoologi Jonathan Kingdon e Theodor Haltenorth lo consideravano una sottospecie di \"A. buselaphus\". Nel 1979, la paleontologa Elisabeth Vrba istitu\u00ec un nuovo genere, \"Sigmoceros\", appositamente per questo alcelafo, basandosi sulle sue maggiori affinit\u00e0 con il genere \"Connochaetes\"; in seguito, nel 1997, fu la stessa studiosa, dopo ulteriori studi, ad accantonare il nuovo genere. L'analisi del DNA mitocondriale non ha riscontrato alcuna prova tale da giustificare l'istituzione di un genere a parte.\nDescrizione.\nL'alcelafo di Lichtenstein \u00e8 uno degli alcelafi di minori dimensioni. Misura 119\u2013122\u00a0cm di altezza al garrese e pesa 127\u2013145\u00a0kg. La schiena \u00e8 inclinata, ed \u00e8 pi\u00f9 alta alla regione del garrese che alla groppa. La parte superiore del corpo \u00e8 di colore bruno-rossastro, i fianchi appaiono di un marroncino pi\u00f9 chiaro e il posteriore \u00e8 biancastro. Sulla parte anteriore delle zampe \u00e8 presente una striscia scura. Le corna (presenti in entrambi i sessi), sono anellate, molto larghe e appiattite alla base, e relativamente corte e spesse in ogni punto. Si incurvano verso l'esterno e all'ins\u00f9, per poi piegarsi in avanti e all'interno formando un angolo di circa 45 gradi, e alla fine rivolgersi all'indietro, con le estremit\u00e0 pi\u00f9 o meno parallele. Le femmine sono simili ai maschi, ma hanno dimensioni leggermente inferiori e corna pi\u00f9 piccole.\nDistribuzione e habitat.\nL'alcelafo di Lichtenstein \u00e8 presente in Angola nord-orientale, Repubblica Democratica del Congo sud-orientale, Tanzania occidentale e meridionale, in gran parte dello Zambia, in alcune zone del Malawi, in aree circoscritte dello Zimbabwe sud-orientale e nel Mozambico settentrionale e centrale. In Sudafrica, era presente in passato nel Transvaal nord-orientale, dal quale \u00e8 scomparso, a causa della caccia, circa 90-100 anni fa. Recentemente \u00e8 stato reintrodotto nel parco nazionale Kruger e in una fattoria privata del Transvaal. Il numero totale di esemplari si aggira sulle 82.000 unit\u00e0. \u00c8 un'antilope tipica delle zone di \"miombo\", la distesa di erbe del genere \"Brachystegia\" intervallata da zone boschive propria dell'Africa centro-meridionale.\nBiologia.\nGregario e sedentario, vive in piccoli gruppi familiari di 5-10 individui guidati da un maschio dominante; tuttavia, in caso di pericolo, anche una femmina pu\u00f2 assumere la guida del gruppo. Altri maschi formano piccoli gruppi di scapoli, mentre i maschi pi\u00f9 anziani possono condurre vita solitaria. I maschi sono territoriali, e occupano aree ben definite per tutto l'anno, marcandone i confini raschiando il terreno con le corna e strofinando al suolo le ghiandole preorbitali; nel caso di invasioni del territorio da parte di altri maschi, scoppiano feroci combattimenti. Dopo otto mesi di gestazione nasce un unico piccolo in luglio-agosto. L'alcelafo di Lichtenstein pu\u00f2 vivere fino a 20 anni.\nDi abitudini sia diurne che notturne, \u00e8 attivo per gran parte del giorno e della notte, ma resta al coperto della vegetazione durante le ore pi\u00f9 calde della giornata. Si nutre prevalentemente di erba e beve acqua ogni giorno. Se minacciato da un predatore, \u00e8 in grado di correre molto velocemente."}
{"id": "737140", "revid": "76655", "url": "https://it.wikipedia.org/wiki?curid=737140", "title": "Cattolico-popolare", "text": ""}
{"id": "737142", "revid": "1719883", "url": "https://it.wikipedia.org/wiki?curid=737142", "title": "Umido", "text": ""}
{"id": "737148", "revid": "21079", "url": "https://it.wikipedia.org/wiki?curid=737148", "title": "Limite di funzione", "text": ""}
{"id": "737150", "revid": "1793900", "url": "https://it.wikipedia.org/wiki?curid=737150", "title": "Antelope Canyon", "text": "L'Antelope Canyon \u00e8 lo slot canyon pi\u00f9 visitato degli Stati Uniti sudoccidentali. Si trova sulla terra Navajo vicino a Page, Arizona.\nDescrizione.\nL'Antelope Canyon consiste di due formazioni separate, chiamate \"Antelope Canyon superiore\" e \"Antelope Canyon inferiore.\" I due tratti sono separati dalla strada 98. Il rift che ha generato i due canyon, nel suo percorso verso il lago Powell trova per primo uno sbarramento costituito da una formazione di arenaria posta trasversalmente al suo percorso. Qui genera l'Antelope Canyon superiore (\"Upper Antelope Canyon\") lungo solamente duecentosettanta metri, pi\u00f9 agevole e facile. Proseguendo l'avvicinamento verso il lago, dopo cinque chilometri circa verso nord, l'erosione penetra nel terreno generando il pi\u00f9 lungo e meno agevole Antelope Canyon inferiore (\"Lower Antelope Canyon\") lungo oltre quattro chilometri. Entrambi i tratti, visitabili solo con l'assistenza delle guide Navaho, costituiscono una vera meraviglia della natura, e sono una vera sfida per i fotografi a causa delle difficili condizioni di luce. In alcuni periodi dell'anno e del giorno, il tratto superiore \u00e8 caratterizzato dai fasci di luce che raggiungono il suolo. Entrambi i tratti dell'Antelope Canyon possono essere soggetti a inondazioni improvvise (\"flash flood\"). Violente piogge, anche molto distanti dal sito, possono infatti provocare improvvise e pericolose inondazioni con scarso o nullo preavviso.\nGeologia.\nL'Antelope Canyon (cos\u00ec come gli altri slot canyon) si \u00e8 formato nel corso di milioni di anni a causa dell'erosione dell'arenaria da parte dell'acqua e del vento."}
{"id": "737159", "revid": "2128848", "url": "https://it.wikipedia.org/wiki?curid=737159", "title": "Linguella", "text": "La linguella in filatelia \u00e8 una strisciolina di carta della misura di circa due centimetri per cinque millimetri che fino al 1945 veniva usata per applicare i francobolli ed i valori bollati in genere sugli album dei collezionisti filatelici.\nPoich\u00e9 fino a tale data non esistevano in commercio raccoglitori filatelici con taschine o strisce trasparenti l'unico modo per tenere fermo il francobollo in una certa posizione del foglio era quello di applicare la linguella sul francobollo e tramite questa poter incollare senza danni irrimediabili lo stesso sul foglio nella posizione desiderata.\n\u00c8 evidente che in tal modo si evitava anche la possibilit\u00e0 che il valore postale si potesse smarrire sfogliando l'album.\nIl limite di tale metodo di catalogazione \u00e8 che volendo disporre di un francobollo in perfette condizioni e cio\u00e8 senza la linguella applicata al verso o comunque la traccia della sua applicazione veniva necessario o disporre di un valore preso dal bordo di un foglio, con attaccato un lembo di esso su cui applicare la linguella, oppure disporre di due francobolli attaccati tra loro, in modo che la linguella si attaccasse su uno solo dei due, lasciando l'altro in perfette condizioni.\nDiversi collezionisti li usano ancora per i francobolli timbrati che non hanno problema di gomma e che nel caso possono essere anche lavati."}
{"id": "737160", "revid": "628767", "url": "https://it.wikipedia.org/wiki?curid=737160", "title": "Dipartimento di Florida", "text": "Il dipartimento di Florida \u00e8 una regione dell'Uruguay che si localizza circa al centro del paese stesso. I dipartimenti con cui confina sono al nord Durazno, a nordest Treinta y Tres, a est Lavalleja, a nordovest Flores, a sud Canelones e, come ultimo, a sudovest San Jos\u00e9. La superficie \u00e8 di circa 10417 km\u00b2, con una popolazione di circa 68181 abitanti. Capitale del dipartimento \u00e8 la citt\u00e0 omonima, Florida, situata a circa 100 km dalla capitale dello stato, Montevideo.\nStoria.\nFu istituito il 10 luglio 1856, anche se il primo centro abitato risale al 1760, con il \"Fort\u00ecn del Pintado\",o di \"San Juan Bautista de la Frontera\", costruito per difendere Montevideo dai continui saccheggiamenti cui era soggetta. La popolazione cominci\u00f2 ad addensarsi nelle vicinanze del forte, fino all'erezione della prima cappella, dedicata a Nostra Signora di Luj\u00e1n.\nNel 1805, su richiesta degli abitanti, il vescovo di Buenos Aires fece erigere una nuova chiesa, e nel 1809 il vicer\u00e9 nomin\u00f2 il primo curato.\nCi\u00f2 fu nuovamente favorevole alla creazione di un villaggio sotto l'egida di Montevideo. Il 24 aprile di quello stesso anno, il curato Figueredo, accompagnato da tre portavoce in rappresentanza dell'intera comunit\u00e0, annunciava la fondazione della citt\u00e0 di San Fernando de la Florida. I primi insediamenti furono nella citt\u00e0 orientale, che sarebbe in seguito divenuta teatro della dichiarazione dell'indipendenza nazionale.\nNel centro della rivoluzione indipendentista.\nQuando la provincia Oriental venne invasa e conquistata dai portoghesi nel 1816, al comando di Lecor, il governo dipartimentale si separ\u00f2 da quello di Buenos Aires, creando una nuova provincia. Per circa un lustro il territorio rimase soggetto al potere lusitano, fin quando, con l'indipendenza del Brasile, divenne parte del suo impero. Il 19 aprile 1825 una trentina di uomini armati e comandati da Juan Antonio Lavalleja tornarono dall'esilio argentino, dando inizio a un governo provvisorio che si installa il 14 giugno nell'attuale capitale del dipartimento.\nIl 20 agosto venne siglato un accordo che consente alla provincia di eleggere una giunta di rappresentanti, vigilati dal generale P\u00e9rez, primo presidente del dipartimendo di Florida.\nLa sessione inaugurale approv\u00f2 tre leggi fondamentali, tra cui quella dell'indipendenza e quella dell'unione, che furono presentate alla congresso preliminare di pace nel 1828 a Rio de Janeiro, dov'erano presenti i governi di Argentina e Brasile, e un terzo governo neutrale, la Gran Bretagna. In seguito all'approvazione ufficiale dello statuto/costituzione quella che era la \"provincia Cisplatina\" divenne un paese libero ed indipendente chiamato \"repubblica orientale dell'Uruguay\".\nLa \"Piedra alta\", dove la dichiarazione di indipendenza vide luce, si pu\u00f2 ancor'oggi vedere nella citt\u00e0 capitale del dipartimento, nei pressi del fiume Santa Lucia.\nGeografia fisica.\nLa situazione geografica del dipartimento \u00e8 molto favorevole alle comunicazioni di superficie, in quanto crocevia delle strade tra il nord e il sud dello stato.\nSociet\u00e0.\nEvoluzione demografica.\nSecondo il censimento del 2004, i circa 70\u00a0000 abitanti del dipartimento occupavano 21938 abitazioni, con una media di 3,1 . Ogni 100 donne, c'erano 100,4 uomini, la cui et\u00e0 media era rispettivamente di 34,5 e 31,8 anni, con una media di 33,2. Il tasso di aumento della popolazione \u00e8 stato del 0,071%, con 14,53 nascite e 10,08 morti ogni 1000 persone. Alla nascita, l'aspettativa di vita era di circa 76,24 anni in media, 72,98 per gli uomini e 79,63 per le donne. I nuclei familiari sono composti da 2,17 figli per ogni donna. Il reddito procapite, in citt\u00e0 con pi\u00f9 di 5000 abitanti, \u00e8 di circa 5207 pesos al mese, divenuto nel 2005 di circa 5127."}
{"id": "737161", "revid": "228587", "url": "https://it.wikipedia.org/wiki?curid=737161", "title": "Lingula", "text": ""}
{"id": "737162", "revid": "508036", "url": "https://it.wikipedia.org/wiki?curid=737162", "title": "Fresatura", "text": "La fresatura \u00e8 una lavorazione per asportazione di materiale che consente di ottenere una vasta gamma di superfici (piani, scanalature, spallamenti, forature ecc.) mediante l'azione di un utensile tagliente a geometria definita. Le caratteristiche pi\u00f9 importanti della lavorazione per fresatura sono l'elevata precisione e la buona finitura superficiale del prodotto finito; una buona fresatrice pu\u00f2 produrre pezzi con tolleranze inferiori al micron e una superficie a specchio.\nI principali parametri di lavoro della fresatura sono la velocit\u00e0 di taglio, da cui si ricava la velocit\u00e0 di rotazione della fresa, e l'avanzamento del pezzo. Poich\u00e9 la fresatura lavora per sottrazione, \u00e8 necessario che questo possa essere inscritto nel pezzo di partenza da cui verr\u00e0 asportato il sovrametallo.\nDescrizione.\nLa lavorazione viene effettuata mediante utensili, detti frese, montate su macchine utensili quali fresatrici o fresalesatrici. La fresatura, a differenza di altre lavorazioni pi\u00f9 semplici, richiede la rotazione dell'utensile e la traslazione del pezzo: i taglienti della fresa, ruotando, asportano metallo dal pezzo quando questo si trova in interferenza con la fresa a causa della traslazione del banco su cui il pezzo \u00e8 ancorato...\nIl ciclo lavorativo prevede normalmente una prima fase di sgrossatura, in cui l'asportazione viene fatta nel modo pi\u00f9 rapido e quindi pi\u00f9 economico possibile, lasciando un sufficiente sovrametallo per la successiva fase di finitura in cui si asportano le ultime parti eccedenti per raggiungere le dimensioni previste ottenendo una superficie pi\u00f9 liscia. La finitura, che consiste in una asportazione limitata di metallo, consente di rispettare il progetto per quanto riguarda le tolleranze delle dimensioni e il grado di rugosit\u00e0 delle superfici.\nI parametri.\nI principali parametri di lavoro della fresatura sono la velocit\u00e0 di taglio, da cui si ricava la velocit\u00e0 di rotazione della fresa, e l'avanzamento del pezzo:\nLa velocit\u00e0 di taglio dipende dal materiale di cui \u00e8 composta la fresa (o gli inserti che ne costituiscono i taglienti) e dalla durezza del materiale da lavorare.\nPer lavorare acciaio dolce (carico di rottura 490 N/mm2) le frese odierne fatte in Widia possono lavorare a velocit\u00e0 di taglio di 140 m/min, o fino a 200 m/min se dotate di ricoperture quali nitruro di titanio, la velocit\u00e0 va ridotta per lavorare materiali pi\u00f9 duri. La velocit\u00e0 di rotazione (n) della fresa, in giri/min, si calcola dividendo la velocit\u00e0 di taglio (vc) (moltiplicata 1000) per la circonferenza della fresa in mm (diametro \u00d8 per \u03c0):formula_1.\nL'avanzamento si calcola moltiplicando il numero di taglienti (z) per l'avanzamento per singolo tagliente (fz), per velocit\u00e0 di rotazione della fresa (n):formula_2.\nL'avanzamento per singolo tagliente \u00e8 di norma stabilito da tabelle fornite dai produttori di utensili, ed \u00e8 espresso in micron o in centesimi di millimetro; pu\u00f2 essere aumentato per taglienti con geometria di taglio inferiore ai 90\u00b0.\nDa ci\u00f2 si capisce che l'avanzamento dipende dalla geometria dei taglienti e dalla loro densit\u00e0, infatti frese con pi\u00f9 taglienti ma di diametro maggiore devono girare pi\u00f9 piano, quindi z aumenta ma n diminuisce.\nTuttavia la densit\u00e0 dei taglienti, cio\u00e8 il loro numero a parit\u00e0 di circonferenza del bipolare della fresa, dipende dal materiale da lavorare, in particolare dal tipo di truciolo che produce: se si lavora l'alluminio la densit\u00e0 sar\u00e0 bassa per poter scaricare i trucioli che sono lunghi e tendono ad aggrovigliarsi; la densit\u00e0 sar\u00e0 media per l'acciaio, mentre sar\u00e0 maggiore per la ghisa che produce trucioli in forma di polvere.\nI parametri di lavoro sono indicati secondo la simbologia ISO:"}
{"id": "737163", "revid": "101419", "url": "https://it.wikipedia.org/wiki?curid=737163", "title": "Un idillio nei campi", "text": ""}
{"id": "737164", "revid": "1305772", "url": "https://it.wikipedia.org/wiki?curid=737164", "title": "Distretto di Alba", "text": "Il distretto di Alba (in rumeno \"Jude\u021bul Alba\") \u00e8 uno dei 41 distretti della Romania situato nella regione storica della Transilvania. Confina a nord con il distretto di Cluj e quello di Mure\u0219, a est con il distretto di Sibiu, a sud-ovest con il distretto di Hunedoara e a nord-est con quelli di Arad e Bihor.\nSociet\u00e0.\nEvoluzione demografica.\nAl 1\u00ba gennaio 2009 il distretto aveva 374.535 abitanti, per oltre il 90% romeni.\nGeografia antropica.\nSuddivisioni amministrative.\nIl distretto \u00e8 composto da 4 municipi, 7 citt\u00e0 e 67 comuni."}
{"id": "737166", "revid": "1543377", "url": "https://it.wikipedia.org/wiki?curid=737166", "title": "Lingula (anatomia)", "text": "La lingula \u00e8 una regione del lobo superiore del polmone sinistro che corrisponde al lobo medio del polmone destro in termini di equivalenza dei bronchi segmentali e ricopre l'apice del cuore. Nel polmone infatti si riconoscono tre lobi a destra (superiore, medio ed inferiore) e due a sinistra (superiore ed inferiore).\nL'equivalenza tra lingula e lobo polmonare medio destro non \u00e8 unanimemente accettata da tutti gli studiosi di embriologia, ma molti ritengono che la lingula del lobo sinistro sia il residuo del lobo medio del polmone sinistro, che si \u00e8 poi perso attraverso l'evoluzione.\nStoria.\nNell'anno 1889 il dottor Ewart William descrisse con precisione l'anatomia del bronco lingulare e ne riport\u00f2 gli aspetti salienti in una sua monografia inerente ai bronchi ed ai vasi sanguigni del polmone. Ewart si riferiva spesso a questa zona polmonare utilizzando il termine \"lobo cardiaco\".\nRagionando su quanto emergeva dalle dissezioni e da calchi bronchiali descrisse un \"fusto bronchiale cardiaco\" che emergeva dalla faccia inferiore del bronco lobare superiore a pochi centimetri dalla sua origine.\nQuesto bronco si suddivide nuovamente dopo 2 o 3\u00a0cm e proseguendo in avanti ed in basso termina dividendosi in due rami, anterolaterale e posteromediale.\nPosizione e forma.\nLa lingula in ogni caso occupa a sinistra una posizione corrispondente al lobo medio destro, anche se la fessura tra il lobo superiore destro e medio di solito \u00e8 ben sviluppata, mentre questo aspetto \u00e8 raro sul lato sinistro.\nLa lingula costituisce i due lobi segmentali:\nQuando \u00e8 ben sviluppata, assomiglia al lobo medio nella forma e presenta una superficie mediastinica quadrilatera, una superficie inferiore o interlobare semiellittica, ed una superficie anterolaterale o costale triangolare.\nUna cresta prominente o \"frenulo\" contribuisce a tenere distinte le superfici mediastiniche e inferiore. Questo frenulo si estende verso l'alto e all'indietro attraverso l'ilo.\nAl termine e posteriormente a questa cresta possono essere individuati i bronchi ed i vasi sanguigni che irrorano la lingula.\nIn letteratura medica sono riportati diversi casi di polmoni trilobari a sinistra.\nPatologia.\nLa lingula \u00e8 sede di ogni tipo di processo flogistico, infettivo o neoplastico (enfisema, infezioni tubercolare, carcinoma bronchiale ecc.) che possa colpire il polmone.\n\u00c8 inoltre sede di infezione da micobatteri atipici, in genere appartenenti al Micobacterium Avium Complex: questo tipo di infezione prende il nome di sindrome di Lady Windermere, dal personaggio dell'omonima commedia di Oscar Wilde.\nRadiologia.\nLa lingula in radiologia presenta aspetti e problemi peculiari.\nGli aspetti e le caratteristiche delle patologie che coinvolgono la lingula sono spesso molto difficili da diagnosticare radiograficamente."}
{"id": "737173", "revid": "2519", "url": "https://it.wikipedia.org/wiki?curid=737173", "title": "San Fernando (Pampanga)", "text": "San Fernando \u00e8 una citt\u00e0 componente delle Filippine, capoluogo della Provincia di Pampanga e della Regione di Luzon Centrale.\nSan Fernando \u00e8 formata da 35 baranggay:"}
{"id": "737174", "revid": "1272592", "url": "https://it.wikipedia.org/wiki?curid=737174", "title": "Rifiuto", "text": "I rifiuti sono materiali di scarto o avanzo di svariate attivit\u00e0 umane. Esempi tipici ne sono i rifiuti solidi urbani, le acque reflue (contenenti rifiuti corporei), il deflusso superficiale della pioggia in idrologia e in particolar modo nei sistemi di drenaggio urbano, i rifiuti radioattivi e altri.\nDefinizione normativa.\nProgramma delle Nazioni Unite per l'ambiente.\nSecondo il Programma delle Nazioni Unite per l'ambiente (UNEP) e in particolare secondo la Convenzione di Basilea del 1989, art.2(1), \"I rifiuti sono sostanze o oggetti che sono smaltiti o che sono destinati a essere smaltiti o devono essere smaltiti in base alle disposizioni della legislazione nazionale\".\nUnione europea.\nL'Unione europea, con la Direttiva n.2008/98/Ce del 19 novembre 2008 (Gazzetta ufficiale europea L312 del 22 novembre 2008) li definisce \"qualsiasi sostanza od oggetto di cui il detentore si disfi o abbia l'intenzione o l'obbligo di disfarsi\".\nNon sono considerati rifiuti i \"sottoprodotti\", ossia i residui ottenuti da un ciclo produttivo che soddisfano i requisiti elencati nell'art. 184-bis del D.lgs. 152/2006:\n\u00c8 previsto che, dopo una determinata lavorazione, un rifiuto possa cessare di essere tale se vengono rispettate le condizioni elencate nell'art. 184-ter del D.lgs. 152/2006:\nItalia.\nLa definizione normativa in Italia \u00e8 data dall'art. 183 del decreto legislativo 3 aprile 2006 n. 152 (cosiddetto \"Testo unico ambientale\"), modificata dal decreto legislativo 3 dicembre 2010, n. 205 \"Disposizioni di attuazione della direttiva 2008/98/CE del Parlamento europeo e del Consiglio del 19 novembre 2008 relativa ai rifiuti e che abroga alcune direttive\". (10G0235) (GU n. 288 del 10-12-2010 - Suppl. Ordinario n.269):\nL'atto di \"disfarsi\" va inteso indipendentemente dal fatto che il bene possa potenzialmente essere oggetto di riutilizzo, diretto o previo intervento manipolativo. Secondo la Circolare del Ministero dell'Ambiente 28.06.1999 \"disfarsi\" equivale ad avviare un oggetto o sostanza ad operazioni di smaltimento o di recupero (rispettivamente allegati B e C alla parte quarta del D.Lgs. 152/2006).\nCanada.\nLa produzione totale di rifiuti stimata in Canada \u00e8 la pi\u00f9 grande del mondo. Ha un totale annuo stimato di rifiuti \u00e8 1,325,480,289 tonnellate. Data la popolazione canadese di 36,7 milioni, si tratta di uno spreco annuo stimato pro capite di 36,1 tonnellate.\nBulgaria.\nSebbene la Bulgaria abbia una popolazione di circa 7 milioni di persone, genera un po' pi\u00f9 di spazzatura rispetto agli Stati Uniti, che hanno una popolazione di oltre 325 milioni di persone. Lo spreco annuo stimato pro capite in Bulgaria \u00e8 di 26.7 tonnellate e il totale annuo stimato dei rifiuti \u00e8 di 189,141.945 tonnellate.\nLa grande impresa edile bulgara \u00e8 il principale produttore dei rifiuti del paese: l'industria da sola produce 172 milioni di tonnellate di rifiuti. Tra il 2010 e il 2016, la costruzione di immobili ha visto un aumento dell'attivit\u00e0 del 16,4% nel paese.\nStati Uniti.\nGli Stati Uniti hanno la terza popolazione pi\u00f9 grande di tutti i paesi e hanno prodotto il maggior numero di rifiuti solidi urbani al mondo: nel 2017 sono stati generati 258 milioni di tonnellate di RSU. Il paese pi\u00f9 popoloso del mondo, la Cina, invece, ha generato 210 milioni di tonnellate di rifiuti solidi urbani nel 2017. La produzione di rifiuti pro capite tra gli americani \u00e8 aumentata da 4,5 libbre per persona al giorno nel 2017 a 4,9 libbre per persona al giorno nel 2018. Nel corso di un anno, ci\u00f2 equivale a circa 0,8 tonnellate metriche pro capite all'anno. La Banca Mondiale ha una categoria speciale per rifiuti industriali, medici, rifiuti elettronici, pericolosi e agricoli. Gli Stati Uniti hanno generato circa 8,4 miliardi di tonnellate in questa categoria di rifiuti nel 2017.\nEstonia.\nLa stima dei rifiuti annuali pro capite dell'Estonia era di 23,5 tonnellate e il totale stimato dei rifiuti annuali era di 30,912,409 tonnellate. Il paese genera oltre 35 volte la media UE di rifiuti pericolosi pro capite, quasi tutti provenienti dal settore degli scisti bituminosi. Quasi un terzo dei quasi 31 milioni di tonnellate di rifiuti del paese sono rifiuti pericolosi. La popolazione dell'Estonia \u00e8 di circa 1,3 milioni.\nFinlandia.\nLa popolazione della Finlandia \u00e8 di 5,5 milioni. I suoi rifiuti annuali stimati pro capite erano 16.6 tonnellate e il totale stimato dei rifiuti annuali del paese era 91,698.449 tonnellate in 2017. La Finlandia \u00e8 uno dei paesi pi\u00f9 ricchi del mondo. Il settore immobiliare ha registrato un enorme vantaggio grazie ai bassi tassi ipotecari e alla crescita dei centri urbani. In queste aree urbane \u00e8 esplosa una crescente domanda di nuovi edifici, in particolare di piccoli appartamenti.\nDanimarca.\nLa Danimarca \u00e8 il pi\u00f9 grande produttore di rifiuti urbani pro capite nell'Unione europea, con ogni abitante che ha generato una media di 844 chilogrammi di rifiuti nel 2019. Seguono Lussemburgo e Malta.\nClassificazione.\nI rifiuti possono essere classificati in base all'origine in:\nin base alle loro caratteristiche di pericolosit\u00e0, in (D.lgs 152/06 art.184 c.1):\nin base al loro stato fisico:\nRifiuti solidi urbani.\nI rifiuti solidi urbani sono una classe fortemente eterogenea; vengono abbreviati internazionalmente nell'acronimo MSW dall'inglese \"Municipal Solid Waste\" o dall'acronimo italiano RSU.\nSono rifiuti urbani (D.Lgs. 152/06, art. 184, c. 2):\nSali presenti.\nGli RSU, contengono vari sali inorganici e composti alogenati organici che contribuiscono in modo differente alla produzione di diossine durante un processo di combustione e nello stesso tempo sono responsabili di fenomeni di degrado delle strutture di contenimento delle discariche. riportano un contenuto salino inorganico molto elevato negli RSU, formato essenzialmente da:\nI sali lisciviabili del rifiuto solido urbano possono superare i 5 g/litro. Tali sali, pressoch\u00e9 tutti di tipo inorganico, contribuiscono alla formazione di vari composti aggressivi nel percolato.\nRifiuti speciali.\nSono rifiuti speciali (D.Lgs. 152/06, art. 184, c. 3):\nRifiuti pericolosi.\nSono rifiuti pericolosi (D.Lgs. 152/06, art. 184, c. 5):\nClasse di rischio.\nLe classi di pericolo dei rifiuti sono le seguenti:\nIl Catalogo europeo dei rifiuti (allegato D del Testo Unico), istituito conformemente alla normativa comunitaria e suscettibile di periodiche revisioni, assegna ad ogni tipologia di rifiuto un codice a 6 cifre (cos\u00ec detto codice CER) che ne consente una pi\u00f9 facile identificazione.\nRifiuti tossici.\nI rifiuti tossici sono quei materiali di scarto che possono causare dei danni o la morte a creature viventi, o che possono porre a rischio l'ambiente circostante. Generalmente si tratta di prodotti di provenienza industriale e commerciale, ma anche di uso domestico (prodotti delle pulizie, batterie, cosmetici, prodotti di giardinaggio), in agricoltura (fertilizzanti chimici, pesticidi), militare (armi nucleari e chimiche), servizi medici (prodotti farmaceutici), fonti radioattive, industria leggera (impianti di lavaggio a secco). Possono presentarsi in forma liquida, solida o liquame e contenere agenti chimici, metalli pesanti, radioisotopi e altre tossine. Si diffondono facilmente e possono contaminare laghi, fiumi, falde acquifere\nCome per l'inquinamento, il problema dei rifiuti tossici cominci\u00f2 a presentarsi significativamente durante la rivoluzione industriale.\nDiverse organizzazioni e gruppi ambientalisti, hanno posto all'attenzione dei media la gestione spesso inadeguata dei rifiuti tossici, rivelando le frequenti collusioni della mafia, nel sud come nel nord Italia.\nGestione.\nPer quanto riguarda il problema attuale della gestione (trattamento o recupero) dei rifiuti si rimanda alla voce specifica:\nItalia.\nIl decreto legislativo 205/2010, art. 1, modifica l'articolo 177 del decreto legislativo 152/2006 come segue:"}
{"id": "737175", "revid": "889336", "url": "https://it.wikipedia.org/wiki?curid=737175", "title": "Tennistavolo ai Giochi della XXVII Olimpiade", "text": ""}
{"id": "737176", "revid": "1708406", "url": "https://it.wikipedia.org/wiki?curid=737176", "title": "Limite di funzioni a pi\u00f9 variabili", "text": "In analisi matematica, il limite di funzioni a pi\u00f9 variabili \u00e8 un caso particolare del concetto generale di limite di una funzione, applicato a funzioni del tipo:\ndove formula_2 \u00e8 un sottoinsieme dello spazio euclideo formula_3-dimensionale formula_4.\nIl limite di una funzione a pi\u00f9 variabili \u00e8 spesso calcolato con criteri \"ad hoc\" e presenta aspetti specifici, non presenti per una funzione qualsiasi. \nDefinizione.\nLa definizione di limite per una funzione a pi\u00f9 variabili segue da quella pi\u00f9 generale per funzioni fra spazi metrici. In particolare, una funzione formula_5 definita su un insieme formula_6 di formula_4 ha limite formula_8 in un punto di accumulazione formula_9 per formula_6 se per ogni numero reale formula_11 esiste un numero reale formula_12 tale che:\nLa definizione fa uso della norma per vettori in formula_4 e di una notazione vettoriale compatta per il punto formula_14. Se esiste il limite formula_8, questo \u00e8 unico per il teorema di unicit\u00e0 del limite, e si indica ugualmente con:\nIn due variabili si possono ancora scrivere tutte le componenti senza creare una notazione troppo pesante e quindi si trover\u00e0 scritto, per un limite in formula_21:\nComponenti.\nPu\u00f2 risultare utile scrivere le componenti formula_23 della funzione formula_24 e notare che la nozione:\n\u00e8 equivalente a:\ndove formula_29.\nEsempio.\nIl limite seguente non esiste:\nInfatti si ottengono valori diversi del limite avvicinandosi al punto formula_31 da direzioni diverse. Ponendo formula_32 e calcolando il limite destro, si ottiene:\nMentre sulla retta formula_34 si ricava:\nNel caso in pi\u00f9 variabili la \"direzione\", ovvero la curva lungo la quale si calcola un limite \u00e8 di fondamentale importanza: se una funzione ha limite nel punto, questo non deve dipendere dalla \"direzione scelta\".\nCalcolo.\nPer calcolare il limite di una funzione di due variabili formula_36 in un punto formula_37, un primo metodo consiste nel fare un cambiamento di variabili in coordinate polari:\ne si compone la funzione: \nInoltre vale il teorema:\nin modo per\u00f2 uniforme rispetto a formula_41, cio\u00e8 l'ampiezza dell'intervallo di formula_42 tale che le immagini siano tutte contenute in un qualsiasi intorno dello 0 deve essere indipendente da formula_43.\nUn altro metodo invece \u00e8 quello di calcolare il limite secondo le diverse curve passanti per formula_37, cio\u00e8, all'avvicinarsi a formula_37, secondo diverse direzioni:\ncomponendo la funzione formula_47\ndove formula_49.\nIn generale, con quest'ultimo metodo \u00e8 estremamente difficile calcolare il limite, poich\u00e9 si dovrebbe calcolarlo per tutte le infinite direzioni che avvicinano formula_37; perci\u00f2 il metodo \u00e8 utile per negare l'esistenza di un ipotetico limite (come fatto nell'esempio precedente), usando il teorema delle restrizioni."}
{"id": "737181", "revid": "46931", "url": "https://it.wikipedia.org/wiki?curid=737181", "title": "Organizzazioni criminali", "text": ""}
{"id": "737183", "revid": "599013", "url": "https://it.wikipedia.org/wiki?curid=737183", "title": "Wuu", "text": ""}
{"id": "737186", "revid": "599013", "url": "https://it.wikipedia.org/wiki?curid=737186", "title": "Xho", "text": ""}
{"id": "737189", "revid": "767487", "url": "https://it.wikipedia.org/wiki?curid=737189", "title": "Tennistavolo ai Giochi della XXVI Olimpiade", "text": ""}
{"id": "737190", "revid": "287204", "url": "https://it.wikipedia.org/wiki?curid=737190", "title": "David Byrne (disambigua)", "text": ""}
{"id": "737191", "revid": "599013", "url": "https://it.wikipedia.org/wiki?curid=737191", "title": "Sah", "text": ""}
{"id": "737193", "revid": "228587", "url": "https://it.wikipedia.org/wiki?curid=737193", "title": "Yap", "text": ""}
{"id": "737197", "revid": "1876595", "url": "https://it.wikipedia.org/wiki?curid=737197", "title": "Hellcat", "text": "Hellcat, il cui vero nome \u00e8 Patricia \"Patsy\" Walker (poi Patsy Baxter e Patsy Hellstrom), \u00e8 un personaggio dei fumetti creato da Ruth Atkinson (testi e disegni), pubblicato dalla Timely Comics (in seguito Marvel Comics). La sua prima apparizione avviene in \"Miss America Magazine\" (vol. 1) n. 2 (novembre 1944).\nIntrodotta nella Golden Age come adolescente protagonista di una serie di fumetti a tema commedia romantica, Patsy Walker \u00e8 stata successivamente integrata, come adulta, nella continuity ufficiale dell'Universo Marvel assumendo l'identit\u00e0 della supereroina Hellcat ed entrando a far parte sia dei Difensori che dei Vendicatori.\nNel 2011 si \u00e8 classificata 95\u00aa nella lista delle \"100 donne pi\u00f9 sexy dei fumetti\" stilata da Comics Buyer's Guide.\nStoria editoriale.\nDopo il debutto nel novembre 1944 su \"Miss America Magazine\" (vol. 1) n. 2, pubblicato dalla Timely Comics (casa editrice antesignana della Marvel), la rossa Patsy Walker, insieme ai genitori Stanley e Betty, al fratellino Mickey, al suo ragazzo Robert \"Buzz\" Baxter e alla nemica-amica dai capelli corvini Hedy Wolfe, sono stati protagonisti di varie avventure a stampo umoristico-sentimentale pubblicate dagli anni quaranta fino al 1967 sulla testata a fumetti per adolescenti \"Patsy Walker\" e sui suoi spin-off \"Patsy and Hedy\", \"Patsy and Her Pals\" e \"A Date with Patsy\". Ad attestare la popolarit\u00e0 della serie il fatto che sia uno dei pochi titoli Timely Comics (assieme a \"Millie the Model\" e \"Kid Colt, Outlaw\") ad essere pubblicata sia durante il periodo della Golden Age, che sotto l'etichetta Atlas Comics negli anni cinquanta e infine durante la Silver Age.\nSebbene Ruth Atkinson abbia scritto e disegnato i primissimi episodi, Al Jaffee, futuro cartonista di \"Mad Magazine\", ha realizzato diversi numeri della testata, alcuni dei quali in coppia col futuro fondatore di \"Mad\" Harvey Kurtzman, venendo in seguito sostituito da Al Hartley. Morris Weiss ha invece illustrato \"Patsy and Her Pals\".\nDopo il diploma di Patsy nel numero 116 (agosto 1964), la serie assume toni leggermente pi\u00f9 seri affrontando le disavventure della giovane donna in carriera pur mantenendo tematiche romantiche. \"Patsy Walker\" \u00e8 durata fino al numero 124 (dicembre 1965), mentre \"Patsy and Hedy\" \u00e8 stato pubblicato fino al febbraio 1967 arrivando al numero 110.\nNell'ottobre 1965 su \"Fantastic Four Annual\" (vol. 1) n. 3 Patsy e Hedy, entrambe adulte, fanno un piccolo cameo stabilendo il loro ingresso ufficiale nell'Universo Marvel. Una successiva mossa di ret-con stabilisce che le precedenti avventure del personaggio sono in realt\u00e0 una \"finzione nella finzione\": storie a fumetti realizzate dalla madre di Patsy ispirandosi alla figlia liceale e pubblicate nel mondo Marvel divenendo molto popolari. Tra la versione \"fumettistica\" e quella \"reale\" vi sono per\u00f2 molte differenze ad esempio i nomi dei genitori, Joshua e Dorothy anzich\u00e9 Stanley e Betty, o il fatto che nessuno dei cugini di Patsy, cos\u00ec come il fratello minore Mickey, esistano nella continuity ufficiale; motivo per cui sono spesso indicati come ampiamente frutto della fantasia dell'autrice e, seppur almeno in parte basati su fatti accaduti, largamente esagerati.\n\"Patsy Walker\" n. 95 e \"Journey into Mystery\" n. 69, entrambi del giugno 1961, sono inoltre i primi fumetti targati \"Marvel Comics\", presentando il logo \"MC\" sulle loro copertine.\nSu \"Amazing Adventures\" (vol. 2) n. 13 del luglio 1972, viene introdotta l'idea di una Patsy Walker supereroina e assistente di Bestia, dunque, in \"Avengers\" (vol. 1) n. 144 del febbraio 1976, Patsy assume l'identit\u00e0 di Hellcat indossando il costume dismesso da Tigra come Donna Gatto. Lo stesso nome \"Hellcat\" era stato originariamente proposto come alter ego originale di Tigra.\nSu \"Defenders\" (vol. 1) n. 44 (febbraio 1977), si unisce ai Difensori rimanendo coprimaria della testata fino a quando sposa in seconde nozze Daimon Hellstrom nel numero 125 (novembre 1983) divenendo sua partner come investigatrice dell'occulto. In \"Hellstorm: Prince of Lies\" (vol. 1) n. 14 (maggio 1994) il personaggio muore ma, in seguito, viene resuscitata sulle pagine di \"Thunderbolts Annual 2000\" (maggio 2000) comparendo poi in una miniserie di tre numeri a s\u00e9 stante, nel poco longevo revival \"Defenders\" (vol. 2) n. 1-12 (marzo 2001-febbraio 2002), come protagonista assoluta della serie in cinque numeri \"Patsy Walker: Hellcat\" (settembre 2008-febbraio 2009) e come co-protagonista, assieme a Firestar, la Gatta Nera e Photon, di \"Marvel Divas\" (settembre-dicembre 2009) breve testata scritta da Roberto Aguirre-Sacasa e Tonci Zonjic descritta come \"\"Sex and the City\" nell'Universo Marvel\". Inoltre continua a fare da guest star in numerose pubblicazioni Marvel.\nBiografia del personaggio.\nPrimi anni.\nNata a Centerville, California, unica figlia di Joshua e Dorothy Walker, Patsy ha partecipato a vari concorsi di bellezza e provini televisivi fin da bambina per volere della madre che sperava diventasse una modella. Quando Patsy inizia a andare al liceo Dorothy, fumettista in erba, prende ispirazione dalle vicissitudini della figlia usandola come protagonista di una serie di commedie romantiche a fumetti che le porta grande notoriet\u00e0 pur divenendo motivo di grande imbarazzo per Patsy, che tuttavia inizia a idolatrare l'immagine dei supereroi, sia nei fumetti sia nella vita reale, tanto che da adolescente ha una cotta per Reed Richards.\nAppena dopo il diploma Patsy abbandona ogni sua ambizione per sposare Robert \"Buzz\" Baxter, il suo ragazzo storico, che si arruola nella US Air Force divenendo colonnello. La coppia passa gli anni successivia al matrimonio trasferendosi da una base militare all'altra a causa del lavoro di Buzz, con grande rammarico di Patsy che, inoltre, viene trascurata sempre maggiormente dal marito.\nHellcat.\nAnni dopo Buzz viene assoldato come consulente di sicurezza in un complesso della Brand Corporation in New Jersey e durante la permanenza nel luogo/ Patsy, profondamente insoddisfatta della sua vita matrimoniale, incontra Bestia, ne scopre l'identit\u00e0 segreta e lo cura dalle ferite riportate in uno scontro con Quasimodo estorcendogli in cambio la promessa di aiutarla a diventare una supereroina.\nNel frattempo divorzia da Buzz e, assieme a Bestia, si unisce ai Vendicatori per investigare le attivit\u00e0 criminali della Brand Corporation in quanto filiale della Roxxon, ma l'ex-marito imprigiona sia lei che gli eroi. Riusciti a liberarsi, i Vendicatori e Patsy trovano in un magazzino della Brand Corporation il costume indossato da Tigra quando ancora era la Donna Gatto. Indossatolo, Patsy assume l'identit\u00e0 segreta di \"Hellcat\" e, sfruttando le sue doti atletiche, aiuta i supereroi a combattere la Roxxon dopodich\u00e9, pur desiderosa di unirsi al gruppo in via definitiva, viene persuasa da Dragoluna a seguirla su Titano affinch\u00e9 la possa addestrare sbloccando il potenziale psichico latente che percepisce dentro di lei. Inoltre su Titano Patsy riceve un addestramento intensivo nelle arti marziali.\nTornata sulla Terra Patsy/Hellcat si unisce ai Difensori e, nel corso delle avventure vissute con loro, conosce Daimon Hellstrom, il \"Figlio di Satana\", con cui inizia una relazione e che in seguito sposa con una cerimonia svoltasi a Greentown, Ohio, ove si \u00e8 trasferito suo padre Joshua nel frattempo rimasto vedovo e risposatosi con una donna di nome Bea. Folle di gelosia, l'ex-marito Buzz diviene il supercriminale Mad-Dog e tenta di assassinare la coppia con l'aiuto della Mutant Force, ma viene fermato dai Difensori.\nDopo il matrimonio lei e il marito lasciano il gruppo e si trasferiscono a San Francisco e aprono un'agenzia di investigazione dell'occulto collaborando coi Vendicatori della Costa Ovest per guarira l'anima della precedente proprietaria del suo costume, Tigra, nonch\u00e9, in seguito, per catturare Squalo Tigre e Whirlwind.\nMorte e ritorno.\nNel momento in cui l'influenza demoniaca interna del marito si fa pi\u00f9 forte, Patsy viene condotta prima alla follia e poi al suicidio. Dopo la morte la sua anima viene catturata da Mefisto e costretta a combattere contro schiere di demoni in una sorta di primitivo Colosseo assieme a Mimo (Barbara Morse). Saputo ci\u00f2, Hellstrom inganna Occhio di Falco convincendolo di star andando in soccorso di sua moglie, mentre in realt\u00e0 al termine del viaggio negli inferi \u00e8 Patsy a venire resuscitata e non Bobbi.\nTornata in vita, Patsy diviene depressa e disillusa, abbandona la vita supereroistica e scrive la sua autobiografia decidendo poi di promuoverla con un tour che la porta a tornare alla sua citt\u00e0 natale, dove ritrova la grinta perduta ricongiungendosi all'amica-nemica Hedy Wolfe e indossando nuovamente i panni di Hellcat per affrontare un'orda di demoni. Divorziata anche dal secondo marito, Hellcat decide di dedicarsi appieno alla vita da supereroina unendosi per un certo periodo anche alla nuova (e poco longeva) formazione di Difensori.\nDopo la guerra civile dei superumani Hellcat \u00e8 una dei tanti eroi che registra la sua identit\u00e0 al governo aderendo poi all'Iniziativa dei 50 Stati come unico supereroe attivo in Alaska. Successivamente diviene meno attiva nella lotta al crimine e si dedica alla pubblicazione di una serie di romanzi autobiografici stringendo una profonda amicizia con altre tre eroine part-time: Firestar, la Gatta Nera e Photon.\nHellcat \u00e8 inoltre una delle supereroine prese in considerazione da Luke Cage e Jessica Jones per fare da babysitter a loro figlia Danielle.\nPoteri e abilit\u00e0.\nHellcat \u00e8 dotata di un'acutissima percezione extrasensoriale grazie alla quale pu\u00f2 percepire il manifestarsi di fenomeni mistici o gli oggetti e le persone toccati da energia occulta, inoltre \u00e8 resistente agli attacchi psichici e pu\u00f2 generare campi di forza capaci di respingere qualsiasi attacco di natura magico-soprannaturale. Seppur non possegga alcuna dote fisica sovrumana, Hellcat possiede una grande agilit\u00e0 ed \u00e8 un'abile combattente corpo a corpo addestrata sia da Capitan America che da Dragoluna.\nDopo la resurrezione Hellcat ha incrementato notevolmente i suoi poteri psichici preesistenti manifestando inoltre l'abilit\u00e0 mistica di invocare a s\u00e9 il suo costume facendolo materealizzare dal nulla. In battaglia si serve inoltre di artigli retrattili, posti sia sui guanti che sugli stivali, e di un rampino estensibile, posto sul polso del guanto destro.\nAltre versioni.\nMarvel Zombi.\nNella realt\u00e0 di \"Marvel Zombi\", Hellcat \u00e8 tra i tanti supereroi infetti facenti parte dell'orda di zombie che assedia Latveria.\nUltimate.\nNell'universo Ultimate Patsy Walker \u00e8 una precaria che svolge vari lavori nell'industria dell'intrattenimento comparendo come: oratrice per un'industria di sicurezza, modella di costumi da bagno per Maxim, presentatrice di un libro biografico sul Dottor Strange in un talk show e intervistatrice di Norman Osborn. Successivamente assume l'identit\u00e0 di \"Hellcat\" ed entra nell'improbabile team dei \"Difensori\", aspiranti supereroi pi\u00f9 interessati alla fama che a combattere il crimine. Quando Loki dona a ciascun membro del gruppo dei superpoteri manipolandoli affinch\u00e9 combattano gli Ultimates, Patsy viene mutata in un ibrido umano-felino con un manto da leopardo."}
{"id": "737198", "revid": "124303637", "url": "https://it.wikipedia.org/wiki?curid=737198", "title": "Unione Generale dei Lavoratori", "text": "L'Unione Generale dei Lavoratori (\"Uni\u00f3n General de Trabajadores\", UGT) \u00e8 uno dei pi\u00f9 importanti sindacati spagnoli, storicamente vicino al Partito Socialista Operaio Spagnolo.\nStoria.\nL'UGT venne fondata il 12 agosto 1888 da Pablo Iglesias Posse sulla base del socialismo marxista, nonostante lo status apolitico definito nel proprio statuto. Fino al XIV congresso del 1920, la lotta di classe non venne riconosciuta come uno dei principi fondamentali dell'agire sindacale. Nonostante l'UGT non ebbe mai a instaurare un rapporto unitario formale con il PSOE, il sindacato \u00e8 stato sempre in relazione con il partito socialista sin dalla sua fondazione, al punto che essere membro dell'UGT comportava una affiliazione al PSOE e viceversa.\nDurante il periodo della Prima guerra mondiale, l'UGT segu\u00ec una linea tattica di relazione stretta e di unit\u00e0 di azione con la Confederazione Nazionale del Lavoro (CNT, \"Confederaci\u00f3n Nacional del Trabajo\") e con i comunisti. Questo periodo si concluse con la dittatura di Miguel Primo de Rivera, che consegn\u00f2 il monopolio sindacale a quello sponsorizzato dal proprio governo. La CNT scelse una linea di scontro radicale con il regime, venendo in questo modo bandita, mentre l'UGT, bench\u00e9 in aperto dissenso con la dittatura, adott\u00f2 una linea collaborativa per poter continuare ad operare legalmente. Durante la Seconda Repubblica Spagnola, l'UGT attravers\u00f2 un periodo di radicalizzazione sotto la guida di Francisco Largo Caballero, sorpassando la quota di un milione di iscritti, mentre le profonde fratture degli anni sanguinosi della Guerra Civile Spagnola portarono alla rimozione di Caballero dalla sua carica di segretario generale nel 1937.\nLa vittoria del generale Francisco Franco nella guerra civile costrinse l'UGT all'esilio e alla clandestinit\u00e0 fino alla morte del dittatore avvenuta nel 1975. Il sindacato riemerse dall'illegalit\u00e0 durante il successivo periodo di transizione democratica, insieme alla Commissioni Operaie (CCOO, \"Comisiones Obreraas\"), legate al Partito Comunista di Spagna. L'UGT e le CCOO rappresentato all'oggi le maggiori formazioni sindacali spagnole, mentre la Confederazione Generale del Lavoro (CGT, \"Confederaci\u00f3n General del Trabajo\") \u00e8 relegata in una posizione minoritaria."}
{"id": "737199", "revid": "599013", "url": "https://it.wikipedia.org/wiki?curid=737199", "title": "Ugt", "text": ""}
{"id": "737201", "revid": "9314", "url": "https://it.wikipedia.org/wiki?curid=737201", "title": "Uni\u00f3n General de Trabajadores", "text": ""}
{"id": "737202", "revid": "9314", "url": "https://it.wikipedia.org/wiki?curid=737202", "title": "Unione generale dei lavoratori", "text": ""}
{"id": "737203", "revid": "889336", "url": "https://it.wikipedia.org/wiki?curid=737203", "title": "Tennistavolo ai Giochi della XXV Olimpiade", "text": ""}
{"id": "737205", "revid": "767487", "url": "https://it.wikipedia.org/wiki?curid=737205", "title": "Ice Princess - Un sogno sul ghiaccio", "text": "Ice Princess - Un sogno sul ghiaccio (\"Ice Princess\") \u00e8 un film del 2005 diretto da Tim Fywell.\nLa pellicola \u00e8 stata prodotta dalla Disney.\nTrama.\nCasey Carlyle \u00e8 una giovane ragazza modello che aspira ad entrare all'universit\u00e0 di Harvard. Per farlo, il suo professore di scienze le consiglia di svolgere una ricerca che sia professionale e completamente personale. Dopo aver visto una gara di pattinaggio artistico in televisione, Casey decide che la sua ricerca si baser\u00e0 su quello sport: andando a vedere le lezioni di future campionesse, Casey si appassiona al pattinaggio e rinuncia alla sua carriera scolastica per pattinare, con grande disappunto di sua madre che per\u00f2, dopo averla vista pattinare e vincere il secondo premio alle gare regionali di pattinaggio, si convince della bravura della figlia e mette da parte il rancore provato nei suoi confronti.\nDistribuzione.\nDate di uscita:"}
{"id": "737208", "revid": "729019", "url": "https://it.wikipedia.org/wiki?curid=737208", "title": "Villo intestinale", "text": "I villi intestinali sono estroflessioni (ripiegamenti verso l'esterno di un organo o di un tessuto) della mucosa dell'intestino, che consentono di aumentare la superficie dell'organo per avere una maggior area assorbente dei nutrienti ingeriti con l'alimentazione. Si trovano numerosissimi sulle pliche intestinali (dette anche valvole conniventi di Kerckring) che sono delle pieghe permanenti composte da mucosa e sottomucosa.\nStruttura.\nI villi hanno forma bastoncellare, sono flessibili e sono costituiti da cellule epiteliali chiamate enterociti. Il loro compito \u00e8 di assorbire le sostanze utili al metabolismo che verranno elaborate negli opportuni processi metabolici. All'interno presentano una fitta rete di vasi capillari sanguigni e un capillare linfatico chiamato vaso chilifero. Esso \u00e8 circondato da tessuto connettivo con alla base uno strato di muscularis mucosae (uno degli strati della tonaca mucosa del tubo gastroenterico). I villi, inoltre, sono completamente ricoperti di microvilli, posizionati come le setole di una spazzola.\nDal punto di vista anatomico l'intestino tenue \u00e8 caratterizzato da pieghe circolari della sottomucosa chiamate valvole conniventi, da numerose e microscopiche estensioni digitiformi (come un dito) della mucosa, i villi, e da proiezioni citoplasmatiche sottilissime, i microvilli, posti sulla superficie delle singole cellule epiteliali (enterociti).\nFunzione.\nVilli e i microvilli intestinali hanno la funzione di aumentare la superficie assorbente intestinale di 30 volte e 600 volte rispettivamente, fornendo una superficie di assorbimento dei nutrienti efficiente nel lume dell'intestino. Sulla superficie dei villi sono presenti enzimi per la digestione. I capillari presenti raccolgono amminoacidi e zuccheri semplici assorbiti dai villi per trasportarli nel flusso sanguigno. I vasi chiliferi raccolgono i chilomicroni, ovvero delle lipoproteine composte da trigliceridi, colesterolo e proteine anfipatiche, per poi trasportarli nel resto dell'organismo attraverso il fluido linfatico.\nI villi sono specializzati nell'assorbimento a livello dell'intestino tenue in quanto hanno una parete sottile che consente un percorso diffusionale pi\u00f9 breve. Inoltre, sono dotati di una grande area superficiale complessiva, quindi l'assorbimento sar\u00e0 pi\u00f9 efficiente perch\u00e9 i nutrienti (compresi il monosaccaride e gli amminoacidi) passano nei villi semipermeabili attraverso il processo di diffusione, che \u00e8 efficace solo a brevi distanze. In altre parole, l'aumento della superficie di contatto dei nutrienti nel lume diminuisce la distanza media percorsa dalle molecole, quindi aumenta l'efficacia della diffusione. Infine grazie al ricco apporto di sangue sono in grado di mantenere un gradiente di concentrazione, che risulta essere sempre favorevole all'assorbimento dei nutrienti."}
{"id": "737211", "revid": "486946", "url": "https://it.wikipedia.org/wiki?curid=737211", "title": "Opera House", "text": ""}
{"id": "737214", "revid": "270833", "url": "https://it.wikipedia.org/wiki?curid=737214", "title": "Tour de France 1913", "text": "Il Tour de France 1913, undicesima edizione della Grande Boucle, si svolse in quindici tappe tra il 29 giugno e il 27 luglio 1913, per un percorso totale di 5388\u00a0km. Fu vinto per la prima volta dal belga Philippe Thys. Si tratt\u00f2 della seconda edizione, peraltro consecutiva, in cui trionf\u00f2 un atleta di nazionalit\u00e0 belga.\nThys, vincente al primo podio assoluto ottenuto nel Tour, termin\u00f2 in 197h54'00\", davanti al francese Gustave Garrigou (secondo classificato e, per la sesta ed ultima volta, nonch\u00e9 per la quinta consecutiva, sul podio di Parigi) e al connazionale Marcel Buysse (al primo e unico podio del Tour in qualit\u00e0 di terzo classificato).\nSquadre e corridori partecipanti.\nParteciparono alla competizione nove squadre oltre ai corridori \"Isolati\".\nResoconto degli eventi.\nPer la prima volta dal 1904, la classifica generale torn\u00f2 ad essere stabilita in base ai tempi di arrivo al traguardo di ogni tappa, cambiamento che rimarr\u00e0 definitivo. La partenza dell'edizione 1913 fu a Boulogne-Billancourt, mentre l'arrivo finale fu come sempre a Parigi, al Parco dei Principi. Per la prima volta, il senso di rotazione fu invertito, partendo verso ovest per ritornare a Parigi da est.\nLa corsa, caratterizzata da abbandoni e cadute tanto che dei 140 partenti arrivarono solamente 25 corridori, fu dominata dalla squadra \"Cicli Pegeout\" che riusc\u00ec a piazzare tre corridori sul podio, malgrado le altre squadre si coalizzarono per arginarne il dominio. L'andamento della leadership fu ondivago: Philippe Thys la conquist\u00f2 alla fine della sesta tappa, a spese del connazionale Odile Defraye, per poi riperderla al termine della successiva tappa, a vantaggio dell'altro belga Marcel Buysse. Dopo la nona tappa Thys riprese il comando, mantenendolo fino alla fine. Il belga fu quindi leader della classifica alla fine di otto tappe su quindici. Eug\u00e8ne Christophe, nella tappa di Luchon, dopo essere andato in fuga insieme al suo compagno di squadra Thys, ruppe la forcella sulla discesa del Tourmalet e, nonostante un fabbro si fosse proposto di aggiustargliela, rifiut\u00f2 in quanto non consentito dal regolamento e la aggiust\u00f2 da solo. Arriv\u00f2 al traguardo con diverse ore di ritardo, perdendo qualsiasi possibilit\u00e0 di vittoria finale.\nPhilippe Thys era alla seconda partecipazione del Tour. Arrivato sesto nell'edizione precedente (1912), riusc\u00ec quindi a salire per la prima volta sul podio di Parigi gi\u00e0 come vincitore. Si aggiudicher\u00e0 altre due edizioni della Grande Boucle, nell'edizione successiva (1914) e nel 1920, diventando cos\u00ec il primo corridore a vincere tre edizioni della corsa a tappe francese. Gli anni della prima guerra mondiale preclusero al ciclista belga la possibilit\u00e0 di cogliere un maggior numero di successi al Tour.\nGustave Garrigou, invece, colse per la sesta e ultima volta in carriera il podio al Tour de France: vincitore nel 1911, per tre volte secondo (1907-1909-1913) e per due volte terzo (1910-1912). Dunque, egli miglior\u00f2 due primati che gi\u00e0 gli appartenevano: numero di podi (sei) raggiunti in diverse edizioni della corsa e numero di podi (cinque) ottenuti consecutivamente.\nPer Marcel Buysse terzo nella classifica generale, fu il primo e unico podio al Tour. Il belga apparteneva ad una famiglia di ciclisti e vedr\u00e0 suo fratello Lucien Buysse trionfare al Tour de France 1926.\nCamillo Bertarelli, 8^ nella classifica generale finale e 1^ degli italiani, fu il vincitore della speciale classifica degli \"Isolati\".\nPer la prima volta nella storia del Tour de France, in questa edizione si parl\u00f2 dell'attuale simbolo del primato: la maglia gialla. Philippe Thys ricord\u00f2 nella rivista belga \"Champions et Vedettes\" che nel 1913 gli fu data una maglia gialla quando il patron della corsa, Henri Desgrange, gli chiese di indossare una maglia colorata per distinguersi. Thys declin\u00f2, dicendo che renderlo pi\u00f9 visibile, avrebbe incoraggiato gli altri corridori ad attaccarlo. La prima maglia gialla sarebbe stata formalmente indossata da Eug\u00e8ne Christophe, il 19 luglio 1919.\nAl Tour de France 1913 parteciparono 140 corridori e 25 giunsero a Parigi. Marcel Buysse fu il corridore che vinse il maggior numero di tappe in questa edizione: ben sei su un totale di quindici."}
{"id": "737217", "revid": "599013", "url": "https://it.wikipedia.org/wiki?curid=737217", "title": "Tennistavolo ai Giochi della XXIV Olimpiade", "text": ""}
{"id": "737228", "revid": "2519", "url": "https://it.wikipedia.org/wiki?curid=737228", "title": "Angeles (Filippine)", "text": "Angeles (ufficialmente Angeles Lakanbalen in kapampangan e Lungsod ng Angeles in tagalog) \u00e8 una citt\u00e0 indipendente altamente urbanizzata delle Filippine, geograficamente ubicata nella provincia di Pampanga, nella regione di Luzon Centrale. Pur facendo parte dell'area della provincia ed essendo inserita in tutti i rilevamenti statistici che la riguardano, la citt\u00e0 \u00e8 amministrativamente indipendente dalla stessa.\nLa citt\u00e0 ha una fama assai negativa, essendo considerata una delle mete preferite del turismo sessuale, essendo situata nelle vicinanze della prima base militare delle Forze armate degli Stati Uniti nelle Filippine.\nAngeles \u00e8 formata da 33 baranggay:"}
{"id": "737230", "revid": "2214172", "url": "https://it.wikipedia.org/wiki?curid=737230", "title": "Commissario europeo per la fiscalit\u00e0 e l'unione doganale, gli audit e la lotta antifrode", "text": "Il Commissario europeo per la Fiscalit\u00e0 e l'Unione Doganale \u00e8 un membro della Commissione europea. L'attuale commissario preposto a tale incarico \u00e8 l'italiano Paolo Gentiloni, in carica dal 2019 nell'ambito della Commissione von der Leyen.\nCompetenze.\nFino al 2010 questo commissario aveva competenze limitate alla fiscalit\u00e0 e all'unione doganale, non agli audit e alla lotta antifrode.\nAl Commissario per la fiscalit\u00e0 e l'unione doganale, gli audit e la lotta antifrode fa capo la Direzione Generale per la fiscalit\u00e0 e l'unione doganale, attualmente diretta dal greco Gerassimos Thomas. \nIl commissario attuale.\nL'attuale commissario \u00e8 Paolo Gentiloni."}
{"id": "737234", "revid": "9", "url": "https://it.wikipedia.org/wiki?curid=737234", "title": "St. Aubin du Cormier", "text": ""}
{"id": "737235", "revid": "9", "url": "https://it.wikipedia.org/wiki?curid=737235", "title": "Varces", "text": ""}
{"id": "737237", "revid": "9", "url": "https://it.wikipedia.org/wiki?curid=737237", "title": "Bourg St. Maurice", "text": ""}
{"id": "737238", "revid": "599013", "url": "https://it.wikipedia.org/wiki?curid=737238", "title": "Ansu Sesay", "text": "\u00c8 alto 205 centimetri per 102 kg.\nCarriera.\n\u00c8 cresciuto cestisticamente alla Willowridge High School di Houston, in Texas, con la cui squadra vinse il titolo di stato (37 vittorie e 1 sconfitta) con 11,6 punti, 11 rimbalzi e 3,2 stoppate, cifre che gli garantirono anche il titolo di MVP. Gioc\u00f2 poi all'Universit\u00e0 del Mississippi.\nNel 1998 venne chiamato come prima scelta del secondo giro al Draft NBA dai Dallas Mavericks. Qui per\u00f2 non trov\u00f2 spazio e and\u00f2 cos\u00ec a giocare in leghe minori statunitensi. Torn\u00f2 a militare in NBA per i Seattle SuperSonics, con i quali gioc\u00f2 111 gare in 3 stagioni segnando 352 punti, avendo come media pi\u00f9 alta i 6,4 punti a gara segnati nel 2002. Si trasfer\u00ec poi ai Golden State Warriors dai quali venne tagliato a gennaio.\nNel gennaio 2005 inizi\u00f2 cos\u00ec la sua carriera in Italia. Venne acquistato dalla Sedima Roseto, con la quale ebbe una media di 15,9 punti, 7,1 rimbalzi, 1,7 assist e 1,2 stoppate. Venne poi ceduto al Napoli (sponsorizzato Carpisa), con cui mantenne una media di 14,1 punti, con il 74% ai tiri liberi, il 57,4% da due e il 37,5% da tre. Nell'agosto del 2007 viene acquistato dall'Olimpia Milano. Nel 2008 \u00e8 andato a giocare in Germania, nell'ALBA Berlino. Venne soprannominato Sommo dai tifosi napoletani."}
{"id": "737243", "revid": "9", "url": "https://it.wikipedia.org/wiki?curid=737243", "title": "St. Christol", "text": ""}
{"id": "737246", "revid": "599013", "url": "https://it.wikipedia.org/wiki?curid=737246", "title": "Yawalapiti", "text": "Gli Yawalapiti sono un gruppo etnico del Brasile che ha una popolazione stimata in 156 individui (2011).\nLingua.\nParlano la lingua Yawalapiti (codice ISO 639: YAW), lingua che appartiene alla famiglia linguistica Aruak. Il nome \"Yawalapiti\" significa letteralmente \"villaggio delle palme Tucum\" e viene utilizzato dagli Yawalapiti come auto-identificativo.\nInsediamenti.\nVivono nello stato brasiliano del Mato Grosso, nella riserva di Parque Ind\u00edgena do Xingu. Il \"villaggio delle palme Tucum\" sarebbe il luogo pi\u00f9 antico di cui si tramandano i racconti e si trova nei pressi della barriera corallina Morena, alla confluenza dei fiumi Kuluene e Batovi mentre l'attuale villaggio \u00e8 collocato nel punto d'incontro dei fiumi Tuatuari e Kuluene.\nCome tutte le trib\u00f9 dell'alto Xingu, il villaggio Yawalapiti \u00e8 di forma circolare ed ha case comuni che circondano un quadrato (\"uik\u00faka\"). Al centro della piazza vi \u00e8 una casa comune frequentata solo dagli uomini e dove vengono conservati flauti sacri. In questa casa, o presso le rive del fiume vicino, gli uomini si riuniscono per parlare al crepuscolo e si dipingono per le cerimonie. La piazza centrale \u00e8 il luogo dove vengono sepolti i morti di entrambi i sessi, in un tunnel che collega due fori.\nStoria.\nGli Yawalapiti sono stati menzionati per la prima volta nel 1887 quando la spedizione dell'etnologo tedesco Karl von den Steinen raggiunse la zona paludosa dei laghi e del fiume Tuatuari. L'etnologo fu colpito in particolar modo dalla estrema povert\u00e0 di questo gruppo etnico: i suoi membri vivevano tutti nudi e non avevano cibo da offrire; nei suoi diari, racconta di due membri Yawalapiti, Mapukayaka e Moritona, probabilmente due capi trib\u00f9. Ancora oggi questi due antenati sono presenti nei racconti e nella genealogia del gruppo. Il villaggio menzionato pi\u00f9 grande era Uk\u00fa-p\u00edti (\"villaggio delle frecce\"), un antico sito dei Mehinako, da loro abbandonato a causa di spiriti che infestavano i laghi. Negli anni quaranta del XX secolo gli Yawalapiti occuparono Palus\u00e1ya-p\u00edti; in questo periodo cominciarono a soffrire di stenti e si dispersero tra le comunit\u00e0 di Kuikuro, Mehinako e Kamaiur\u00e1. Alla fine degli anni cinquanta si riorganizzarono e negli anni sessanta riuscirono a ricostruire un proprio villaggio denominato Emakap\u00faku."}
{"id": "737247", "revid": "1226", "url": "https://it.wikipedia.org/wiki?curid=737247", "title": "Arredo", "text": ""}
{"id": "737248", "revid": "46931", "url": "https://it.wikipedia.org/wiki?curid=737248", "title": "Jaulpiti", "text": ""}
{"id": "737252", "revid": "834", "url": "https://it.wikipedia.org/wiki?curid=737252", "title": "Illkirch Graffenstaden", "text": ""}
{"id": "737253", "revid": "88740", "url": "https://it.wikipedia.org/wiki?curid=737253", "title": "Valenzuela", "text": ""}
{"id": "737255", "revid": "599013", "url": "https://it.wikipedia.org/wiki?curid=737255", "title": "Yawanaw\u00e1", "text": "Gli Yawanaw\u00e1 sono un gruppo etnico del Brasile, del Per\u00f9 e della Bolivia.\nLingua.\nParlano la lingua Yawanaw\u00e1 (codice ISO 639: YWN) che appartiene alla famiglia linguistica pano e che mostra un elevato livello di intelligibilit\u00e0 con le lingue di altri gruppi tra cui gli Shan\u00eanawa, i Jaminawa, gli Shawanawa e i Sainawa. Molti membri del gruppo, soprattutto i pi\u00f9 giovani, parlano anche il portoghese.\nInsediamenti.\nVivono nello stato brasiliano dell'Acre, nel territorio indigeno del fiume Gregorio (92.859 ettari, delimitato nel 1984). Il territorio si trova nel comune di Tarauac\u00e1 ed occupa le sorgenti di questo affluente del fiume Juru\u00e1. La comunit\u00e0 principale si trova nel villaggio di Nova Esperan\u00e7a, fondato nel 1992. Altre comunit\u00e0 vivono in Per\u00f9 e in Bolivia."}
{"id": "737256", "revid": "339392", "url": "https://it.wikipedia.org/wiki?curid=737256", "title": "Iauanau\u00e1", "text": ""}
{"id": "737260", "revid": "599013", "url": "https://it.wikipedia.org/wiki?curid=737260", "title": "Televisione terrestre", "text": "La televisione terrestre, o TV terrestre, \u00e8 la televisione che giunge agli utenti per mezzo di onde radio emesse da trasmettitori posti sulla superficie terrestre, ricevute da un'antenna televisiva e ritrasformata in video e audio da un televisore o dispositivi simili di visualizzazione.\nStoria.\nIl primo standard a diffondersi fu quello della televisione analogica; la BBC inizi\u00f2 a trasmettere nel 1929 e nel 1930 molte stazioni radio avevano un programma regolare di programmi televisivi sperimentali. Tuttavia, questi primi sistemi sperimentali non avevano una qualit\u00e0 d'immagine sufficiente per attrarre il pubblico, a causa della loro tecnologia di scansione meccanica, e la televisione si diffuse solo dopo la seconda guerra mondiale con l'avvento della tecnologia della televisione a scansione elettronica. L'attivit\u00e0 di trasmissione televisiva segu\u00ec il modello delle reti radiofoniche, con stazioni televisive locali nelle citt\u00e0 e nei paesi affiliati alle reti televisive, commerciali (negli Stati Uniti) o controllate dal governo (in Europa), che fornivano contenuti. Le trasmissioni televisive erano in bianco e nero fino al passaggio alla televisione a colori negli anni '50 e '60. Non c'\u00e8 stato nessun altro metodo di trasmissione televisiva fino agli anni '50, con l'inizio della televisione via cavo e della televisione con antenna comunitaria (CATV).\nFunzionamento.\nLa televisione \u00e8 diffusa agli utenti attraverso reti per telecomunicazioni che possono utilizzare metodi di trasmissione diversi in diversi tratti della rete. In base al metodo di trasmissione utilizzato nel tratto di rete che giunge all'utente la televisione si distingue infatti in televisione terrestre se il metodo di trasmissione utilizzato sono onde radio emesse da trasmettitori posti sulla superficie terrestre, in televisione satellitare se il metodo di trasmissione utilizzato sono onde radio emesse da trasmettitori posti su satelliti per telecomunicazioni, in televisione via cavo se il metodo di trasmissione utilizzato \u00e8 un cavo per telecomunicazioni.\nGli standard tecnologici.\nLa televisione terrestre si distingue in televisione analogica terrestre e televisione digitale terrestre. La televisione analogica terrestre differisce dalla televisione digitale terrestre per il tipo di rappresentazione dell'informazione elettronica rappresentante la televisione. Nella televisione analogica la rappresentazione \u00e8 analogica cio\u00e8 l'informazione elettronica varia in modo continuo e assume un numero molto alto di valori, mentre nella televisione digitale la rappresentazione \u00e8 digitale cio\u00e8 l'informazione elettronica varia in modo discreto e assume solo due valori (la televisione analogica in realt\u00e0 pu\u00f2 anche avere alcune componenti informative secondarie, come il sonoro e il teletext, in forma digitale).\nLa televisione analogica terrestre fu la prima televisione a diffondersi nel mondo verso la fine degli anni '20 del XX secolo. Precisamente a partire dal 1928 negli Stati Uniti e a partire dal 1929 nel Regno Unito e in Germania. In seguito si diffuse prima la televisione via cavo e poi quella satellitare. Anche in Italia fu la prima televisione a diffondersi. Dopo un periodo di trasmissioni non regolari, il 3 gennaio 1954, \u00e8 il giorno d'inaugurazione delle trasmissioni regolari del Programma Nazionale (l'attuale Rai 1), la prima emittente televisiva attivata in Italia. L'editore \u00e8 la RAI (Radio Audizioni Italiane) che dopo qualche mese cambier\u00e0 nome in RAI Radiotelevisione Italiana. Il Programma Nazionale rimarr\u00e0 l'unico canale televisivo italiano fino al 4 novembre 1961, giorno d'inaugurazione delle trasmissioni regolari del Secondo Programma (l'attuale Rai 2), anch'esso della RAI - Radiotelevisione Italiana. Per altri dieci anni, il Programma Nazionale ed il Secondo Programma rimarranno gli unici due canali televisivi italiani (le prime emittenti private nasceranno negli anni '70).\nLa rappresentazione digitale dell'informazione elettronica, cio\u00e8 l'elettronica digitale, inizia a diffondersi a partire dal 1941 con la realizzazione dell'Atanasoff-Berry Computer, il primo computer elettronico. Ma saranno necessari vari decenni prima che l'hardware necessario per una televisione digitale sia realizzato e diventi economicamente alla portata dei consumatori. La prima televisione digitale terrestre ad essere attivata nel mondo \u00e8 infatti una televisione del Regno Unito, il 15 novembre 1998. In Italia la televisione digitale terrestre si diffonde invece a partire dal 1\u00ba dicembre 2003 quando Mediaset attiva un gruppo di televisioni gratuite, tra cui Canale 5, Italia 1 e Rete 4 (gi\u00e0 diffuse per la televisione analogica terrestre).\nCaratteristiche generali.\nVantaggi rispetto alla televisione via cavo:\nSvantaggi rispetto alla televisione via cavo:\nVantaggi rispetto alla televisione satellitare:\nSvantaggi rispetto alla televisione satellitare:\nL'espressione \"via etere\".\nPer decenni la televisione terrestre \u00e8 stata chiamata \"via etere\", in opposizione a quella via cavo e a quella satellitare.\nL'espressione era nata alle origini della radiotelegrafia, quando Guglielmo Marconi nei suoi esperimenti di radiopropagazione transoceanica dall'Europa all'America utilizzava la propagazione ionosferica ovvero la propagazione delle onde radio che sfrutta la riflessione elettromagnetica da parte dello strato atmosferico ionizzato conduttore, qual \u00e8 la ionosfera, permettendone la propagazione oltre la semplice portata ottica tra trasmettitore e ricevitore ovvero oltre i limiti imposti dalla curvatura terrestre. Questa forma di propagazione port\u00f2 in seguito alla scoperta della stessa ionosfera, ma inizialmente non era chiaro su cosa si riflettessero le onde radio e perci\u00f2 si utilizz\u00f2 il vecchio termine \"etere\"."}
{"id": "737266", "revid": "599013", "url": "https://it.wikipedia.org/wiki?curid=737266", "title": "Zo'\u00e9", "text": "Gli Zo'\u00e9 sono un gruppo etnico del Brasile con una popolazione stimata in 177 individui nel 2003.\nLingua.\nParlano la lingua zo'\u00e9 che appartiene alle lingue tupi-guaran\u00ed. Alcuni giovani conoscono qualche parola del portoghese avendolo ascoltato dai membri delle spedizioni ufficiali. Il termine \"Zo'\u00e9\", che significa \"noi\", viene utilizzato dal gruppo solo per differenziarsi dai bianchi o dagli altri gruppi etnici. L'espressione \"poturu\" fu utilizzata inizialmente dalla Funda\u00e7\u00e3o Nacional do \u00cdndio per indicare il gruppo e si riferisce al pezzo di legno con il quale sono soliti incidersi dall'esterno le labbra a mo' di ornamento.\nInsediamenti.\nVivono a nord dello stato brasiliano del Par\u00e1, in una zona attraversata da vari piccoli affluenti dei fiumi Cuminapanema e Erepecuru, nel comune di Oriximin\u00e1. L'area si presenta come una regione collinare con grandi alberi di noci brasiliane e campi coltivati di manioca.\nStoria.\nLa trib\u00f9 entr\u00f2 per la prima volta in contatto con l'esterno nel 1982, per iniziativa dei missionari evangelici della New Tribes Mission; il primo contatto definitivo avvenne nel 1987. A seguito del contatto, gli Zo'\u00e9 cominciarono a morire per malattie importate dall'esterno (come l'influenza e il morbillo), verso cui non avevano difese immunitarie. Le epidemie devastarono la trib\u00f9 e tra il 1982 e il 1988 mor\u00ec circa un quarto della popolazione.\nIn risposta alla catastrofe il FUNAI, il dipartimento brasiliano agli affari indigeni, ha sviluppato un programma sanitario per la trib\u00f9 e ha allestito un campo base dotato di un mini ospedale per curare gli Zo'\u00e9 malati senza doverli trasferire in citt\u00e0. Grazie a questa misure, ora la popolazione si \u00e8 stabilizzata e sta lentamente ritornando a crescere.\nOrganizzazione sociale.\nTutti gli Zo'e portano il \"poturu\", una spina di legno che penetra il labbro inferiore, dall'et\u00e0 di sette anni."}
{"id": "737268", "revid": "46931", "url": "https://it.wikipedia.org/wiki?curid=737268", "title": "Poturu", "text": ""}
{"id": "737270", "revid": "1305772", "url": "https://it.wikipedia.org/wiki?curid=737270", "title": "Rio Grande do Sul", "text": "Il Rio Grande do Sul \u00e8 uno Stato federato del Brasile, la cui capitale \u00e8 Porto Alegre.\nConfina a nord con lo Stato brasiliano di Santa Catarina, a est con l'Oceano Atlantico, a sud con l'Uruguay e a ovest con l'Argentina. Lo Stato, che ha il 5,4% della popolazione brasiliana, genera il 6,6% del PIL brasiliano.\nLa popolazione \u00e8 composta prevalentemente da etnie europee (discendenti di immigrati italiani e tedeschi, soprattutto).\nStoria.\nDurante il periodo coloniale brasiliano, la provincia del Sud Rio Grande fu teatro di piccole guerre e schermaglie di confine tra Portogallo e Spagna per il controllo della regione, la Colonia del Sacramento e le Missioni Guaran\u00ec. Fu anche un punto focale per le ribellioni interne nel XIX e all'inizio del XX secolo.\nRepubblica Riograndense.\nDurante la guerra di secessione brasiliana Giuseppe Garibaldi partecip\u00f2 ai moti rivoluzionari, che per\u00f2 si conclusero con la vittoria del governo brasiliano. Dopo la seconda guerra mondiale divenne uno Stato federato del Brasile.\nPopolazione.\nLa popolazione dello Stato di Rio Grande do Sul fu costituita in origine da portoghesi, tedeschi, italiani, africani e indios e, in minor parte, da spagnoli e polacchi. Esiste una numerosa comunit\u00e0 di origini italiane, la seconda pi\u00f9 grande nel Brasile, dopo quella di San Paolo.\nLa principale area di emigrazione verso il Rio Grande do Sul, in Italia, fu il Veneto, dove la crisi era pi\u00f9 grande intorno al 1875, in particolare nelle province di Vicenza, Treviso e Verona. Molti immigrati vennero anche dalle province lombarde di Cremona, Mantova e da parte di quella di Brescia e da quella di Bergamo. Erano presenti anche immigrati del Trentino-Alto Adige (unito all'Italia solo dopo la prima guerra mondiale e a quel tempo ancora parte dell'Impero Austrungarico) e del Friuli-Venezia Giulia (per lo pi\u00f9 dalle zone montane vicine al Veneto). In un calcolo approssimativo, si stima che del totale di italiani che emigrarono nello Stato, il 54% era veneto, il 33% lombardo, il 7% trentino, il 4,5% friulano e il 1,5% di altre regioni. Si stima che fra il 1875 e il 1914 arrivarono fra 80 e italiani nel Rio Grande do Sul. La prima regione popolata da questi immigrati fu Caxias do Sul (oggi una citt\u00e0 con pi\u00f9 di abitanti), Garibaldi e Bento Gon\u00e7alves. Comuni come Nova Bassano, Nova Br\u00e9scia e Nova P\u00e1dua indicano la provenienza italiana dei loro abitanti. Alcuni residenti dello Stato parlano ancora una variante della lingua veneta, conosciuta con il nome di talian (o V\u00eaneto Sul-Riograndense).\nGeografia fisica.\nIl Rio Grande do Sul \u00e8 delimitato a nord dallo Stato brasiliano di Santa Catarina, a est dall'Oceano Atlantico, a sud dall'Uruguay e ad ovest dall'Argentina.\nLa parte settentrionale dello Stato \u00e8 adagiata sulle pendici meridionali dell'elevato pianoro che si estende a sud di San Paolo attraverso gli Stati del Paran\u00e1 e Santa Catarina. Una catena di basse montagne si estende verso sud dalla Serra do Mar di Santa Catarina e attraversa lo Stato fino all'Uruguay. Ad ovest di questa catena \u00e8 presente una vasta pianura erbosa che a nord presenta altitudini pi\u00f9 elevate ed \u00e8 vocata al pascolo ovino, mentre nel sud al pascolo bovino. Ad est della catena \u00e8 presente una vasta zona costiera che si eleva di poco sopra il mare. Qui vi sono due grandi lagune, la Lagoa dos Patos a nord e la Lagoa Mirim pi\u00f9 a sud al confine con l'Uruguay, separate dal mare da sterili penisole sabbiose. La costa sabbiosa \u00e8 interrotta solo dal punto di uscita delle due lagune verso l'Oceano Atlantico, chiamato il Rio Grande, che offre un ingresso navigabile per i porti marittimi. Ci sono due distinti sistemi fluviali nel Rio Grande do Sul: quello del fianco orientale che drena le sue acque nelle due lagune; e quello occidentale che rientra nel bacino dell'Uruguay.\nI principali fiumi del gruppo orientale sono Jacu\u00ed, Sinos, Ca\u00ed, Gravata\u00ed e Camacu\u00e3, che si dirigono verso la Lagoa dos Patos, e il Jaguar\u00e3o che sfocia nella Lagoa Mirim. Il Jacu\u00ed \u00e8 uno dei fiumi pi\u00f9 importanti dello Stato. In aggiunta alle Lagoa dos Patos e Lagoa Mirim ci sono una serie di piccoli laghetti costieri.\nDei tanti corsi d'acqua che scorrono verso nord e verso ovest per raggiungere il fiume Uruguay, i pi\u00f9 grandi sono l'Iju\u00ed, l'Ibicu\u00ed e il Quara\u00ed, fiume che costituisce parte della linea di confine con l'Uruguay. A occidente il fiume Uruguay costituisce tutta la linea di confine tra Rio Grande do Sul e Argentina.\nEconomia.\nL'economia statale si basa su agricoltura (soia, grano, riso e mais, tra gli altri), bestiame e industria (di cuoio e calzature, alimentare, tessile, del legno, metallurgico e chimico). Va sottolineata l'emergere di importanti poli tecnologici nello Stato nei decenni 1990 e all'inizio del 21 \u00b0 secolo, nelle aree petrolchimiche e nella tecnologia dell'informazione. L'industrializzazione nel Rio Grande do Sul sta aumentando la sua partecipazione all'anno PIL Brasile, portando investimenti, manodopera e infrastrutture allo Stato. Attualmente, il Rio Grande do Sul \u00e8 al quarto posto nella lista degli stati pi\u00f9 ricchi del Brasile.\nIn agricoltura, lo Stato si distingue per la produzione di soia, mais, grano, riso, tabacco, uva, mela, manioca e yerba mate, oltre a produrre avena, orzo, arancio, pesco, fico, mandarino, cachi e fragola.\nNel 2020 la Regione Meridionale ha prodotto il 32% del totale nazionale di cereali, ortaggi e semi oleosi. Sono state 77,2 milioni le tonnellate, il secondo posto in Brasile, perdendo solo nel Centro-Ovest. Rio Grande do Sul (14,3%) \u00e8 stato il terzo maggior produttore del paese.\nIl Rio Grande do Sul \u00e8 il pi\u00f9 grande produttore di riso del paese, con il 70,5% della produzione brasiliana, quasi 7,3 milioni di tonnellate nel 2020.\nIl Rio Grande do Sul \u00e8 il pi\u00f9 grande produttore di tabacco in Brasile ed \u00e8 il pi\u00f9 grande esportatore al mondo. Il Brasile \u00e8 il secondo produttore mondiale e leader nelle esportazioni di tabacco dagli anni '90, con il 98% della produzione brasiliana nella regione meridionale.\nIl Rio Grande do Sul \u00e8 responsabile del 90% della produzione nazionale di uva e produce il 90% del vino prodotto nel paese, l'85% dello spumante e il 90% del succo d'uva, principalmente nel area di Caxias do Sul e dintorni: 664,2 mila tonnellate nel 2018.\nIn io soia, Rio Grande do Sul \u00e8 il terzo produttore pi\u00f9 grande del paese, con circa il 16% della produzione nazionale. Ha prodotto 19,3 milioni di tonnellate. Nel 2017 \u00e8 stato anche il terzo produttore di mais.\nIl Rio Grande do Sul \u00e8 anche il pi\u00f9 grande produttore nazionale di grano, con 2,3 milioni di tonnellate nel 2019.\nLa regione meridionale \u00e8 anche il maggior produttore di avena in Brasile. Nel 2019 la produzione nazionale sfiorava le 800.000 tonnellate, quasi tutte realizzate nel Sud (Paran\u00e1 e Rio Grande do Sul).\nI tre stati meridionali del paese sono responsabili del 95% della produzione nazionale di mela, e Santa Catarina appare in cima alla lista di produzione, contendendo il Rio Grande do Sul. Rio Grande do Sul raccoglie il 45% delle mele brasiliane ed \u00e8 il pi\u00f9 grande esportatore di mele del paese. La regione vicina a Vacaria \u00e8 il punto forte: concentra l'88% della produzione statale e il 37% della produzione nazionale.\nNella produzione di manioca, il Brasile ha prodotto un totale di 17,6 milioni di tonnellate nel 2018. Lo Stato \u00e8 stato il quarto pi\u00f9 grande produttore del paese, con quasi 1 milione di tonnellate.\nPer quanto riguarda le arance, Rio Grande do Sul \u00e8 stato il quinto produttore brasiliano nel 2018, con un totale di 367.000 tonnellate.\nIl Rio Grande do Sul \u00e8 il pi\u00f9 grande produttore di pesche in Brasile, con met\u00e0 del volume raccolto in Brasile nel 2018. Secondo i dati del 2018, \u00e8 anche il pi\u00f9 grande produttore di fico nel paese. Rio Grande do Sul \u00e8 stato il terzo maggior produttore di mandarino in Brasile. Il Rio Grande do Sul \u00e8 anche responsabile del 19% della produzione di cachi, essendo il secondo produttore nazionale. Nel 2019, in Brasile, c'era una superficie di produzione totale di circa 4.000 ettari di fragola. Rio Grande do Sul \u00e8 stato il terzo produttore pi\u00f9 grande.\nNel 2019, il Brasile ha prodotto circa 900.000 tonnellate di yerba mate all'anno. Il Paran\u00e1 \u00e8 il maggior produttore in volume e il Rio Grande do Sul nelle aree di piantagione (e dove il settore \u00e8 pi\u00f9 industrializzato). Secondo i dati del 2017, il Paran\u00e1 ha raccolto 301.000 tonnellate di yerba mate con metodo estrattivo, mentre il Rio Grande do Sul ne ha raccolte 17.000. D'altra parte, mentre i gauchos raccoglievano 302.000 tonnellate di erba piantata, il Paran\u00e1 ne raccoglieva 237.000 con questo metodo. Il potenziale produttivo dell'erba mate \u00e8 ancora poco esplorato in Brasile, con buona parte della vendemmia svolta dal sistema estrattivo e con bassi livelli di produttivit\u00e0. Tuttavia, molti nuovi produttori stanno adottando sistemi di produzione pi\u00f9 professionali ed efficienti, con acume di gestione tecnica e una visione del mercato globalizzata. Ci\u00f2 tende ad aumentare le esportazioni brasiliane di questo prodotto.\nNel 2018, la mandria di bovini dello Stato aveva 12,5 milioni di capi, settimo nel paese, il 6,5% del bestiame brasiliano.\nNel 2019, il Rio Grande do Sul ha prodotto un totale di 4,5 miliardi di litri di latte, diventando cos\u00ec il terzo produttore del paese, con il 13,0% del totale del paese.\nNell'allevamento di pecore, nel 2017, la regione meridionale era la seconda pi\u00f9 grande del paese, con 4,2 milioni di capi. Il Rio Grande do Sul ha il 94% della produzione lana del paese.\nNella carne di maiale, i 3 stati meridionali sono i maggiori produttori del paese. Il Brasile aveva 41,1 milioni di capi nel 2017. Rio Grande do Sul (14,6%) \u00e8 il terzo produttore.\nLa mandria brasiliana di uccelli, nel 2018, era dell'ordine di milioni di capi. Nel 2017, i principali stati produttori di pollame in Brasile sono stati Paran\u00e1 (25,3%), San Paolo (14,0%) e Rio Grande do Sul (11,0%). In termini di pollo, nel 2017 c'erano 242,8 milioni di capi nel paese. Tra gli stati che erano i maggiori produttori, San Paolo era in testa con il 21,9%, seguito da Paran\u00e1 (10,1%) e Rio Grande do Sul (8,8%). Nella produzione di uovo, lo stato \u00e8 al quinto posto in Brasile, con l'8% della produzione nazionale. C'erano 354 milioni di dozzine nel 2018.\nLa regione meridionale \u00e8 stata il principale produttore di miele nel paese nel 2017, rappresentando il 39,7% del totale nazionale. Il Rio Grande do Sul era il pi\u00f9 grande produttore del paese, con il 15,2%.\nPer quanto riguarda estrazione mineraria, lo Stato \u00e8 un importante produttore di pietre preziose. Il Brasile \u00e8 il pi\u00f9 grande produttore mondiale di ametista e agata, e Rio Grande do Sul \u00e8 il pi\u00f9 grande produttore del paese. L'agata ha un'estrazione locale dal 1830. Il pi\u00f9 grande produttore di ametista in Brasile \u00e8 la citt\u00e0 di Ametista do Sul. Questa pietra era molto rara e costosa in tutto il mondo, fino alla scoperta di grandi giacimenti in Brasile, che ne provoc\u00f2 un notevole calo di valore.\nCirca industria, il Rio Grande do Sul aveva un PIL industriale di 82,1 miliardi di R $ nel 2017, equivalente al 6,9% dell'industria nazionale. Impiega 762.045 lavoratori nel settore. I principali settori industriali sono: edilizia (18,2%), alimentare (15,4%), servizi pubblici di servizi industriali, quali elettricit\u00e0 e acqua (9,8%), prodotti chimici (6,8%) e macchinari e squadra (6,6%). Questi 5 settori concentrano il 56,8% dell'industria statale.\nNel Industria automobilistica, lo Stato ha uno stabilimento GM.\nNel industria calzaturiera, spicca particolarmente in Novo Hamburgo, Sapiranga e Campo Bom, e praticamente in tutti gli altri comuni di Vale dos Sinos. Nel 2019, il Brasile ha prodotto 972 milioni di paia. Le esportazioni sono state intorno al 10%, raggiungendo quasi 125 milioni di paia. Il Brasile \u00e8 al quarto posto tra i produttori mondiali, dietro a Cina (che produce oltre 10 miliardi di paia), India e Vietnam, e all'11 \u00b0 posto tra i maggiori esportatori. Il pi\u00f9 grande hub di produzione in Brasile si trova qui. Lo Stato brasiliano che pi\u00f9 esporta il prodotto \u00e8 il Rio Grande do Sul: nel 2019 ha esportato 448,35 milioni di dollari. La maggior parte del prodotto va a Stati Uniti, Argentina e Francia. Il consumo interno assorbe gran parte della produzione. Lo Stato ha creato o creato alcune delle pi\u00f9 importanti fabbriche del Brasile nel settore.\nNel industria alimentare, nel 2019, il Brasile \u00e8 stato il secondo esportatore mondiale di alimenti trasformati, con un valore di 34,1 miliardi di dollari in esportazioni. I ricavi dell'industria alimentare e delle bevande brasiliana nel 2019 sono stati di 699,9 miliardi di R $, il 9,7% del prodotto interno lordo del paese. Nel 2015, l'industria alimentare e delle bevande in Brasile comprendeva aziende (senza contare i panifici), la stragrande maggioranza delle quali era piccola. Queste aziende impiegavano pi\u00f9 di lavoratori, rendendo l'industria alimentare e delle bevande il pi\u00f9 grande datore di lavoro nel settore manifatturiero. Ci sono circa 570 grandi aziende in Brasile, che rappresentano una buona parte dei ricavi totali del settore. Il Rio Grande do Sul ha creato aziende alimentari di importanza nazionale come la fabbrica di cioccolato Neugebauer; Vin\u00edcola Aurora e Vin\u00edcola Salton, due delle pi\u00f9 grandi aziende vinicole del paese. e Camil Alimentos, proprietario del marchio A\u00e7\u00facar Uni\u00e3o (il marchio di zucchero pi\u00f9 famoso del paese), Arroz Carretero (uno dei marchi di riso pi\u00f9 famosi in Brasile), tra gli altri.\nAnche l'industria meccanica e metallurgica raggiunge una notevole espressione, soprattutto in Porto Alegre, Novo Hamburgo, S\u00e3o Leopoldo e Canoas, oltre a Gravata\u00ed, Sapucaia do Sul, Esteio e Sapiranga, che hanno grandi aziende del settore e che appartengono anche alla regione metropolitana di Porto Alegre. A questi centri si unisce S\u00e3o Jer\u00f4nimo, che ospita l'acciaieria di Charqueadas. L'acciaieria A\u00e7os Finos Piratini si trova a Charqueadas, che appartiene a Gerdau. \u00c8 principalmente orientato a servire l'industria automobilistica.\nNel settore metallurgico, lo Stato ha una delle aziende pi\u00f9 famose del paese, Tramontina, originaria del Rio Grande do Sul e un famoso produttore di coltelli, padelle, pale e utensili vari, che ha pi\u00f9 di dipendenti e 10 unit\u00e0 produttive. Altre aziende famose nello Stato sono Marcopolo, un produttore di carrozzerie per autobus, che nel 2015 aveva un valore di mercato di miliardi di R $, e Randon, un gruppo di 9 societ\u00e0 specializzate in soluzioni per il trasporto, che riunisce produttori di veicoli, ricambi auto e attrezzature stradali: impiega circa persone e ha registrato un fatturato lordo nel 2017 di 4,2 miliardi di R $.\nUn'altra area industriale \u00e8 la cosiddetta regione dell'antica colonizzazione, in cui i comuni di Caxias do Sul, Garibaldi, Bento Gon\u00e7alves, Flores da Cunha, Farroupilha e Santa Cruz do Sul sono integrati. L'attivit\u00e0 manifatturiera \u00e8 caratterizzata dalla produzione di vino e dalla lavorazione di prodotti agro-pastorali, quali cuoio, burro, mais, grano e tabacco.\nNel resto dello Stato sono presenti diversi poli industriali dispersi, tutti legati alla lavorazione di materie prime agropastorali. In questo gruppo, Erechim, Passo Fundo, Santa Maria, Santana do Livramento, Ros\u00e1rio do Sul, Pelotas, Rio Grande e Bag\u00e9 si distinguono."}
{"id": "737273", "revid": "108243807", "url": "https://it.wikipedia.org/wiki?curid=737273", "title": "Zor\u00f3", "text": "I Zor\u00f3 sono un gruppo etnico del Brasile con una popolazione stimata in 625 individui nel 2010.\nLingua.\nParlano la lingua Zor\u00f3 che appartiene alla famiglia linguistica Mond\u00e9. Nel 2006 il linguista Denny Moore ha affermato che le lingue Cinta Larga, Gavi\u00e3o e Zor\u00f3 non sono altro che dialetti di una stessa lingua. Ci\u00f2 \u00e8 dovuto al fatto che, nonostante le variazioni a livello linguistico, i linguaggi sono reciprocamente comprensibili.\nInsediamenti.\nVivono nello stato brasiliano del Mato Grosso. Il territorio indigeno Zor\u00f3 \u00e8 collocato all'interno dei confini del comune di Rondol\u00e2ndia, al confine con il comune di Aripuan\u00e3 e con lo stato della Rond\u00f4nia.\nStoria.\nPer secoli i Zoro, insieme con gli altri popoli della famiglia linguistica Monde, sono stati stanziati nelle aree a nord-ovest del Mato Grosso e nel sud della Rond\u00f4nia. Nel corso del XX secolo questo vasto territorio \u00e8 stato progressivamente invaso da estrattori di gomma naturale e dalle compagnie minerarie. Nel 1961, \u00e8 la costruzione di un'autorstrada da Cuiab\u00e1 a Porto Velho all'interno del territorio indigeno dei Zor\u00f3 ad acuire le tensioni perch\u00e9 ci\u00f2 porto ad un aumento ulteriore del numero dei coloni a cui seguirono varie spedizioni di riappacificazione da parte della FUNAI."}
{"id": "737279", "revid": "1444886", "url": "https://it.wikipedia.org/wiki?curid=737279", "title": "Rio de Janeiro (stato)", "text": "Rio de Janeiro (in portoghese: \"Estado do Rio de Janeiro\") \u00e8 uno stato federato del Brasile. Lo stato ha l'8,2% della popolazione brasiliana e produce il 9,2% del PIL brasiliano. \nGeografia fisica.\nTerritorio.\nLo Stato di Rio de Janeiro \u00e8 il terzo Stato federato brasiliano per popolazione, dopo quelli di San Paolo e Minas Gerais; conta 16 milioni di abitanti e 92 citt\u00e0. Lo Stato ha 8 regioni geografiche, quella della capitale Rio de Janeiro \u00e8 la regione metropolitana.\nSino al 1975 lo Stato non comprendeva la citt\u00e0 di Rio de Janeiro, che sino al 1960 costituiva il Distretto Federale (capitale dello Stato) e dal 1960 al 1975, con lo spostamento della capitale a Brasilia, lo Stato di Guanabara.\nLa capitale dal 1834 fu posta a Niter\u00f3i, tranne dal 1894 al 1902, quando venne brevemente spostata a Petr\u00f3polis.\nNel 1975 i due stati si unirono per formare lo Stato come oggi strutturato.\nClima.\nSono presenti molte colline, laghi, cascate e il clima \u00e8 tropicale caldo-umido in quasi tutto lo Stato eccetto nelle alture e nelle zone di collina, come ad esempio nella citt\u00e0 dei re del Brasile Petr\u00f3polis e nella citt\u00e0 svizzero-tedesca di Nova Friburgo.\nEconomia.\nMolte sono le attrattive per il settore del turismo, dalla citt\u00e0 di Rio de Janeiro a numerose localit\u00e0 balneari, soprattutto Niter\u00f3i che ha un numero di spiagge turistiche superiori a Rio de Janeiro, Petr\u00f3polis, Nova Friburgo citt\u00e0 in stile tedesco, Parati nel sud intatta come ai tempi dell'epoca coloniale, Buzios, Cabo Frio, Araruama, S\u00e3o Pedro da Aldeia, con splendide spiagge, Visconde de Maua e Itatiaia con bellezze naturali straordinarie, Penedo di colinizzazione finlandese, conserva ancora lo stile e gli abiti dei colonizzatori.\nDa un punto di vista economico \u00e8 il secondo Stato del Brasile, dopo San Paolo, come percentuale del PIL prodotto. Rio de Janeiro, ha una economia altamente dinamica e diversificata. Un settore importante \u00e8 il petrolio estratto nella regione nord, nella citt\u00e0 di Campos dos Goytacazes. Il petrolio e il gas naturale di Rio de Janeiro corrispondono all'83% del gas naturale e 90% del petrolio brasiliano (con le raffinerie di S\u00e3o Gon\u00e7alo, e di Duque de Caxias). Lo Stato di Rio de Janeiro inoltre pu\u00f2 contare con il centro di arricchimento dell'uranio a Resende, il quale consente di produrre energia nelle 3 centrali nucleari di Angra 1, Angra 2, Angra 3 (Impianto di Neda Agha-Soltan). Inoltre Rio de Janeiro \u00e8 il primo produttore brasiliano (e dell'America Latina) di prodotti quali automobili, motocicli, con le sedi della Volkswagen, Citro\u00ebn, Peugeot, Iveco, Fiat, Honda, Toyota, e con una macchina prodotta al 100% a Rio de Janeiro, chiamata Obvio, questa macchina pu\u00f2 essere posteggiata o orizzontalmente o verticalmente, e funziona a base di bioetanolo (a base della canna da zucchero) inoltre il reddito pro capite dello Stato di Rio de Janeiro \u00e8 di gran lunga il pi\u00f9 alto del Brasile.\nNello Stato di Rio de Janeiro sono presenti molte attivit\u00e0 mediatiche: le tv Globo (www.globo.com), la maggior rete di tv del Brasile e la terza al mondo, TV Brasil, Record (www.rederecord.com.br, secondo posto nel Brasile), Cnt, e le tv www.passaponte.tv.br di S\u00e3o Gon\u00e7alo, e www.niteroitv.tv.br di Niter\u00f3i, oltre a contare sui giornali pi\u00f9 venduti in Brasile: Extra, O globo (www.oglobo.com.br, Odia(www.odia.com.br), e su giornali come www.osagoncalo.com.br www.nossojornal.info www.ofluminense.com.br www.folhanit.com.br www.jb.com.br www.odia.com.br www.odiacomercial.com.br ecc.\nInoltre Rio de Janeiro conta con forti infrastrutture, Ponte Rio-Niter\u00f3i (14\u00a0km), la Metropolitana di Rio de Janeiro (seconda dell'America Latina, dopo San Paolo) che verr\u00e0 ampliata fino a raggiungere le citt\u00e0 di Niter\u00f3i, S\u00e3o Gon\u00e7alo, Mag\u00e9, Maric\u00e1, Nova Igua\u00e7u e Itabora\u00ed tra le altre, alle ferrovie che legano Niter\u00f3i-S\u00e3o Gon\u00e7alo-Rio de Janeiro, e i traghetti che legano queste 3 citt\u00e0 e anche numerose altre, l'aeroporto Santos Dumont (nazionale) e Gale\u00e3o/Tom Jobim(Internazionale), e aeroporti di varie altre citt\u00e0 come la turistica Cabo Frio, e la petrolifera Maca\u00e9, e sul porto di Rio de Janeiro, il pi\u00f9 grande del Brasile, sui porti di Niter\u00f3i, S\u00e3o Gon\u00e7alo, Angra dos Reis, Seropedica ecc.\nAgricoltura.\nL'agricoltura carioca corrisponde allo 0,6% del PIL (segno di un'economia fortemente ricca e industrializzata) produce: fagioli neri, patata, patata dolce, mais, riso, manioca (o Aypim), ortaggi, frutta tropicale, ed \u00e8 nei primi tre posti nella produzione e esportazione brasiliana di: caff\u00e8, zucchero, e cocco, oltre a produrre agrumi, e la produzione e esportazione di fiori (soprattutto rose).\nAllevamento.\nL'allevamento riguarda soprattutto bovini, ovini, caprini, cavalli e pollame.\nPesca.\nLa pesca dello Stato di Rio de Janeiro \u00e8 abbondante sia su mare (primo posto come pesca e esportazione di pesce azzurro) sia fluviale.\nEnergia.\nRio de Janeiro pu\u00f2 contare su varie centrali idroelettriche, come quelle di S\u00e3o Gon\u00e7alo, Niter\u00f3i, Nil\u00f3polis ecc., che danno molta energia, le 3 centrali nucleari di Angra dos Reis, Angra 1, Angra 2, Angra 3, sulla produzione di petrolio e gas naturale, e su abbondanti riserve di carbone (fossile) e (vegetale).\nRio de Janeiro \u00e8 la seconda citt\u00e0 pi\u00f9 ricca del Brasile, Niter\u00f3i la quarta, S\u00e3o Gon\u00e7alo la sesta, e Maca\u00e9 e Campos sono al settimo posto insieme.\nAltro settore importante \u00e8 il turismo. Questo Stato riceve il 70% del turismo brasiliano. I turisti vengono attratti dalle bellezze naturali e dalle citt\u00e0 bellissime quali, Rio de Janeiro, Niter\u00f3i, Cabo Frio, Buzios, Petr\u00f3polis, Parati, Angra dos Reis, e dalle spiagge quali Ipanema e Copacabana, Niter\u00f3i, dove si trovano splendidi monumenti della colonizzazione portoghese, il Museo Niemyer, e varie spiagge bellissime, oltre all'architettura bellissima della citt\u00e0, S\u00e3o Gon\u00e7alo (sede di una delle pi\u00f9 famose e storiche scuole di samba-Porto da Pedra) e di varie isole e spiagge meravigliose, su Petr\u00f3polis, sede del regno del Brasile, su Nova Friburgo con elementi svizzere e tedeschi, Itatiaia e Visconde de Mau\u00e1 con splendidi paesaggi.\nInoltre vi sono centinaia di isole, tra le quali Ilha Grande, un'isola-arcipelago che comprende altre 365 isole minori, belle e famose per le acque limpide.\nLuoghi di interesse.\nLo Stato di Rio de Janeiro \u00e8 famoso in tutto il mondo per via della sua capitale (\"a cidade maravilhosa\", ovvero \"la citt\u00e0 meravigliosa\") ricca di bellezze, artistiche, naturali, storiche e urbanistiche. Lo Stato vanta per\u00f2 anche la citt\u00e0 dei re del Brasile, Petr\u00f3polis con tutti i monumenti riguardanti l'epoca reale e persino oggetti personali dei re.\nTra le altre citt\u00e0 Cabo Frio e la vicina Arma\u00e7\u00e3o dos B\u00fazios, che attraggono sempre pi\u00f9 turisti, per le loro bellezze architettoniche e naturali, tra le quali spiagge bellissime. Un'altra citt\u00e0 interessante \u00e8 Paraty, di antica origine, dove le strade della citt\u00e0 vecchia sono state costruite dagli schiavi, interamente in pietra.\nRio de Janerio, capitale dello Stato, \u00e8 la citt\u00e0 pi\u00f9 famosa del Brasile, le sue spiagge hanno fama internazionale (Ipanema, Copacabana), il suo stadio \u00e8 pi\u00f9 grande del mondo, il Maracan\u00e0, ha anche la foresta urbana pi\u00f9 grande del mondo, \"a Tijuca\", e tesori architettonici.\nAltra attrazione \u00e8 Corcovado (monte gobbo) dove si trova il simbolo di Rio de Janeiro, \"O Cristo Redentor\", punto panoramico dal quale si pu\u00f2 vedere tutta la citt\u00e0."}
{"id": "737280", "revid": "9", "url": "https://it.wikipedia.org/wiki?curid=737280", "title": "Thierville sur Meuse", "text": ""}
{"id": "737283", "revid": "439868", "url": "https://it.wikipedia.org/wiki?curid=737283", "title": "Aran\u00e3", "text": "Gli Aran\u00e3 sono un gruppo etnico del Brasile composto da 54 individui.(2006)\nIl gruppo \u00e8 stato riconosciuto dalla Funda\u00e7\u00e3o Nacional do \u00cdndio agli inizi degli anni novanta. Parlano la lingua portoghese e sono principalmente di fede animista.\nVivono nello stato brasiliano di Minas Gerais, nella valle di Jequitinhonha. L'identificazione dell'etnia Aran\u00e3 \u00e8 avvenuta solo negli anni novanta dopo la classificazione separata delle due famiglie che componevano questo gruppo, denominate dai locali \"\u00edndio\" o \"caboclo\"."}
{"id": "737285", "revid": "303359", "url": "https://it.wikipedia.org/wiki?curid=737285", "title": "Ducati Desmosedici RR", "text": "La Desmosedici RR \u00e8 una motocicletta sportiva Ducati, presentata nel 2006 e prodotta in un numero ridotto di esemplari dal 2007 al 2008. Realizzata dal reparto Ducati Corse, questa moto \u00e8 la versione stradale del prototipo da corsa Ducati Desmosedici, impiegato in classe MotoGP nel Motomondiale 2006 (la sigla \"RR\" ha infatti il significato di \"Race Replica\").\nIl contesto.\nIl motore \u00e8 un V4 a 90\u00b0 definito a L, 989 cm\u00b3 di cilindrata, con 4 valvole per cilindro, doppio albero a camme desmodromico in testa (comandati a cascata di ingranaggi) e configurazione \"Twin Pulse\" a scoppi asimmetrici.\nQuest'ultima caratteristica rende l'erogazione molto simile a quella di un bicilindrico accoppiando gli scoppi dei cilindri gemelli, a differenza della configurazione \"Four Pulse\".\nCome tutta la moto, anche il propulsore \u00e8 costruito con materiali speciali e leggerissimi: valvole e bielle in titanio, basamento e teste in lega d'alluminio fusi in terra, coperchi motore in magnesio fusi in terra. La potenza sviluppata, con scarichi aperti e centralina dedicata, supera i 200 cv a 13.800 giri al minuto.\nIl cambio, a 6 marce, \u00e8 completamente estraibile (caratteristica che permette la sostituzione e la modifica dei rapporti in modo rapido), mentre la frizione \u00e8 multidisco a secco, completa di meccanismo antisaltellamento.\nIl telaio \u00e8 in traliccio di tubi in acciaio, all'epoca segno distintivo di tutte le Ducati, con l'aggiunta di piastre ricavate dal pieno. Il telaietto reggisella \u00e8 in carbonio.\nIl reparto ciclistica vanta, all'avantreno, una forcella \u00d6hlins pressurizzata a steli rovesciati da 43\u00a0mm di diametro trattati al nitruro di titanio (TiN) per una maggior scorrevolezza, completamente regolabile (precarico molle, compressione ed estensione idraulica). Al retrotreno \u00e8 presente un forcellone in alluminio scatolato, su cui lavora il monoammortizzatore Ohlins completamente regolabile (precarico molla, compressione ed estensione idraulica per alte e basse velocit\u00e0). I cerchi Marchesini in magnesio forgiato, a 7 razze, calzano pneumatici Bridgestone appositamente creati per la Desmosedici RR.\nL'impianto frenante \u00e8 Brembo, e vanta una coppia di dischi da 330 mm all'anteriore, lavorati da pinze radiali monoblocco a 4 pistoncini (azionate da una pompa radiale), e da un singolo disco da 240\u00a0mm al posteriore, servito da una pinza a due pistoncini contrapposti.\nLo scarico, infine, \u00e8 del cosiddetto tipo \"a camino\", quindi i gas fuoriescono da aperture praticate sul codino.\nIl prezzo della moto era di 60.000 euro, nonostante ci\u00f2 sono state tutte vendute le 1500 motociclette disponibili."}
{"id": "737287", "revid": "287204", "url": "https://it.wikipedia.org/wiki?curid=737287", "title": "Arana", "text": ""}
{"id": "737288", "revid": "640277", "url": "https://it.wikipedia.org/wiki?curid=737288", "title": "Qui studio a voi stadio", "text": "Qui studio a voi stadio (spesso abbreviato in QSVS) \u00e8 un programma sportivo in onda su Telelombardia.\nStoria.\nVenne ideato nel 1987 da Ruggiero Muttarini e condotto da Giorgio Micheletti, David Messina, Michele Plastino e Tony Damascelli. Damascelli era all'epoca il responsabile della redazione sportiva. La trasmissione seguiva in diretta le partite di Serie A e Serie B dagli stadi della Lombardia con le telecronache di \"inviati-tifosi\" e i commenti di giornalisti ed ex-calciatori.\nSi tratt\u00f2 della prima trasmissione calcistica in onda su un'emittente regionale lombarda come alternativa a \"Tutto il calcio minuto per minuto\" della Rai. Il successo di ascolti ottenuto dal programma fece vincere nel 1989 il Telegatto all'emittente Telelombardia come miglior emittente locale.\nNel corso degli anni novanta \"Qui studio a voi stadio\" cominci\u00f2 ad essere conosciuto anche nel resto d'Italia grazie a \"Mai dire Gol\", la trasmissione su Italia 1 in cui la Gialappa's Band commentava vari spezzoni del programma nelle rubriche \"All'improvviso uno sconosciuto\", \"Le interviste possibili\" e \"Un uomo un perch\u00e9\". Inoltre tra il 1997 e il 1998, all'interno della trasmissione sportiva \"Dribbling\", il giornalista Sandro Ciotti comment\u00f2 i principali fatti della settimana sportiva in una rubrica intitolata \"Qui studio a te Sandro\", ispirandosi al titolo della trasmissione di Telelombardia.\nIl primo conduttore a lasciare \"QSVS\" fu Plastino nel 1989, seguito da Damascelli nel 1993, mentre i conduttori storici della trasmissione furono Giorgio Micheletti e David Messina dal 1987 al 1999.\nDopo l'addio di Micheletti e Messina, la conduzione venne affidata a Fabio Ravezzani con la sola eccezione dell'edizione 2001-2002, in cui il conduttore fu prima Gian Luca Rossi (fino alla quarta giornata di campionato) e successivamente Giovanni Guardal\u00e0. La trasmissione risult\u00f2 cos\u00ec pi\u00f9 centrata sulla rivalit\u00e0 tra gli opinionisti, con la presenza di sfott\u00f2 tra simpatizzanti milanisti, juventini e interisti. Nello stesso tempo, per\u00f2, Ravezzani ha dato una svolta al taglio giornalistico del programma, creando una forte redazione e approfondendo in diretta i temi legati alla discussione dell'evento sportivo, seguendo il tipo di taglio giornalistico dei quotidiani sportivi.\nPresenti in studio anche alcune vallette conconduttrici: nell'edizione del 2000-2001 Ravezzani \u00e8 stato affiancato da Sara Calzi, che contemporaneamente era anche valletta di \"Ok, il prezzo \u00e8 giusto!\".\nIl 27 agosto 2002, la trasmissione ha raggiunto il massimo di ascolti in occasione della diretta esclusiva (pur concedendo il segnale alle tv locali) dallo Stadio Giuseppe Meazza di Inter-Sporting Lisbona (2-0), gara del terzo turno preliminare di Champions League.\nAd oggi i volti della trasmissione durante le partite, oltre al conduttore Fabio Ravezzani, sono il milanista Andrea Longoni, lo juventino Luca Fausto Momblano e l'interista Gian Luca Rossi.\nDal 28 dicembre 2006, Tiziano Crudeli ed Elio Corno, ospiti fissi e pi\u00f9 noti del programma, sono passati a Italia 7 Gold, causando un intenso duello verbale tra i due opinionisti e Fabio Ravezzani, direttore sport di Telelombardia.\nIl 27 marzo 2013 il Gruppo Mediapason, con l'aiuto di Publishare, acquisisce i diritti della Liga Spagnola per le ultime 10 giornate della stagione 2012-2013.\nQSVS News.\nQSVS News \u00e8 il telegiornale sportivo del Gruppo Mediapason in onda su Top Calcio 24, Telelombardia e Milan\u00f3w diretto da Fabio Ravezzani.\nIl tg va in onda secondo la seguente programmazione:"}
{"id": "737290", "revid": "1013865", "url": "https://it.wikipedia.org/wiki?curid=737290", "title": "T\u00e1chira", "text": "Il T\u00e1chira \u00e8 uno Stato del Venezuela. \nIl territorio dello stato \u00e8 collocato nella regione andina del Venezuela."}
{"id": "737291", "revid": "241195", "url": "https://it.wikipedia.org/wiki?curid=737291", "title": "Analisi dell'olio lubrificante", "text": "Con analisi dell'olio lubrificante si intende, di norma, l'attivit\u00e0 di analisi delle propriet\u00e0 chimico-fisiche dell'olio lubrificante dopo l'uso e degli eventuali contaminanti, allo scopo di ottenere informazioni sulle condizioni operative del macchinario lubrificato e sulle condizioni del lubrificante stesso.\nLe informazioni che scaturiscono da queste analisi sono utilizzate per la manutenzione meccanica su condizioni (manutenzione predittiva).\nIntroduzione.\nL'analisi oli lubrificanti consiste nel prendere in considerazione alcuni dei parametri chimico-fisici propri dell'olio lubrificante, valutandoli secondo normative nazionali o internazionali di riferimento. Le analisi vengono effettuate sia dalle ditte produttrici di lubrificanti sia dai responsabili della conduzione di macchinari, con prelievi periodici durante l'uso degli stessi.\nLe analisi possono quindi risultare molto utili come controllo qualit\u00e0, se applicate alla fonte dal produttore, prima della distribuzione, per verificare la rispondenza del prodotto alle specifiche per cui \u00e8 stato sviluppato. Si tratta di test su grandi volumi di prodotti omogenei, di cui si vogliono conoscere le caratteristiche operative, in funzione dell'additivazione, della qualit\u00e0 delle basi impiegate, della loro stabilit\u00e0, etc.\nLe Analisi Tribologiche effettuate sugli oli lubrificanti (o idraulici) usati, provenienti cio\u00e8 da meccanismi in esercizio, per verificarne l'effettivo \u201cstato di salute\u201d, rientrano nella categoria dei \u201cControlli non distruttivi\u201d e hanno valore essenzialmente diagnostico e preventivo.\nIn modo analogo, si applicano specifiche prove (a norma ASTM o ISO) per comprendere se, a livello microscopico, o addirittura molecolare, un determinato lubrificante ha subito, in un determinato periodo di tempo (misurato in ore, mesi o anni) una degradazione considerata fisiologica per quella tipologia di macchinario.\nSi parla di \u201cconditions' monitoring\u201d ed \u00e8 una delle prime ricerche diagnostiche a cui si fa riferimento a livello aeronautico; tutti i velivoli militari dotati di una sola turbina (inclusi gli evolutissimi F-16) hanno l'obbligo di sottoporsi al controllo SOAP (Spectrometric Oil Analysis Program). Poche gocce di olio vengono analizzate con uno speciale apparecchio, che quantifica e qualifica i principali metalli presenti all'interno del fluido.\nTipologie di analisi dell'olio.\nLe analisi dell'olio usato prendono in esame tre aspetti fondamentali:\nObiettivi dell'analisi dell'olio.\nIl monitoraggio preventivo della condizione chimico-fisica dell'olio e dei livelli di contaminazione permette, entro certi limiti, l'ottimizzazione delle condizioni di esercizio del macchinario lubrificato, in un'ottica di manutenzione proattiva.\nIl regolare monitoraggio della presenza di metalli da usura, in particolare lo studio dei trend (in termini di velocit\u00e0 di produzione dei metalli da usura) e, in casi anomali, l'analisi morfologica del particolato metallico, permette la gestione della disponibilit\u00e0 del macchinario, al fine di eliminare i guasti imprevisti, in un'ottica di manutenzione predittiva."}
{"id": "737292", "revid": "1186766", "url": "https://it.wikipedia.org/wiki?curid=737292", "title": "Arrondissement di Liegi", "text": "L'arrondissement di Liegi (in francese \"Arrondissement de Li\u00e9ge\", in olandese \"Arrondissement Luik\") \u00e8 una suddivisione amministrativa belga, situata nella provincia di Liegi e nella regione della Vallonia.\nComposizione.\nL'arrondissement di Liegi raggruppa 24 comuni:\nSociet\u00e0.\nEvoluzione demografica.\n\"Abitanti censiti\""}
{"id": "737294", "revid": "46480", "url": "https://it.wikipedia.org/wiki?curid=737294", "title": "Anabasi (Senofonte)", "text": "L'An\u00e0basi, o pi\u00f9 propriamente l'Anabasi di Ciro (, \"spedizione verso l'interno di Ciro\") \u00e8 la pi\u00f9 celebre opera dello storiografo greco Senofonte, risalente al IV secolo a.C.\nTrama.\nSenofonte era uno dei Diecimila, un'armata di mercenari greci assoldata da Ciro il Giovane, il cui scopo era usurpare il trono di Persia al fratello Artaserse II. Anche se l'armata dei mercenari fu vittoriosa nella battaglia sostenuta a Cunassa contro l'esercito dell'imperatore, Ciro non sopravvisse allo scontro, e la sua morte priv\u00f2 la spedizione di ogni senso: i Greci, penetrati troppo a fondo nel territorio nemico, dovettero cos\u00ec ritirarsi verso un porto sicuro, in un ripiegamento che si preannunciava lunghissimo e pieno di insidie.\nIl testo narra infatti di come il generale greco Clearco e una quantit\u00e0 di suoi ufficiali furono uccisi o catturati per il tradimento ordito da Tissaferne, e di come lo stesso Senofonte, ritrovatosi generale, lui che non si riteneva nemmeno soldato, abbia concentrato i propri sforzi nell'incoraggiamento dei soldati, guidando l'armata sbandata nel lungo viaggio, durato pi\u00f9 di un anno, verso il \"Ponto Eusino\" (attuale Mar Nero).\nGiunto finalmente sulla costa del Mar Nero, presso Trapezunte (Trebisonda) con il famoso grido \"Th\u00e1lassa! Th\u00e1lassa!\" (\"\u0398\u03ac\u03bb\u03b1\u03c4\u03c4\u03b1! \u03b8\u03ac\u03bb\u03b1\u03c4\u03c4\u03b1!\", corrispondente all'italiano \"Mare! Mare!\"), vedr\u00e0 per\u00f2 il fallimento dei suoi propositi di diventare l'ecista di una nuova colonia ellenica e dopo numerose peripezie porter\u00e0 l'armata a combattere per il re di Tracia Seute II, e infine la consegner\u00e0, a Pergamo, al generale spartano Tibrone che stava allestendo un esercito per una nuova guerra contro i Persiani.\nSuddivisione dell'opera.\nL'opera, priva di un proemio, \u00e8 convenzionalmente suddivisa in sette libri. Tale ripartizione, divenuta tradizionale, non \u00e8 opera di Senofonte ma fu introdotta successivamente. Aggiunte posteriori sono anche i riassunti dei fatti precedenti che precedono ogni libro.\nLingua e stile.\nPer tradizione didattica, l'Anabasi \u00e8 uno dei primi testi integrali che vengono esaminati dagli studenti di greco antico, grazie allo stile asciutto e lineare che traspare anche nelle traduzioni; per analogia, \u00e8 da considerarsi come il \"De bello Gallico\" per gli studenti di latino.\nL'asciuttezza e la sobriet\u00e0 della sua scrittura, apprezzata fin dall'antichit\u00e0, soprattutto dal tardo ellenismo, in maniera sempre crescente, attraverso l'et\u00e0 imperiale e fino alla tarda antichit\u00e0, ne fecero col tempo un modello di purezza della prosa attica.\nQuesta fortuna tuttavia \u00e8 in parte frutto di un fraintendimento. La lingua in cui egli scrive non \u00e8 infatti rigidamente riconducibile a modelli di purezza linguistica attica, ma sfoggia una straordinaria ricchezza di vocaboli assenti negli altri autori attici, frutto dei suoi contatti con la Laconia e con l'Asia. La sua opera offre una variet\u00e0 di inflessioni aperte tanto a coloriture doriche che a influenze ioniche. Questi retaggi linguistici, provenienti dalla sua esperienza cosmopolita e dalla frequentazione della letteratura tecnica e periegetica, conferiscono alla sua lingua un carattere che far\u00e0 di lui un anticipatore della koin\u00e8 ellenistica.\nIntenti apologetici.\nL'affinit\u00e0 con l'opera di Cesare non si ferma allo stile ma si estende all'altro importante aspetto che accomuna, in maniera non casuale, la narrazione di Senofonte al resoconto redatto da Cesare sulle sue campagne galliche: la preoccupazione apologetica che percorre la narrazione e si sovrappone allo spunto autobiografico, dando ragione delle deformazioni, esagerazioni e omissioni che caratterizzano entrambi gli scritti.\nSenofonte e la letteratura biografica.\nNel redigere la sua opera, non potendo avvalersi di modelli o precursori, Senofonte inaugurava un genere nuovo. Arnaldo Momigliano, nel riconoscere a Senofonte la primogenitura di un modello autobiografico e apologetico, coglieva, insieme all'originalit\u00e0, anche l'insita contraddittoriet\u00e0 di un simile approccio che non mancher\u00e0 per\u00f2 di dispiegare la sua influenza su Cesare e gli scrittori successivi:\nTerminologia.\nIl termine greco \"an\u00e0basi\" significa letteralmente \"risalita\" (da \u1f00\u03bd\u03ac, \"sopra\", e \u03b2\u03b1\u03af\u03bd\u03c9, \"andare\"), ed \u00e8 contrapposto al termine \"cat\u00e0basi\", che significa letteralmente \"discesa\" (da \u03ba\u03b1\u03c4\u03ac, \"sotto\", e \u03b2\u03b1\u03af\u03bd\u03c9, \"andare\").\nL'avventura descritta da Senofonte, sebbene la spedizione di Ciro sia di per s\u00e9 un'an\u00e0basi che parte dalle coste del Mar Egeo fino al cuore dell'Asia medio-orientale, \u00e8 per la maggior parte un resoconto del periglioso cammino dei 10\u00a0000 che parte dalla regione di Babilonia e termina sul Mar Nero; .\nAdattamenti moderni.\nValerio Massimo Manfredi ha scritto un libro intitolato \"L'armata perduta\", strettamente collegato all'Anabasi ma raccontato dal punto di vista di una donna, Abira, innamorata di Senofonte.\nAll'Anabasi si \u00e8 ispirato anche Sol Yurick nella scrittura del romanzo \"I guerrieri della notte\" (1965), dal quale Walter Hill ha tratto il film \"I guerrieri della notte\" (\"The Warriors\", 1979), che racconta come una piccola gang rimasta isolata e accusata di un omicidio dopo un raduno di bande cerchi, con un lungo e pericoloso viaggio, di tornare verso casa. Il cammino, tutto notturno, \u00e8 segnato da scontri e inseguimenti, e la salvezza coincide con l'alba e il raggiungimento del mare e del proprio quartiere (Coney Island, New York), cos\u00ec come i soldati di Senofonte raggiunsero Trebisonda sul Mar Nero."}
{"id": "737295", "revid": "767487", "url": "https://it.wikipedia.org/wiki?curid=737295", "title": "Valenzuela (Filippine)", "text": "Valenzuela \u00e8 una citt\u00e0 altamente urbanizzata (HUC) delle Filippine, ubicata nella Regione Capitale Nazionale.\nValenzuela \u00e8 formata da 32 baranggay:"}
{"id": "737296", "revid": "767487", "url": "https://it.wikipedia.org/wiki?curid=737296", "title": "Kid Koala", "text": "\u00c8 un artista della casa discografica Ninja Tune e si esibisce con una band chiamata Bullfrog. Ha fatto anche diverse apparizioni con tanti artisti diversi ed ha contribuito in prima persona al progetto Deltron 3030, Gorillaz e la band Lovage.\nBiografia.\nSan ha studiato alla McGill University. \u00c8 famoso per il suo stile enigmatico nel turntablism nel quale usa dei campionamenti inusuali. \u00c8 conosciuto come persona gioiosa e per il suo spiccato senso dell'umorismo.\nSan \u00e8 anche un illustratore ed artista avendo disegnato personalmente tutte le copertine dei suoi album. Un fumetto da lui disegnato \u00e8 incluso nell'opuscolo del suo album \"Carpal Tunnel Syndrome\" ed ha anche pubblicato una novella illustrata intitolata \"Nufonia Must Fall\" comprensiva di colonna sonora sempre da lui composta. Nella confezione dell album \"Some of my Best Friends are DJs\" \u00e8 incluso un set da scacchi.\nQuest'ultimo album \u00e8 stato presentato grazie ad un tour promozionale in stile cabaret che tocc\u00f2 tutto il Nord America, Europa ed Australia con il nome di \"The Short Attention Span Theatre\" nei quali ogni apertura consisteva di 3 dj che si districavano con 8 set di piatti, proprio come una band, mentre durante gli intervalli si giocava al bingo. In seguito al tour Kid Koala and\u00f2 a presentare i suoi album con dei DJ set. Mentre suonava in Asia, Islanda, Europa dell'est, Russia e Sud America inizia alla stesura del suo nuovo libro ed alla realizzazione di un teatrino che prender\u00e0 luogo nel 2008.\nLe sue abilit\u00e0 tecniche ai piatti gli hanno permesso di usarli come se fossero dei strumenti musicali melodici dove una singola nota lunga fatta suonare sotto la puntina a diverse velocit\u00e0 crea dei \"pitch\" diversi. Ma visto che questo metodo di pitching \u00e8 assai impreciso la nota suona ondulata e distorta. Questa tecnica si pu\u00f2 notare nel brano \"Drunk Trumpet\" nel quale Kid usa questa tecnica per simulare un brano suonato da un trombettista ubriaco.\nIl 25 settembre 2006 Kid ha pubblicato un nuovo album, intitolato \"Your Mom's Favourite DJ\"."}
{"id": "737297", "revid": "1610933", "url": "https://it.wikipedia.org/wiki?curid=737297", "title": "Ara rossa e gialla", "text": ""}
{"id": "737301", "revid": "121590502", "url": "https://it.wikipedia.org/wiki?curid=737301", "title": "Otto Kernberg", "text": " Insegna attualmente psichiatria al Cornell University Medical College di New York; \u00e8 stato inoltre presidente onorario e didatta dell'International Psychoanalytical Association (IPA).\nNel 1939 la sua famiglia si trasfer\u00ec in Cile per scappare dal regime nazista imperante in Germania. Studi\u00f2 inizialmente biologia e medicina, quindi psichiatria e psicoanalisi presso la Societ\u00e0 cilena di Psicoanalisi. Otto Kernberg \u00e8 uno dei pi\u00f9 importanti psicoanalisti contemporanei: il suo nome viene associato alla concezione psicoanalitica del disturbo narcisistico di personalit\u00e0 e dell'organizzazione borderline di personalit\u00e0, oltre che alla sistematizzazione della moderna psicoanalisi, fondata sulla nozione di relazione oggettuale, attraverso cui ha integrato, in un'unica concezione, tre modelli psicoanalitici distinti: la teoria pulsionale di Freud, la teoria di Melanie Klein e di William R. D. Fairbairn e la psicologia dell'Io di Margaret Mahler e di Edith Jacobson.\nTeorie.\nLa concezione evolutiva della personalit\u00e0.\nKernberg fece sua la concezione della psicologia dell'Io che vedeva il bambino, nei primi mesi di vita, in balia di correnti affettive piacevoli o spiacevoli. Inizialmente il bambino non riesce a distinguere il S\u00e9 dal non-s\u00e9, quindi non percepisce la madre come persona separata, piuttosto si sente fuso a essa. \nSuccessivamente, la fusione lascia il posto alla differenziazione del s\u00e9 dell'infante dall'immagine della madre che fornisce le cure. \u00c8 questo il primo, importantissimo stadio da raggiungere; coloro che non riescono ad approdare a questo stadio avranno una particolare predisposizione allo sviluppo della schizofrenia, la quale presenta, tra i principali sintomi, \"allucinazioni\", \"deliri\", \"angosce psicotiche di disintegrazione\".\nIl bambino che ha adeguatamente acquisito il senso della separatezza del S\u00e9 dall'oggetto (la psicoanalisi chiama \"oggetto\" le persone interiorizzate dal bambino, quindi inizialmente la madre e successivamente tutte le altre figure significative) utilizza per\u00f2 un primitivo meccanismo di difesa: la scissione. Difatti, nonostante le immagini del S\u00e9 e dell'oggetto siano state differenziate, esse coesistono in maniera scissa nel bambino, e la scissione \u00e8 di tipo affettivo. Ci\u00f2 significa che l'immagine del S\u00e9 buono, gratificato, pieno d'amore, viene tenuta affettivamente distinta dall'immagine del S\u00e9 cattivo, che prova odio, che sperimenta rabbia distruttiva; la stessa cosa vale per le immagini dell'oggetto, l'oggetto buono, che gratifica i desideri del bambino, viene tenuto distinto dall'oggetto cattivo, quello che frustra i suoi bisogni. \u00c8 un bene che inizialmente il bambino utilizzi questo meccanismo di difesa, ma col tempo egli dovr\u00e0 abbandonarlo, e lo far\u00e0 nel momento in cui comincer\u00e0 a relazionarsi alle persone (inizialmente la madre) come degli \"oggetti interi\", che possono essere sia buoni sia cattivi. Il superamento della scissione permette quindi di vedere le persone in maniera tridimensionale, permette di riunire le immagini scisse che precedentemente popolavano il mondo psichico del bambino, e fa s\u00ec che le pulsioni libidiche e aggressive si fondano per dar luogo ad affetti pi\u00f9 temperati, meno estremi.\nSuperata la scissione, per Kernberg lo stadio successivo \u00e8 quello descritto dalla teoria freudiana delle nevrosi. Kernberg, per\u00f2, pur adottando il punto di vista freudiano del conflitto pulsionale, cambia concezione riguardo al concetto stesso di pulsione, spostando l'attenzione dal corpo (per Freud la pulsione era qualcosa che stava a met\u00e0 tra lo psichico e il somatico) all'interazione: per Kernberg la pulsione, pur avendo delle predisposizioni costituzionali, si dipana a partire dalle prime relazioni oggettuali, quindi nasce dalla relazione del bambino con le figure significative. In questo sistema teorico il bambino inizialmente non ha delle vere e proprie pulsioni organizzate: egli ha degli stati affettivi che possono essere di natura piacevole o spiacevole. Nel corso del tempo questi stati affettivi formano le due pulsioni, quella libidica e quella aggressiva; la pulsione libidica nasce dall'interazione con gli altri vissuti come gratificanti, quella aggressiva si forma nell'interazione con gli altri vissuti come non gratificanti, fonte di odio e insoddisfazione. Da questo punto di vista Kernberg non fa altro che integrare la teoria freudiana pulsionale con le pi\u00f9 recenti teorie delle relazioni oggettuali di Melanie Klein e Fairbairn e con la psicologia dell'Io di Margaret Mahler e Edith Jacobson. Mentre Freud analizzava la personalit\u00e0 dell'individuo sulla base del livello di gratificazione pulsionale dominante (ad es. livello orale), Kernberg l'analizza principalmente sulla base della qualit\u00e0 delle relazioni oggettuali interne del paziente. Il paziente nevrotico, che ha superato la distinzione del S\u00e9 dall'altro e la scissione delle immagini del S\u00e9 e dell'oggetto, avr\u00e0 dei conflitti di natura pulsionale, dal momento che le sue relazioni oggettuali si saranno costituite in maniera soddisfacente. Al contrario, il paziente borderline avr\u00e0 dei conflitti riguardanti le immagini del S\u00e9 e dell'oggetto.\nIl disturbo narcisistico di personalit\u00e0.\nNella concettualizzazione del disturbo narcisistico di personalit\u00e0 Kernberg si differenzia sostanzialmente da un altro grande autore, Heinz Kohut, e questa differenziazione determina un dibattito all'interno della psicoanalisi ancora parzialmente irrisolto. Mentre Kohut credeva che i pazienti narcisistici abbiano avuto un arresto evolutivo determinato da una carenza di risposte empatiche da parte dei genitori, per Kernberg il paziente narcisista \u00e8 straordinariamente simile al paziente borderline. L'unica differenza tra la condizione narcisistica e quella borderline deriva dal fatto che il narcisista ha un S\u00e9 grandioso, integrato e strutturato ma sostanzialmente patologico; ci\u00f2 spiega come mai questi pazienti abbiano un buon funzionamento nonostante facciano uso prevalentemente di meccanismi di difesa primitivi, quali la scissione, l'identificazione proiettiva, l'idealizzazione, l'onnipotenza, il diniego. Il S\u00e9 grandioso evita anche lo svilupparsi, nei pazienti narcisistici, di problemi di debolezza dell'Io, comuni invece nelle personalit\u00e0 borderline. A posteriori, sembra che i due tipi di pazienti narcisistici descritti dai due autori siano effettivamente da ascrivere a patologie differenti, o perlomeno a differenti sfumature della stessa patologia. Mentre Kohut aveva descritto un narcisista (definito da alcuni autori ipervigile) maggiormente sensibile alle reazioni degli altri, pi\u00f9 inibito e sensibile alle critiche, Kernberg aveva descritto un narcisista (definito inconsapevole) maggiormente regredito, che non \u00e8 consapevole delle reazioni degli altri, pi\u00f9 arrogante, meno sensibile alla critica a causa della enorme distanza che lo separa emotivamente dagli altri. Il narcisista inconsapevole viene quasi a coincidere con il disturbo narcisistico di personalit\u00e0 del DSM-IV.\nL'organizzazione borderline di personalit\u00e0.\nKernberg, con questa espressione, circoscrive un gruppo di pazienti, con diversi disturbi di personalit\u00e0, accomunati da alcune caratteristiche, quali la debolezza dell'Io, le relazioni oggettuali problematiche e l'uso di meccanismi di difesa primitivi. Tra i meccanismi di difesa maggiormente utilizzati dai soggetti di \"area borderline\" vi sono la scissione e l'identificazione proiettiva, tramite il quale parti scisse del S\u00e9 o dell'oggetto vengono proiettate sugli altri per controllarli. All'interno dell'organizzazione borderline, Kernberg include diversi disturbi quali, appunto, il borderline, lo schizoide, lo schizotipico, il paranoide, il narcisistico, l'ipocondriaco, l'antisociale, ecc. Tutti questi disturbi presentano gravi problemi nelle relazioni interpersonali, diffusione di identit\u00e0, problemi nelle relazioni intime, mancanza di obiettivi concreti sia nel lavoro sia nella vita. Kernberg propone una sistematizzazione dei disturbi di personalit\u00e0 che integra la diagnosi categoriale del DSM-IV con la diagnosi evolutiva di stampo pi\u00f9 prettamente psicoanalitico. Tramite questo sistema egli posiziona i disturbi di personalit\u00e0 all'interno di un grafico a doppio asse, dove sull'ascisse abbiamo la gravit\u00e0 del disturbo (psicotico, borderline, nevrotico) e sull'ordinata le caratteristiche temperamentali che connotano il disturbo stesso (introversione-estroversione). Quindi identifica due disturbi come dei \"prototipi\": il disturbo schizoide di personalit\u00e0, che si colloca sul versante dell'introversione, e il disturbo borderline di personalit\u00e0, maggiormente spinto verso l'estroversione. Da questi due disturbi principali partono tutta una serie di altre condizioni patologiche, a seconda che ci sia pi\u00f9 o meno introversione, pi\u00f9 o meno gravit\u00e0 del disturbo, e a seconda dei meccanismi di difesa utilizzati. Kernberg vede perci\u00f2 i vari disturbi di personalit\u00e0 come collocati lungo un continuum; ad es. un aumento dell'aggressivit\u00e0 innata collega lo schizoide al paranoide (in cui domina l'identificazione proiettiva), e da qui un'interiorizzazione dell'aggressivit\u00e0 all'interno di un Super-Io sadico collega il disturbo paranoide al disturbo ossessivo-compulsivo, il quale si trova gi\u00e0 a un livello nevrotico, quindi migliore, di funzionamento.\nLa paranoiagenesi secondo Kernberg.\nKernberg ha studiato i processi gruppali nelle organizzazioni () individuando i fattori che possono determinare la paranoiagenesi. Secondo l'autore, uno dei fattori principali, indice di paranoiagenesi \u00e8 il grado di importanza che hanno le persone paranoidi in un particolare periodo storico dell'azienda. \nI fattori che possono incrementare la paranoiagenesi sono:\nPsicoanalisti abusanti.\nIn un libro intervista, il dott. Kernberg esprime la sua opinione sugli abusi sessuali perpetrati dagli psicoterapeuti a danni dei pazienti:\nCollegamenti esterni.\n \"International Psychoanalitic Association\""}
{"id": "737302", "revid": "287204", "url": "https://it.wikipedia.org/wiki?curid=737302", "title": "Txikao", "text": ""}
{"id": "737304", "revid": "287204", "url": "https://it.wikipedia.org/wiki?curid=737304", "title": "Negarote", "text": ""}
{"id": "737305", "revid": "287204", "url": "https://it.wikipedia.org/wiki?curid=737305", "title": "Gennaro Borriello", "text": "Originario della Campania, si iscrisse alla sezione AIA di Mantova. Borriello venne poi promosso alla Commissione arbitri nazionale (CAN) A e B dal dirigente sportivo Luigi Agnolin nel 1992.\nBorriello fa il suo debutto in serie A un anno dopo la sua promozione alla CAN, nel 1993. Pur avendo grandissime doti tecniche, non riusc\u00ec mai a conquistare la qualifica di arbitro internazionale, per motivi non ancora chiariti. Borriello diresse molte partite importanti, fra cui la finale di Supercoppa italiana tra e Parma, nel 1999, e la finale di andata di Coppa Italia tra Parma e , nel 2001.\nBorriello termin\u00f2 la carriera nel 2002, avendo raggiunto il limite d'et\u00e0.\nIl carattere severo ed inflessibile lo fece diventare protagonista di alcuni noti episodi, come quando nel 1999, durante il derby tra ed , espulse Ronaldo per una presunta gomitata a Roberto Ayala. Altri avvenimenti di questo genere avvennero nel 1999, quando espulse il calciatore juventino Mark Iuliano, e nel 2000, quando esib\u00ec il cartellino rosso davanti al calciatore romano Francesco Totti, accusato di aver spinto Borriello con la spalla.\nA livello dirigenziale, \u00e8 stato vicecommissario alla CAN C dal 2002 al 2005 e vicedesignatore degli arbitri di serie A dal 2005 al 2011; per la stagione 2011-2012 Borriello ha assunto il ruolo di vicecommissario CAN D, carica da cui si dimette nel novembre 2012."}
{"id": "737306", "revid": "1719883", "url": "https://it.wikipedia.org/wiki?curid=737306", "title": "Ananda", "text": ""}
{"id": "737307", "revid": "287204", "url": "https://it.wikipedia.org/wiki?curid=737307", "title": "Mirana", "text": ""}
{"id": "737311", "revid": "599013", "url": "https://it.wikipedia.org/wiki?curid=737311", "title": "Servizio per le informazioni e la sicurezza democratica", "text": "Il Servizio per le informazioni e la sicurezza democratica (S.I.S.De.) \u00e8 stato un servizio segreto italiano.\nSecondo le legge istitutiva doveva \"agire per la difesa dello Stato democratico e delle istituzioni poste dalla Costituzione a suo fondamento contro chiunque vi attenti e contro ogni forma di eversione\".\nIl suo motto era \"Per Aspera ad Veritatem\", titolo anche della sua rivista specializzata.\n\u00c8 stato in attivit\u00e0 dal 1977 fino alla riforma dell'intelligence italiana del 2007, quando fu sostituito dall'Agenzia informazioni e sicurezza interna, AISI.\nStoria.\nIstituito nel novembre 1977, insieme al Servizio per le informazioni e la sicurezza militare (S.I.S.MI.), con la contemporanea soppressione del Servizio informazioni difesa e dell'Ispettorato generale per l'azione contro il terrorismo. Entr\u00f2 in funzione nel gennaio 1978 con la nomina a direttore del generale di brigata dei CC Giulio Grassini e le prime assegnazioni di personale del soppresso Ufficio Affari Riservati e di alcuni ufficiali dei carabinieri, e prima sede all'interno del Viminale, per poi trasferirsi a maggio in via Lanza. Il primo incarico fu quello di collaborare alle indagini sul sequestro Moro del marzo 1978. In quei mesi sull'organico fissato in millecinquecento persone, aveva raggiunto una forza di circa cinquecento unit\u00e0. Nel 1979 furono istituiti i primi Centri operativi nei capoluoghi di regione.\nIl servizio dipendeva direttamente dal Ministero dell'interno, il cui ministro ne curava l'ordinamento, le attivit\u00e0 e ne nominava il direttore. Il Comitato esecutivo per i servizi di informazione e sicurezza (C.E.S.I.S.), era il punto di raccordo fra i due servizi Sisde e Sismi.\nIl SISDE rimase vittima di alcuni scandali politici negli anni '80, il primo dei quali fu quello della loggia massonica segreta P2, nelle cui liste compaiono i nomi dei vertici del servizio. Fu soppresso con la Riforma dell'intelligence italiana del 2007.\nOrganizzazione.\nAll'interno del S.I.S.De., nella primavera 2002 fu creato il Raggruppamento Operativo Centrale (R.O.C.) in seguito ridimensionato ad Ufficio, situato a Roma in Piazza Zama 8 \"()\", che rispondeva esclusivamente al Direttore del S.I.S.De. ed era formato da personale da lui stesso selezionato e strutturato in:\nFunzioni.\nI suoi compiti erano finalizzati a difendere la sicurezza nazionale e delle sue istituzioni da qualsiasi minaccia, operando principalmente in Italia, curando l'attivit\u00e0 di spionaggio."}
{"id": "737312", "revid": "1494169", "url": "https://it.wikipedia.org/wiki?curid=737312", "title": "La Carlota", "text": ""}
{"id": "737315", "revid": "124271258", "url": "https://it.wikipedia.org/wiki?curid=737315", "title": "Gioacchino Volpe", "text": "Biografia.\nFinite le scuole elementari, si trasfer\u00ec a l'Aquila, per continuare gli studi, e poi a Santarcangelo di Romagna con tutta la famiglia. Conseguita la maturit\u00e0, nel 1895 si iscrisse all'Universit\u00e0 di Pisa, presso la Scuola Normale, e fu allievo di Amedeo Crivellucci, con cui discusse la tesi di laurea e sulla cui rivista \"Studi storici\" pubblic\u00f2 i suoi primi lavori dedicati alla storia di Pisa medievale. A Pisa conobbe Giovanni Gentile, anch'egli allievo di Crivellucci. Dal 1906 fu professore di storia moderna nell'Accademia scientifico-letteraria di Milano. Prende parte come ufficiale alla prima guerra mondiale, ricevendo una medaglia d'argento al valore. Prima, durante e dopo la Prima guerra mondiale partecipa attivamente al dibattito politico e culturale italiano.\nNel 1919 fu, insieme a Luigi Einaudi e Giovanni Gentile, tra i firmatari del manifesto del Gruppo Nazionale Liberale romano, che, insieme ad altri gruppi nazionalisti e di ex combattenti, formava l'Alleanza Nazionale per le elezioni politiche, il cui programma politico prevedeva la rivendicazione di uno \u00abStato forte\u00bb, anche se provvisto di larghe autonomie regionali e comunali, capace di combattere la metastasi burocratica, i protezionismi, le aperture democratiche alla Francesco Saverio Nitti, da loro definito come \u00abinetto a tutelare i supremi interessi della Nazione, incapace di cogliere e tanto meno interpretare i sentimenti pi\u00f9 schietti e nobili\u00bb. \nDi orientamento liberal-nazionalista e monarchico, si avvicin\u00f2 nel dopoguerra al fascismo.\nFu eletto nel cosiddetto listone fascista al Parlamento nella XXVII legislatura, dal 1924 al 1929. Nel 1925 firm\u00f2 il Manifesto degli intellettuali fascisti. \nDal 1924 al 1940 fu professore di storia moderna nell'Universit\u00e0 di Roma. Durante il regime fascista svolse un ruolo importante. Si adoper\u00f2 presso Mussolini per la liberazione dal confino e la concessione del passaporto a Nello Rosselli, suo vecchio allievo, e ad alcuni amici dei Rosselli, tra cui Piero Calamandrei.\nDiresse fino al 1943 la Scuola di storia moderna e contemporanea e fu direttore della sezione storia medievale e moderna dell'Enciclopedia Italiana dal 1925 al 1937. \nFu segretario generale dell'Accademia d'Italia dal 1929 al 1934 e socio nazionale dell'Accademia dei Lincei dal 1935 al 1946. Dopo l'armistizio di Cassibile non ader\u00ec alla Repubblica Sociale Italiana, rimanendo fedele al Re e alla monarchia sabauda. Alla fine della seconda guerra mondiale, fu allontanato dall'insegnamento e si dedic\u00f2 completamente agli studi storici, aderendo al Partito Nazionale Monarchico. \nIl sovrano Umberto II, dall'esilio, lo insign\u00ec dell'Ordine al merito civile di Savoia per meriti scientifici. Con Regie Patenti del 16 febbraio 1967 il sovrano gli attribu\u00ec il titolo ereditario di conte. \nIl fondo Gioacchino Volpe, con duemilatrecento volumi, periodici, carteggi, dattiloscritti e numerose schede di lavoro manoscritte, si trova presso la Biblioteca \"Antonio Baldini\" di Santarcangelo di Romagna. Il figlio primogenito Giovanni fu un noto editore.\nGli interessi storiografici del Volpe si concentrano, agli inizi della sua attivit\u00e0, soprattutto sul Comune medievale e sui conflitti sociali presenti al suo interno. Dopo la Prima Guerra mondiale, essi si spostano dai temi sociali ed economico-giuridici - che pure non vengono rinnegati - a quelli politici. La questione della Nazione diviene fondamentale: la sua attenzione si sposta gradualmente dal Medioevo - su cui pure continua a scrivere - all'Et\u00e0 Contemporanea.\nFormatosi alla scuola positivista del Crivellucci, i suoi lavori furono inizialmente contrassegnati, in special modo prima della Grande Guerra, da una forte considerazione dei fattori economico-sociali delle vicende storiche. \nIl suo opus magnum \u00e8 considerato \"L'Italia moderna\", pubblicato in 3 volumi tra il 1949 e il 1952."}
{"id": "737316", "revid": "599013", "url": "https://it.wikipedia.org/wiki?curid=737316", "title": "Giovanni Lodetti", "text": "Biografia.\nNato a Caselle Lurani, comune all'epoca in provincia di Milano (oggi nella provincia lodigiana), \u00e8 figlio di un falegname e, prima di intraprendere la carriera sportiva, aveva iniziato a lavorare appena quattordicenne in un'azienda meccanica.\nCarriera.\nClub.\nDopo gli inizi nella squadra dell'oratorio del paese natio, all'et\u00e0 di quindici anni entr\u00f2 nel settore giovanile del , superando un provino dinanzi al tecnico Mario Malatesta. Gi\u00e0 nel 1961 arriv\u00f2 in prima squadra e, pur da comprimario, vinse il campionato nella stagione di debutto, l'ottavo per il club rossonero. Il 17 febbraio 1963 trova la sua prima rete in Serie A, nella gara contro il .\nNelle stagioni successive divent\u00f2 titolare e il Milan vinse la Coppa dei Campioni 1962-1963, lo Scudetto 1967-1968, la Coppa Italia 1966-1967, la Coppa delle Coppe 1967-1968, la Coppa dei Campioni 1968-1969 e la Coppa Intercontinentale nello stesso anno.\nNel 1970 lasci\u00f2 il Milan, dove fu sostituito da Romeo Benetti, e gioc\u00f2 nella fino al 1974; nell'estate del 1974 pass\u00f2 al , scendendo per la prima volta in carriera in Serie B. Dopo aver ottenuto la promozione in Serie A e aver cominciato la stagione 1976-1977 al Foggia, nell'ottobre 1976 passa al in B, concludendo all'ultimo posto e retrocedendo in C. Alla fine della stagione 1977-1978 si ritir\u00f2 dal calcio giocato.\nNazionale.\nConta 17 presenze nella nazionale italiana, con cui ha vinto il organizzato in Italia (scendendo in campo nella prima gara con la Jugoslavia). Segn\u00f2 due reti, entrambe contro il Galles in un'amichevole del 1965.\nFu inizialmente convocato da Valcareggi per il in Messico, venendo per\u00f2 \"sacrificato\" alla vigilia della partenza: l'infortunio del titolare Anastasi costrinse infatti il CT a sostituirlo, ma questi convoc\u00f2 altri due attaccanti (Prati e Boninsegna) cos\u00ec da ritrovarsi con una rosa di 23 elementi; Lodetti fu quindi escluso dalla lista, rifiutando poi la possibilit\u00e0 di rimanere oltreoceano in vacanza con la famiglia.\nDopo il ritiro.\n\u00c8 opinionista nel programma \"Studio Milan\" su Milan Channel e nel programma \"Il Campionato dei Campioni\" su Odeon TV. Ha partecipato per diversi anni alle trasmissioni sportive di 7 Gold, interrompendo la collaborazione nel maggio 2012. Ha partecipato all'iniziativa \"Il cuore sportivo di Milano\", a cura di Maurizio Cucchi e Flaminio Gualdoni, nell'ambito della mostra-progetto \"Dialoghi di Milano 2018\" dell'artista lombarda Marina Previtali."}
{"id": "737317", "revid": "46291", "url": "https://it.wikipedia.org/wiki?curid=737317", "title": "Ochroma pyramidale", "text": "La balsa (Ochroma pyramidale ) \u00e8 un albero della famiglia Malvaceae (sottofamiglia Bombacoideae), diffuso in America centro-meridionale. \u00c8 l'unica specie del genere Ochroma.\nIl suo legno \u00e8 il legno pi\u00f9 leggero conosciuto al mondo (densit\u00e0 150\u2013160\u00a0kg/m\u00b3) ed \u00e8 impiegato per la costruzione di aeromodelli. Nonostante il basso peso specifico, ha una resistenza alla compressione di oltre 100\u00a0kg/cm\u00b2 ottenibile grazie alla struttura alveolare del legno stesso: ha dei canali linfatici molto grandi che permettono all'albero una velocissima crescita (in 5 anni una pianta \u00e8 matura per l'abbattimento).\nDescrizione.\n\u00c8 un albero sempreverde, con tronco eretto, cilindrico, alto da 15 a 35 m, con un diametro da 20 a 60\u00a0cm.\nLa corteccia \u00e8 liscia con cicatrici lineari protuberanti, di colore grigiastro.\nLa chioma \u00e8 arrotondata e irregolare, con foglie disposte a spirale, lunghe sino a 35\u00a0cm, cuoriformi, con nervature evidenti e margine intero.\nI fiori sono grandi, solitari, actinomorfi, larghi 10\u201315\u00a0cm, profumati, con calice rosso e petali giallo pallido con bordi rossastri.\nI frutti sono capsule larghe da 15 a 25\u00a0cm, nere a maturazione, deiscenti, suddivise in 5 spicchi dopo l'apertura. Al pari di altri frutti delle Bombacaceae contengono una fibra cotonosa in cui sono dispersi numerosi semi di piccole dimensioni.\nDistribuzione e habitat.\nLa specie \u00e8 diffusa nella fascia tropicale del continente americano, dal Messico, attraverso il Centroamerica e le Antille, sino alla Colombia, il Venezuela, l'Ecuador, il Brasile, la Bolivia e il Per\u00f9.\nIl suo habitat tipico \u00e8 la foresta pluviale da 300 a 1000 m di altitudine.\nEcologia.\nNonostante i fiori dell'albero di balsa richiamino una grande quantit\u00e0 di api, attirate dall'abbondante polline, gli insetti sembrano giocare un ruolo minore nella impollinazione di questa specie.\nI fiori si schiudono all'imbrunire e producono una abbondante quantit\u00e0 di nettare (circa 9400 microlitri per notte); questo dato ha fatto a lungo ritenere che i pipistrelli nettarivori svolgessero un ruolo primario nel processo di impollinazione. Studi recenti tuttavia suggeriscono che il ruolo di impollinatori primari spetti ad alcuni mammiferi arboricoli dalle abitudini notturne o crepuscolari come gli opossum lanosi (\"Caluromys\" spp.), gli olingo (\"Bassaricyon\" spp.), il kinkajou (\"Potos flavus\") e il cebo cappuccino (\"Cebus capucinus\"). \u00c8 inoltre stato citato come potenziale impollinatore il coati dal naso bianco (\"Nasua narica\"), un carnivoro terricolo della famiglia dei Procyonidae in grado di arrampicarsi sugli alberi, che non disdegna di integrare la sua dieta con il nettare di questa specie.\nIl legno di balsa \u00e8 estremamente leggero e scarsamente resistente alla trazione (quindi alla flessione), tale caratteristica sarebbe deleteria in ambiente forestale originale per applicazione degli enormi carichi recati da piante epifite (non parassite, ma viventi sugli alberi, soprattutto muschi, Bromeliaceae, Orchidaceae. Tali carichi provocherebbero l'abbattimento precoce di una pianta che non sia molto robusta. La pianta di balsa invece resiste a tali condizioni evitando direttamente tali carichi per mezzo della Mirmecofilia. Tale caratteristica di simbiosi con specie di formiche che dipendono totalmente dall'albero (sono nutrite dall'albero, e ne sono alloggiate all'interno), permette il mantenimento dell'albero in condizioni di perfetta \"pulizia\" cio\u00e8 in assenza di qualsiasi carico aggiuntivo, sovravegetazione o attacco. Le formiche percorrono continuamente ed in un numero enorme la superficie dell'albero, rimuovendo ogni minima intrusione seme o frammento. La veloce crescita, in breve tempo, con legno leggerissimo, permette invece il rapido raggiungimento degli strati alti della foresta, illuminata dal sole.\nGli alberi sono facilmente individuabili anche a distanza per il loro aspetto \"pulito\", la mirmecofilia \u00e8 stata scoperta in modo facile dagli esseri umani, dato che questi ultimi sono ferocemente attaccati in massa dalle formiche, quando provano a salire sui loro alberi. Le formiche difendono i loro alberi da tutto quello che non sia la propria colonia (di formiche), ed integralmente \"l'albero\", e quindi anche gli esseri umani sono rilevati come \"estranei\", esattamente come gli insetti dannosi, o i muschi.\nLe foglie e i fusti delle piante di \"O. pyramidale\" producono dei corpuscoli lipidici noti come \"pearl bodies\" che vengono utilizzati come nutrimento da alcune specie di formiche.\nUso nel modellismo.\nIl legno di balsa per modellismo si pu\u00f2 reperire di tre tipologie: duro, medio e leggero. Quello duro (pi\u00f9 scuro) si usa per realizzare elementi strutturali portanti (profili e longheroni), quello medio (rosato) per i rivestimenti, solitamente in tavolette o listelli sottili, mentre quello leggero (giallo/bianco) si usa per riempimenti, essendo il pi\u00f9 leggero e friabile.\nIl legno di balsa \u00e8 facilmente lavorabile con gli attrezzi del modellista, traforo, cutter (tagliabalsa appunto), e carteggiabile con carta vetrata di varie finezze.\nIl legno di balsa duro \u00e8 pi\u00f9 fibroso, e va utilizzato esclusivamente nel senso delle venature, perch\u00e9 nell'altra direzione si frattura facilmente. Il legno di balsa medio si usa in spessori sottili, e pu\u00f2 essere composto in strati incollati con venature incrociate per maggior robustezza. Il legno di balsa leggero \u00e8 spugnoso e friabile, e va maneggiato con cura in quanto si ammacca facilmente anche per eccessiva pressione delle dita."}
{"id": "737323", "revid": "1027057", "url": "https://it.wikipedia.org/wiki?curid=737323", "title": "Agul", "text": "Gli agul (, \"a\u0433\u0443\u043b\u0430\u0440\" in agul) sono un gruppo etnico del Daghestan, in Russia.\nSecondo un censimento del 2002, vi erano 28.297 agul in Russia (7.000 nel 1959). Sotto il profilo etnico, gli agul sono molto vicini ai lezgini. Esistono 4 sottogruppi di agul: aguldere, kurakhdere, khushandere e khpyukdere."}
{"id": "737324", "revid": "46931", "url": "https://it.wikipedia.org/wiki?curid=737324", "title": "Aguli", "text": ""}
{"id": "737326", "revid": "287204", "url": "https://it.wikipedia.org/wiki?curid=737326", "title": "\u0100nanda (monaco)", "text": "Fu cugino e uno dei principali discepoli del Buddha storico Siddhartha Gautama, ed \u00e8 oggi venerato come \"Custode del Dharma\". Nel Buddhismo Ti\u0101nt\u00e1i (che segue lignaggio riportato nel \"Fu fazang yinyuan zhuan\", \u4ed8\u6cd5\u85cf\u56e0\u7de3\u50b3), come nel Buddhismo Ch\u00e1n (che segue il lignaggio riportato nel \"Baolin zhuan\", \u5bf3\u6797\u50b3), \u0100nanda \u00e8 considerato il secondo patriarca indiano, dopo , e i due sono spesso ritratti accanto al Buddha Shakyamuni.\nInfanzia.\nSecondo la tradizione delle scuole del Buddhismo dei Nik\u0101ya, \u0100nanda nacque nel clan degli \u015aakya, e poich\u00e9 la sua famiglia ripeteva che fosse \"nato per portare felicit\u00e0\" (\u0101nanda), gli fu dato questo nome. Nelle sue prime biografie \u00e8 ricordato come uno dei \"grandi discepoli\" (\"mahasravaka\") del Buddha Shakyamuni. \nSecondo la tradizione Mah\u0101y\u0101na e quelle da questa derivate, prima della sua nascita storica \u0100nanda risiedeva nel insieme alla precedente incarnazione di Siddhartha Gautama, e i due sarebbero nati tra gli nello stesso giorno. Era figlio di Mrg\u012b e Amitodana, che era fratello di e quindi zio del Gautama; i suoi fratelli si chiamavano Mah\u0101n\u0101ma e Anuruddha. Secondo un'altra tradizione invece il padre era Suklodana e i fratelli Devadatta e Upadh\u0101na.\nDivenne monaco nel secondo anno di predicazione del Buddha, insieme a molti altri giovani del clan , e ricevette l'ordinazione dal Gautama stesso; gli fu assegnato come \"upajjh\u0101ya\" (guida alla via monastica) Belatthas\u012bsa, e nel tempo ascese al grado di \"sot\u0101panna\".\nAttendente del Buddha.\nDopo aver avuto per 20 anni come assistenti vari monaci a turno, Gautama dichiar\u00f2 davanti all'assemblea di aver deciso di avere un attendente permanente (\"upatthaka\"). Molti si offrirono candidati, tra cui Shariputra e Mogallana, mentre \u0100nanda rimase in silenzio, seduto in disparte. Allora si rivolse ad \u0100nanda chiedendogli perch\u00e9 non si fosse candidato. \u0100nanda rispose che era interessato, ma solo a otto condizioni che potevano essere riassunti in tre grandi punti: suo cugino non doveva mai fargli doni o concedergli particolari benefici che potessero far credere che avesse ottenuto il posto per quella ragione; doveva concedergli invece piena discrezione nell'accettare inviti al suo posto e nel presentargli visitatori venuti da lontano; e doveva rispondere a tutte le sue domande e ripetergli tutti gli insegnamenti che aveva prodigato in sua assenza. Gautama accett\u00f2.\n\u0100nanda prese il suo incarico molto a cuore e fu molto attento ai cambiamenti di tono o d'aspetto del suo maestro, addirittura ammalandosi insieme a lui per empatia. In un'occasione si pose davanti a lui per salvarlo da un elefante infuriato lanciato contro di lui da suo cugino Devadatta, rischiando la vita.\nI monaci e i laici si confidavano con lui e venivano spesso a chiedergli consigli, o chiarimenti sui discorsi del Buddha; \u0100nanda era in grado anche di ripetere o proseguire il sermone, e talvolta ne teneva di propri, approvato e incoraggiato in questo dal Gautama. Buddhaghosa compil\u00f2 una lista dei discorsi a lui attribuiti: Sekha, B\u0101hitiya, Ana\u00f1jasapp\u0101ya, Gopaka-Moggall\u0101na, Bahudh\u0101tuka, C\u016blasu\u00f1\u00f1ata, Mah\u0101su\u00f1\u00f1ata, Acchariyabbhuta, Bhaddekaratta, Mah\u0101nid\u0101-na, Mah\u0101parinibb\u0101na, Subha e C\u016blaniyalokadh\u0101tu, oltre a molti dialoghi con altro monaci.\nIn molti dei dialoghi tramandati nei \"sutra\", \u0100nanda ha il ruolo dell'interlocutore del Gautama. Nell\"Anguttara\", che elenca i nomi di tutti i discepoli del Buddha e le loro qualit\u00e0, \u0100nanda \u00e8 nominato pi\u00f9 di ogni altro, cinque volte; di lui si dice che eccellesse nella condotta, nell'essere di servizio agli altri e nell'esercizio della memoria.\nDopo la morte del Buddha.\nDopo la morte del suo maestro nel primo Concilio Buddhista gli anziani del sangha gli diedero l'incarico di raccogliere e recitare tutti i discorsi del Buddha in quello che divenne noto come il \"Sutta Pi\u1e6daka\", una delle tre sezioni del Canone p\u0101li; oltre che per la grande fiducia ricevuta dal Gautama in vita, ci\u00f2 si deve anche al fatto che essendo stato per tanto tempo al seguito del Buddha aveva memorizzato tutti i suoi discorsi.\nLa partecipazione di \u0100nanda al Concilio, tuttavia, non fu affatto scontata; nonostante la sua grande prossimit\u00e0 al Buddha, infatti, \u0100nanda non era un arhat, ma un semplice discepolo. Nel Canone Pali, infatti, \u0100nanda \u00e8 presentato come un Buddhista imperfetto ed in balia delle emozioni; pianse infatti sia la morte di che del Gautama, e in un passaggio del \"Theragatha\" si descrive la sua solitudine dopo il trapasso del suo maestro (festeggiato come il suo dai buddhisti). L'essere schiavo delle emozioni \u00e8 un grave impedimento al raggiungimento dell'illuminazione, e la partecipazione di \u0100nanda al Concilio fu oggetto di discussione nella comunit\u00e0; secondo la leggenda, \u0100nanda concentr\u00f2 i suoi sforzi e fu in grado di raggiungere il prima del Concilio."}
{"id": "737327", "revid": "62015", "url": "https://it.wikipedia.org/wiki?curid=737327", "title": "Balsa", "text": ""}
{"id": "737330", "revid": "1590006", "url": "https://it.wikipedia.org/wiki?curid=737330", "title": "Kitty Pryde", "text": "Katherine \"Kitty\" Anne Pryde \u00e8 un personaggio dei fumetti Marvel Comics creato da Chris Claremont (testi) e John Byrne (disegni). Apparve per la prima volta in \"Uncanny X-Men\" n. 129 (gennaio 1980).\nKitty \u00e8 una mutante che possiede il potere dell'intangibilit\u00e0, cio\u00e8 l'abilit\u00e0 di attraversare qualunque oggetto solido e mandarlo in cortocircuito se si tratta di un apparecchio elettronico. Durante la sua storia editoriale, ha assunto diversi nomi in codice, tra cui Sprite ed Ariel, ma \u00e8 con quello di Shadowcat che il suo personaggio si delinea maggiormente fino a diventare uno degli X-Men pi\u00f9 importanti e carismatici.\nBiografia del personaggio.\nOrigini.\nKitty Pryde, ebrea di nascita, venne al mondo nella cittadina di Deerfield, Illinois. Gi\u00e0 all'et\u00e0 di tredici anni cominci\u00f2 ad avvertire le avvisaglie della manifestazione del suo potere mutante, che si esprimevano in violenti attacchi di emicranie. Fu in quel periodo che venne avvicinata sia dal professor Xavier, che da Emma Frost, allora Regina Bianca del Club infernale. Subito decise di iscriversi alla scuola Xavier rifiutando l'idea di associarsi all'Accademia di Emma per le sensazioni negative che la donna le ispirava. Durante il loro primo incontro, strinse una forte amicizia con la X-Woman Tempesta, arrivando quasi ad associare la sua figura a quella materna. Ma l'attacco di mercenari corazzati appartenenti al Club, mise fine a questo breve idillio. Gli X-men furono catturati e trasportati nella loro sede pi\u00f9 vicina, dove Emma Frost li tenne prigionieri fino a quando con l'aiuto di Kitty, Ciclope, Fenice, Nightcrawler e Dazzler non riuscirono a liberare i loro compagni. Lo scontro era per\u00f2 durato parecchio tempo ed i genitori di Kitty preoccupati per la sua sorte erano alquanto titubanti circa la possibilit\u00e0 di iscrivere la figlia alla scuola di Xavier, dopo che questi l'aveva riportata da loro. Tuttavia, l'intervento telepatico di Fenice, che cancell\u00f2 i ricordi relativi al piccolo incidente, fece in modo che Kitty potesse iscriversi senza problemi e con la benedizione paterna. La ragazza divenne cos\u00ec la pi\u00f9 giovane mutante ad aver mai messo piede allo Xavier Institute e fra gli X-Men.\nX-Men.\nDurante l'adolescenza, Kitty allacci\u00f2 diverse amicizie all'interno dello Xavier Institute: ebbe la sua prima infatuazione per l'X-Man Colosso, pi\u00f9 grande di lei, e divenne la migliore amica della sorella di lui, Illyana; dopo aver superato il suo iniziale timore per i mutanti con fisicit\u00e0 diversa da quella umana, divenne una delle migliori amiche di Nightcrawler, e strinse amicizia con il drago alieno Lockheed, dopo che questi l'aveva seguita sulla Terra al rientro da una missione nello spazio profondo. Riusc\u00ec anche a conquistarsi l'amicizia di Wolverine, che divenne quasi un mentore per lei, a dispetto del suo caratteraccio. E per confermare la prima impressione avuta con Tempesta, le due divennero grandi amiche e la donna cominci\u00f2 a considerare Kitty come la sorella che non aveva mai avuto. La ragazza divenne anche membro dei Nuovi Mutanti, un gruppo di giovani creatosi quando lei e gli altri erano in viaggio nello spazio. Kitty preg\u00f2 il professore affinch\u00e9 non fosse rimossa dagli X-Men giustificando tale decisione con il fatto che la sua intelligenza e maturit\u00e0 la rendevano pi\u00f9 che idonea a rimanere nel gruppo principale. In questo periodo cominci\u00f2 anche a frequentare Colosso, ma la loro stretta amicizia non ebbe modo di evolversi in qualcos'altro per motivi legali. L'allora editore in capo della Marvel Jim Shooter disapprov\u00f2 l'idea che un ragazzo di diciannove anni frequentasse una minorenne, poich\u00e9 la loro relazione poteva essere vista in molti paesi come reato di abuso di minore. Durante la maxi-saga Guerre Segrete, Colosso cominci\u00f2 una relazione con la guaritrice aliena Zsaji terminata con la morte della donna. Di ritorno sulla Terra, confess\u00f2 a Kitty i propri sentimenti per l'aliena e ci\u00f2 mise fine alla loro amicizia (almeno per il momento), lasciando la giovane con il cuore spezzato. Poco pi\u00f9 tardi, Kitty conobbe Doug Ramsey, mutante capace di parlare qualsiasi lingua dell'universo. I due divennero sempre pi\u00f9 vicini, ma i sentimenti che lui provava per Kitty non furono mai totalmente ricambiati dalla ragazza, che prov\u00f2 un gran dispiacere per la morte di Doug.\nOgun &amp; Shadowcat.\nDurante la miniserie \"Kitty Pryde and Wolverine\" del 1985, Kitty fu posseduta dal demone ninja Ogun, che la costrinse ad allenarsi in tutte le discipline delle arti marziali. La ragazza fu per\u00f2 in grado di tener testa allo spirito, e con l'aiuto di Wolverine riusc\u00ec ad esorcizzarlo. Dopo questa vicenda i due rafforzarono il loro legame d'amicizia, ed al ritorno negli X-Men, Kitty non era pi\u00f9 la giovane innocente che essi ricordavano. A seguito di questa avventura adott\u00f2 ufficialmente il nome-in-codice di \"Shadowcat\", in uso ancora oggi.\nProblemi d'intangibilit\u00e0.\nDurante il massacro dei Morlocks, Kitty venne ridotta cos\u00ec male da Harpoon, da non riuscire pi\u00f9 a tornare tangibile. Fu portata sull'isola Muir, dove la dottoressa Moira MacTaggert cerc\u00f2 di trovare un modo per farla tornare solida prima che il suo stato di intangibilit\u00e0 divenisse perenne e le sue molecole scomparissero nel nulla. Quando anche i test di Moira si rivelarono inutili, per Kitty non c'era pi\u00f9 nulla da fare: le sue molecole si erano adattate alla condizione di intangibilit\u00e0 e per tornare solida, la giovane doveva esercitare un controllo sulla propria volont\u00e0. Per invertire questo processo gli X-Men chiesero aiuto a Mr. Fantastic dei Fantastici Quattro, ma questi per una serie di problemi personali e professionali non fu in grado di aiutarli. Si rivolsero allora al dottor Destino, ma prima che potessero esporgli il problema, intervennero i Fantastici Quattro, che risolti i loro problemi personali erano pronti a dare una mano ai mutanti. Spronato da Lockheed, affezionatissimo alla sua padroncina, Kitty venne \"curata\" misteriosamente dal piccolo Franklin Richards e da allora in poi non ebbe quasi mai problemi con i propri poteri.\nExcalibur.\nPensando che gli X-Men in carica fossero morti a seguito della battaglia contro l'Adversary, Kitty e Nightcrawler si unirono a Marvel Girl, Capitan Bretagna e Meggan per formare \"Excalibur\", team mutante con base in Europa. Durante il suo periodo europeo, Kitty conobbe lo scienziato Alistaire Stuart, e svilupp\u00f2 nei suoi confronti un'attrazione non ricambiata, in quanto l'uomo sembrava pi\u00f9 interessato alla sua amica Rachel. Pi\u00f9 tardi cominci\u00f2 una relazione ed ebbe il suo primo rapporto sessuale con l'agente della \"Black Air\" Pete Wisdom, di molto pi\u00f9 grande di lei, ma i due si lasciarono poco prima che Excalibur venisse chiusa. Di ritorno in America, lei, Nightcrawler e Colosso (aggiuntosi in seguito ad Excalibur), affrontarono un gruppo di impostori e salvarono il professor Xavier. Durante i sei mesi di vacanza che la ragazza prese, visit\u00f2 Genosha ed al ritorno tagli\u00f2 i suoi capelli e cominci\u00f2 a comportarsi in modo pi\u00f9 aggressivo ed estroverso nei confronti dei suoi compagni di squadra. Durante i combattimenti cominci\u00f2 anche ad utilizzare uno dei bracciali artigliati di Wolverine. Questi cambiamenti sono probabilmente connessi con la sua visita a Genosha, sulla quale in quel periodo viveva suo padre. Rimase con gli X-Men fino alla morte apparente di Colosso, del quale sparse le ceneri al vento nel suo viaggio in Russia. Cercando di vivere una vita normale, Kitty s'iscrisse alla \"University of Chicago\". In questo periodo suo padre venne ucciso assieme ad altre migliaia di persone dalle Mega Sentinelle di Cassandra Nova e lei venne rapita dal reverendo William Stryker, che la tenne prigioniera per un breve periodo prima che gli \"X-Treme X-Men\" di Tempesta la salvassero. Dopo aver aiutato il team in alcune missioni, entr\u00f2 in possesso (dopo averli rubati forse) dei \"Diari di Destiny\".\nBreakworld.\nDurante la gestione di Joss Whedon e John Cassaday della collana \"Astonishing X-Men\", Kitty viene invitata a riunirsi agli X-Men, ma manifesta alcune riserve a lavorare assieme ad Emma Frost visto il loro comune passato. Proprio a causa della scarsa fiducia che Kitty ripone in Emma, la donna l'ha scelta come membro della nuova squadra, il fatto che Kitty si ricordi ancora ci\u00f2 che successe la prima volta che si incontrarono fa di lei un'ottima garante della sua buona condotta. Durante la prima missione del team composto dalla stessa Shadowcat, Emma, Ciclope, Wolverine e Bestia alla \"Benetech\", industria farmaceutica che ha creato una cura per il gene mutante, Kitty scopre che Colosso \u00e8 ancora vivo, e che in realt\u00e0 non \u00e8 mai morto, bens\u00ec rinchiuso in quei laboratori per testare su di lui il vaccino che dovr\u00e0 liberare i mutanti dalla loro malattia. Dopo una iniziale diffidenza, Kitty riesuma i sentimenti amorosi provati in passato per Peter ed i due cominciano a riavvicinarsi. Durante la storyline \"Accecati dalla luce\" (\"Blinded by the Light\"), Kitty e Peter rimangono allo Xavier Institute per sorvegliare i New X-Men. Mentre fanno la ronda vengono attaccati da Exodus e dai suoi Accoliti accorsi alla scuola per uccidere la giovane Blindfold (che si era in precedenza suicidata con l'aiuto di Elixir). Il vero scopo della loro visita viene presto rivelato: sono alla ricerca dei \"Diari di Destiny\" in possesso di Kitty, e non esitano a torturarla per scoprire dove si trovano gli originali. La storia si conclude con uno scontro fra i Marauders di Sinistro e gli X-Men Cannonball e Uomo Ghiaccio per il possesso dei \"Diari\", che vengono in ultimo distrutti da Gambit. Nell'arco di storie intitolato \"Lacerati\", l'ultima incarnazione del Club infernale composto da Emma Frost, Cassandra Nova, Testata Mutante Negasonica, Sebastian Shaw e Perfezione (versione pi\u00f9 giovane di Emma ai tempi in cui era Regina Bianca) attacca lo Xavier Institute per riuscire a liberare il corpo dell'alieno Stuff nel quale \u00e8 rinchiusa la psiche di Cassandra. Uno a uno tutti gli X-Men vengono messi fuori gioco e Kitty, dopo aver per la prima volta fatto sesso con Peter ed essersi dichiarati a vicenda i propri sentimenti, viene plagiata da Emma a liberare Cassandra dalla sua prigione. Poco dopo, la psiche di Nova viene trasferita nel corpo di Hisako Ichiki (non si sa se il trasferimento sia o no riuscito) e prima che Kitty uccida Emma, Ciclope interviene per spiegare ci\u00f2 che davvero era accaduto: la psiche di Cassandra aveva plagiato quella di Emma facendo leva sul suo senso di colpa per essere sopravvissuta a Genosha, e creando dei fantocci psionici, i nuovi membri del Club infernale, Nova \u00e8 riuscita a fuggire. Non c'\u00e8 per\u00f2 altro tempo per le spiegazioni perch\u00e9 i nostri vengono improvvisamente teletrasportati a bordo di un'astronave dello \"S.W.O.R.D.\" diretta verso Breakworld. In viaggio per il pianeta, l'agente a capo della missione, Abigail Brand, fornisce loro gli ultimi resoconti: secondo i veggenti di Breakworld, l'X-Man Colosso \u00e8 destinato a distruggere il loro mondo e per tutta risposta essi hanno preparato un missile puntato verso la Terra con lo scopo di farla saltare in aria. Giunti sul pianeta dopo molte peripezie i team si dividono per poi ricongiungersi dopo la morte e resurrezione di Ciclope. Riescono a catturare il reggente del pianeta e Kitty separandosi da Peter raggiunge il missile pronto per partire. Con l'intento di disinnescarlo penetra al suo interno, ma il metallo tossico di cui \u00e8 composto le fa perdere i sensi. Pochi secondi dopo, il missile parte diretto alla volta della Terra con al suo interno Kitty. Sulla Terra nel frattempo i pi\u00f9 grandi eroi e scienziati di fama mondiale vengono convocati all'interno del \"Vertice\", stazione spaziale e base dello \"S.W.O.R.D.\" dove dovranno mettere a punto un piano di salvataggio del mondo. Anche se vari personaggi come il Dr. Strange, Mr. Fantastic o Spider-Man sembrano aver ottenuto il successo nell'impresa, la protezione magica del missile fa sprofondare tutti all'interno di fantasie che li vedono salvare la Terra dal missile. Su Breakworld intanto, Colosso scopre i veri piani di Aghanne e smaschera la sua congiura per fare in modo di distruggere il mondo, mentre Wolverine convince Krunn a collaborare e l'agente Brand rivela a Bestia di essere una mezza aliena, oltre che fortemente attratta da lui. All'interno del missile Kitty riprende conoscenza giusto in tempo per essere contattata da Emma, che le spiega che gli aiuti arriveranno, ma non in tempo, e si offre di eliminare la paura dalla sua mente in modo che la giovane non sia spaventata da quanto dovr\u00e0 fare. Ringraziando Emma, Kitty decide di rimanere se stessa e poco dopo si aggrappa al missile con tutta la sua forza e diventando intangibile riesce a fargli attraversare l'intero globo senza ferire nessuno. Al ritorno sulla Terra, gli X-Men reagiscono in modo differente alla perdita della giovane, ormai a detta di Iron Man, Mr. Fantastic e Dr. Strange completamente fusa con il metallo del missile e vagante nelle immense profondit\u00e0 dello spazio. Considerandola perduta, Colosso ripensa ai suoi momenti con lei, Wolverine si ubriaca nel tentativo di lenire il dolore ed Armor ormai parte del gruppo tenta di consolarlo con un bello scontro, mentre Ciclope decide di reindossare nuovamente il visore visto che il ritorno dei suoi poteri \u00e8 ormai imminente. Fra tutti gli X-Men, solo la cinica e glaciale Emma Frost \u00e8 l'unica che si mostra apertamente distrutta dalla perdita di quella che considerava allo stesso tempo un'amica e una rivale. Alle domande di Peter al riguardo di un suo eventuale o prossimo ritorno, Ciclope risponde che secondo i calcoli dei migliori cervelli sul pianeta, Kitty ed il missile, ormai fusi in un unico essere, continueranno a vagare nel cosmo forse per sempre.\nRitorno.\nNel tentativo di conquistare la fiducia degli X-Men, Magneto decide di utilizzare i suoi poteri per far cambiare traiettoria al missile sul quale Kitty viaggia per riportarla sulla Terra. Immersosi in meditazione, richiama alla memoria la composizione chimica del metallo di cui \u00e8 costituito (dopo averlo gi\u00e0 studiato a bordo dell'astronave dell'Alto Evoluzionario ai tempi in cui cercava di riottenere i suoi poteri) attirandolo sempre pi\u00f9 vicino all'atmosfera fino a quando giuntone in prossimit\u00e0 non lo spezza in due portando il corpo della ragazza su una delle cime del monte Tamalpais dove gli X-Men si erano riuniti. Incredula per essere ritornata sulla Terra e dall'amato Colosso, Kitty rimane sconvolta dal constatare la sua incapacit\u00e0 di parlare e ritornare corporea, forse dovuto al prolungato utilizzo del suo potere per mantenere il missile intangibile onde evitare collisioni con altri oggetti spaziali.\nPoteri e abilit\u00e0.\nL'abilit\u00e0 mutante di Kitty consiste nell'attraversare qualsiasi oggetto solido si trovi sul suo cammino, riuscendo a \"slegare\" i propri atomi ed a passare tra gli spazi atomici di qualsiasi oggetto o materiale decida. Pu\u00f2 anche estendere questo status d'intangibilit\u00e0 ad una dozzina di persone o di oggetti (aventi la stessa massa) attorno a lei, purch\u00e9 mantengano un contatto fisico. Riesce ad annullare i campi elettrici ed a mandare fuori controllo qualsiasi meccanismo elettronico stia attraversando, e grazie all'assenza di peso dovuto all'intangibilit\u00e0, il suo corpo ha la capacit\u00e0 di levitare letteralmente nell'aria. Tuttavia se colpita violentemente o costretta ad attraversare materiali tossici (come l'adamantio), il suo fisico ne risente pesantemente. La sua capacit\u00e0 di attraversare le sostanze \u00e8 inoltre influenzata dalla sua capacit\u00e0 di trattenere il respiro. Se non arriva ad ossigenare il suo organismo non riesce ad attraversare correttamente un materiale con il rischio che le sue molecole si fondano e la uccidano. Inoltre, quando si trova nella fase intangibile, Kitty \u00e8 particolarmente resistente alla telepatia.\nSe tutto ci\u00f2 non bastasse a fare di lei un'ottima X-Woman, Kitty \u00e8 anche dotata di un altissimo quoziente intellettivo, ed \u00e8 un genio dei computer. Dopo la possessione di Ogun, ha sviluppato un notevole talento nelle arti marziali (nelle quali \u00e8 stata addestrata dallo stesso Wolverine), e si \u00e8 allenata a passare dalla forma tangibile a quella intangibile inconsciamente, per essere sempre pronta ad un eventuale pericolo. Come si vede in una delle scene su Astonishing X-Men, quando venne scoperta nei laboratori segreti della Benetech e le spararono contro, il suo organismo pass\u00f2 dalla forma corporea a quella intangibile istantaneamente. Kitty \u00e8 anche una ballerina professionista.\nNel film \"X-Men - Giorni di un futuro passato\" ha la capacit\u00e0 di proiettare la coscienza di una persona indietro nel tempo riuscendo cos\u00ec ad eludere le sentinelle mandando la coscienza di Alfiere indietro di qualche giorno per informare il proprio gruppo sui pericoli imminenti, cos\u00ec da poter scappare prima ancora che i problemi insorgano. In seguito manda Wolverine indietro di 50 anni, l'unico a poter sopportare un simile impatto cerebrale dovuto a 50 anni di vissuto, grazie ai poteri della rigenerazione.\nAltre versioni.\nUltimate.\nPrima era Ultimate.\nLa versione Ultimate di Kitty si presenta come un'adolescente di 14 anni che viene iscritta, dalla madre preoccupata che la sua mutazione intangibile la possa mettere in pericolo, alla scuola di Xavier a patto che non venga allenata come una combattente ma come una semplice alunna; tuttavia, insofferente per le regole dettate dalla madre e desiderosa di avventure, si unisce agli X-Men.\nCome ogni adolescente della sua epoca (ed universo parallelo) ha una cotta per Spider-Man che accantona nel momento in cui conosce Bobby Drake con il quale ha una breve relazione, interrotta quando scopre che il ragazzo \u00e8 ancora in contatto con la sua ex Rogue.\nSentendosi incompresa e sola fra gli X-Men, Kitty decide di chiamare Peter Parker e, poco tempo dopo, inizia una relazione con lui e comincia a lottare contro il crimine assieme a Spider-Man.\nDopo una serie di avvenimenti, fra i quali un incontro con dei vampiri e l'attacco di cuore di zia May, Kitty vede Peter baciare Mary Jane cosa che la fa diventare furibonda e la porta a troncare la loro relazione.\nA causa di una \"lite\" con gli X-Men e in modo particolare per la presunta morte di Xavier, Kitty se ne va da Westchester.\nTrasferitasi cos\u00ec nuovamente a casa propria, inizia a frequentare la scuola di Peter, tra lo stupore generale di tutta la classe (quella di Peter). Bersagliata dai comportamenti razzisti di Flash Thompson e Liz Allan, trover\u00e0 un ancora di salvezza nel suo ex, con il quale si riappacifica dopo un paio di avventurose lotte al crimine, culminate contro Green Goblin, e in Kong suo ammiratore e innamorato.\nCaratteristica di questa fase della serie Ultimate, \u00e8 infatti la formazione di questo gruppetto di amici, estremamente dinamico e allegro, anche se con alcuni contrasti. Nonostante i dissapori passati Kitty riesce a creare una buona chimica di squadra, anche con personaggi meno frequenti come Johnny Storm o lo stesso Bobby Drake (con cui si \u00e8 riappacificata).\nDurante Ultimatum, Kitty e la Donna Ragno (Jessica Drew, uno dei cloni di Peter) collaborano per salvare le persone in pericolo per colpa dell'onda causata da Ultimate Magneto. Alla fine, (insieme a Colosso, Tempesta, Uomo Ghiaccio, Rogue e Jean Grey) rimane una dei mutanti sopravvissuti.\nSeconda era Ultimate.\nSei mesi dopo, Kitty frequenta ancora la scuola di Peter Parker ed \u00e8 odiata e respinta da tutti per la sua natura mutante. Nonostante questo, decide di diventare un vigilante (che sembra la versione Ultimate di Sudario) per combattere il crimine e in un due occasioni salva Spider-Man da Mysterio. Quando degli agenti federali irrompono nella sua scuola per arrestarla durante la lezione, fugge con il suo amico Kenny McFarlane (che in seguito la abbandoner\u00e0 per tornare a casa) dandosi alla macchia.\nDurante la miniserie \"Ultimate Fallout\", che narra le conseguenze della morte di Peter Parker, si riunisce con gli amici Bobby Drake e Johnny Storm, entrambi in cerca di un rifugio, e li conduce nelle gallerie sotterraee appartenute ai Morlock, mutanti che in passato si nascondevano nel sottosuolo per il loro aspetto.\nTerza era Ultimate.\nCon le sentinelle alla loro caccia, i mutanti nella terza era dell'universo Ultimate sono costretti alla fuga o alla reclusione in campi di lavoro. Kitty convince l'Uomo Ghiaccio, la Torcia Umana e Rogue a uscire dal loro nascondiglio e a scontrarsi con il reverendo William Stryker, riuscendo infine a sconfiggerlo e ucciderlo. In seguito, dopo aver liberato i mutanti tenuti prigionieri dagli uomini di Stryker, Kitty guida i suoi due ex compagni X-Men, insieme a Jimmy Howlett, figlio del defunto Wolverine, nel sud-ovest degli Stati Uniti, dove le sentinelle Nimrod hanno ereditato la coscienza di Stryker al momento della sua morte e detengono i mutanti con la collaborazione dell'esercito. Durante questi eventi Kitty scopre la propria naturale indole di \"leader\", grazie anche alla collaborazione di Nick Fury; sconfitte le sentinelle, si oppone all'offerta di Capitan America, diventato presidente degli USA, di sottoporsi a una cura per la propria mutazione.\nGiorni di un futuro passato.\nIn questa realt\u00e0 parallela, Shadowcat \u00e8 conosciuta con il nome di Kate Pryde ed una dei pochi mutanti sopravvissuti al genocidio avvenuto ad opera delle Sentinelle all'interno del loro campi di concentramento. Grazie all'aiuto di Rachel Summers, del marito Colosso e dall'amico Wolverine, la sua psiche viene scambiata con quella della sua controparte su Terra-616 in modo da prevenire l'uccisione del senatore Robert Kelly per mano di Mystica e della Confraternita dei mutanti. Dopo aver avuto successo nella sua impresa, torna nella sua realt\u00e0 d'origine e, stretto un accordo con la forza Fenice, spedisce indietro Rachel Summers. Catturata dalle Sentinelle, Kate riesce a fuggire utilizzando la sua intangibilit\u00e0 che per\u00f2 provoca l'apertura di un varco temporale nel quale la sua psiche si fonde con alcune parti robotiche dando vita alla sfera cibernetica conosciuta come Widget. Giunta nuovamente su Terra-616 ma senza memoria, si unisce ad Excalibur per poi ritornare nella propria realt\u00e0 dopo aver riguadagnato i propri ricordi, dove riesce a riprogrammare le Sentinelle in modo da far loro salvaguardare il genere mutante.\nHouse of M.\nDopo l'intervento di Scarlet volto a modificare la realt\u00e0 di Terra-616 in quella di \"House of M\" in cui i mutanti sono la specie dominante presente sul pianeta, Kitty si ritrova calata nei panni di una insegnante di scuola elementare a Cincinnati, nell'Ohio. Assieme a molti altri eroi, Kitty viene \"risvegliata\" dall'intervento di Layla Miller e decide di prendere parte allo scontro sull'isola di Genosha per riportare la realt\u00e0 al suo stato originale. Kitty \u00e8 fra i pochi a ricordare gli avvenimenti precedenti al secondo cambio di realt\u00e0 operato da Scarlet che port\u00f2 alla decimazione dei mutanti.\nX-Men: The End.\nIn questo futuro alternativo, Kitty diventa il sindaco di Chicago e dopo il presidente degli Stati Uniti. Durante la campagna elettorale, vengono mostrati i suoi tre figli ma non il marito o il fidanzato.\nAltri media.\nTelevisione.\nKitty Pryde \u00e8 comparsa nelle serie animate \"\" e \"Wolverine e gli X-Men\". Inoltre \u00e8 comparsa in \"L'audacia degli X-Men\" del 1989 e in \"Marvel Super Hero Squad\" del 2009.\n\u00c8 apparsa come guest-star anche nella serie animata \"L'Uomo Ragno e i suoi fantastici amici\".\nVideogiochi.\nKitty/Shadowcat appare nei seguenti videogiochi:"}
{"id": "737331", "revid": "1610933", "url": "https://it.wikipedia.org/wiki?curid=737331", "title": "Ara gialloblu", "text": ""}
{"id": "737332", "revid": "28406", "url": "https://it.wikipedia.org/wiki?curid=737332", "title": "Eroe di Bisanzio", "text": ""}
{"id": "737333", "revid": "767487", "url": "https://it.wikipedia.org/wiki?curid=737333", "title": "Alutor", "text": "Gli alutor (o alyutor, in russo \u0410\u043b\u044e\u0442\u043e\u0440\u0446\u044b; auto denominazione: \u0410\u043b\u0443\u0442\u0430\u043b\u044c\u0443, o Alutal'u) sono un gruppo etnico della Russia, in passato considerati un sottogruppo dei coriachi, oggi un gruppo indipendente a tutti gli effetti. La maggior parte degli alutor vive nella Regione autonoma di Coriachia. Il nome deriva dalla localit\u00e0 di Olyutorka, dove vi \u00e8 la comunit\u00e0 alutor pi\u00f9 grande.\nNon esiste un censimento ufficiale per gli alutor, ma \u00e8 stato stimato che il numero di componenti di questo gruppo oscilla tra le 2.000 e le 3.000 unit\u00e0. Gli Alutor parlano la lingua alyutor (conosciuta anche come lingua nymliana) che appartiene alla famiglia delle lingue ciukotko-kamciatke. Oggi i linguisti sono divisi: alcuni la considerano una lingua a tutti gli effetti, altri un dialetto della lingua coriaca.\nGli alutor sono menzionati per la prima volta nelle cronache riguardanti la colonizzazione russa della Kam\u010datka. Nel 1697, i cosacchi imposero una serie di tasse sugli alutor che presero le armi e si impegnarono per alcuni anni in una decisa resistenza. Dopo la soppressione di una rivolta alutor nel 1751, il numero dei componenti decrebbe vistosamente. Alle angherie subite dai cosacchi, si aggiunsero poi gli attacchi sortiti dai ciukci, che erano soliti confiscare terre ed interi villaggi. Nel tardo XVIII secolo, gli alutor furono poi isolati e segregati e questo contribu\u00ec a salvaguardare la loro salute dalle numerose epidemie che si diffondevano in quel periodo. L'isolamento contribu\u00ec inoltre a preservare la cultura, gli usi e i costumi, molti dei quali sono sopravvissuti fino ad oggi.\nLe comunit\u00e0 di alutor si sono sempre sostentate di caccia e pesca. La stessa posizione delle loro abitazioni (spesso sui fiumi o su punti elevati) facilitava questo tipo di attivit\u00e0. Le abitazioni avevano forma ottagonale con mura circostanti e potevano ospitare dalle 3 alle 5 famiglie. Durante il periodo sovietico, molti alutor divennero insegnanti, dottori e geologi."}
{"id": "737334", "revid": "149587", "url": "https://it.wikipedia.org/wiki?curid=737334", "title": "Regione autonoma di Coriachia", "text": ""}
{"id": "737335", "revid": "767487", "url": "https://it.wikipedia.org/wiki?curid=737335", "title": "Other Voices (The Doors)", "text": "Other Voices \u00e8 il settimo album del 1971 del gruppo statunitense dei Doors. L'album fu pubblicato pochi mesi dopo \"L.A. Woman\", e appena dopo la morte del leader del gruppo, James Douglas Morrison, per tutti Jim Morrison. L'album \u00e8 stato stampato in CD solo nel 2006 insieme al successivo \"Full Circle\"."}
{"id": "737336", "revid": "1865216", "url": "https://it.wikipedia.org/wiki?curid=737336", "title": "Fuzhou", "text": "Fuzhou (anticamente Fuchou; in cinese \u798f\u5dde; pinyin: F\u00fazh\u014du; Wade-Giles: Fu-chou; europeizzata Foochow o Fuchow) \u00e8 la capitale della provincia cinese del Fujian posta sull'estuario del fiume Min sullo stretto di Formosa. Non \u00e8 nota la data della sua fondazione, ma le prime mura furono costruite nel 202 a.C.\nStoria.\nLa citt\u00e0 fu visitata da Marco Polo e descritta ne \"Il Milione\":\nEconomia.\nL'economia cittadina si fonda sull'industria chimica, alimentare, del legno, cartaria, editoriale e tessile. Nelle aree rurali, l'artigianato \u00e8 ancora presente e la citt\u00e0 rimane famosa per le sue lacche e per i suoi prodotti in legno. \nNel 1984 Fuzhou venne designata una delle citt\u00e0 aperte della Cina allo scopo di attirare investimenti stranieri in conseguenza della nuova politica di apertura all'economia mondiale.\nFuzhou \u00e8 un importante centro politico, economico e culturale nella regione e un porto alla foce del fiume Min.\nNel 2008, le esportazioni raggiunsero un valore di \u20ac12,5 mld mentre le importazioni ammontarono a \u20ac6,2 mld. Nello stesso anno il PIL pro capite risult\u00f2 di \u00a533,615 (circa \u20ac4.550) arrivando a \u00a543,615 (circa \u20ac5.900) nel 2010 e classificandosi 21\u00ba posto tra 659 citt\u00e0 cinesi. Durante il medesimo periodo, Fuzhou approv\u00f2 155 progetti finanziati con capitali stranieri che hanno raggiunto un ammontare di circa \u20ac1,363 mld, di questi ne erano stati effettivamente impiegati \u20ac917 mln."}
{"id": "737340", "revid": "1610933", "url": "https://it.wikipedia.org/wiki?curid=737340", "title": "Alcefalo di Lichtenstein", "text": ""}
{"id": "737341", "revid": "21880", "url": "https://it.wikipedia.org/wiki?curid=737341", "title": "Apterygidae", "text": ""}
{"id": "737345", "revid": "2104733", "url": "https://it.wikipedia.org/wiki?curid=737345", "title": "Atari Teenage Riot", "text": "Gli Atari Teenage Riot sono un gruppo musicale originario di Berlino, che si contraddistinse negli anni anche per il suo attivismo anarchico.\nBiografia.\nIl gruppo si \u00e8 formato nel 1992 e diventa subito famoso per il singolo \"Hunting for Nazis\". Nel 1993 firma per l'etichetta Phonogram, prima di creare una propria label, la Digital Hardcore Recordings. Nel 1999 entra nel gruppo l'artista di origini giapponesi Nic Endo, col quale la band realizza \"60 Second Wipe Out\", disco che contiene diverse collaborazioni come quella con i The Arsonists.\nNell'autunno del 2000 il gruppo rientra in studio per produrre il quarto album, a cui collabora Tom Morello (Rage Against the Machine). L'anno seguente Carl Crack, gi\u00e0 malato, muore per un'overdose di pillole.\nSciolti nel 2000 per via della morte di Crack, gli Atari Teenage Riot si riuniscono agli inizi del 2010, annunciando anche un concerto a Roma, il 15 maggio.\nNel giugno 2011 viene pubblicato l'atteso quarto album, con una formazione composta da Empire, Endo e i CX KiDTRONiK.\nStile.\nLa loro musica \u00e8 definibile come digital hardcore, hardcore techno o a volte terrorismo sonoro, concepibile come crossover tra hardcore punk e hardcore techno."}
{"id": "737346", "revid": "1573940", "url": "https://it.wikipedia.org/wiki?curid=737346", "title": "Apteryx australis", "text": "Il kiwi australe o kiwi bruno (Apteryx australis ) \u00e8 un uccello della famiglia degli Apterigidi, endemico della Nuova Zelanda.\nDescrizione.\nIl corpo del kiwi risulta arrotondato e le dimensioni sono rapportabili a quelle di una gallina domestica. Il maschio e la femmina sono piuttosto simili, anche se la seconda \u00e8 leggermente pi\u00f9 grande.\nLe dimensioni medie sono:\nIl piumaggio \u00e8 bruno o grigio ed \u00e8 filiforme, dall'aspetto quasi lanoso.\nNonostante il nome \"Apteryx\" significhi \"senza ali\", in realt\u00e0 le ali esistono, ma sono talmente piccole da rimanere nascoste sotto le penne, mentre la coda \u00e8 assente.\nLe zampe sono provviste di tre dita. Gli arti sono forti e robusti cos\u00ec da garantire una rapida corsa ed una certa agilit\u00e0 nel salto.\nIl becco \u00e8 allungato e arcuato e all'estremit\u00e0 sono poste le narici (ricordiamo che in genere negli uccelli le narici sono alla base del becco).\nBiologia.\nAlimentazione.\nLa sua dieta si basa prevalentemente sulla cattura di piccoli invertebrati ma si nutre anche di frutta e foglie.\nRiproduzione.\nDepone un uovo per volta, solitamente in una fossa scavata nel terreno. Il periodo di incubazione \u00e8 molto lungo e va da 74 a 84 giorni e i piccoli lasciano il nido dopo circa una settimana dalla schiusa delle uova.\nSistematica.\nSono riconosciute valide due sottospecie:\nDistribuzione e habitat.\nL'areale del kiwi bruno \u00e8 ristretto alla regione di Fiordland (Isola del Sud) e all'isola di Stewart, con una popolazione isolata nell'area di Haast (Isola del Sud).\nSi adatta ad una variet\u00e0 di habitat che vanno dalle dune costiere alle macchie e alle foreste.\nConservazione.\nSull'isola di Stewart la popolazione \u00e8 abbastanza ampia (circa 15.000 esemplari in un censimento del 2008), ancorch\u00e9 in lento declino; nel Fiordland sono stati stimati circa 14,500 esemplari mentre la popolazione di Haast \u00e8 di appena 300 individui.\nLa sua sopravvivenza \u00e8 minacciata dalla introduzione di predatori alloctoni quali il tricosuro volpino (\"Trichosurus vulpecula\") e l'ermellino (\"Mustela erminea\") nonch\u00e9 di cani e gatti domestici, che predano sia le uova, sia i pulcini, potendo talora costituire una minaccia anche per gli esemplari adulti.\nLa \"IUCN Red List\" classifica pertanto \"A. australis\" come specie vulnerabile.\nParte del suo areale \u00e8 protetto all'interno del Parco nazionale del Fiordland."}
{"id": "737347", "revid": "287204", "url": "https://it.wikipedia.org/wiki?curid=737347", "title": "Attendibilit\u00e0", "text": "In statistica lattendibilit\u00e0 (\"fedelt\u00e0\", \"affidabilit\u00e0\") esprime la costanza di un insieme di misure o di un particolare strumento di misura.\nL'attendibilit\u00e0 non implica validit\u00e0 n\u00e9 accuratezza, cio\u00e8 la capacit\u00e0 di misurare correttamente una data variabile.\nUna misurazione \u00e8 attendibile se i risultati rimangono costanti allo stesso modo nel tempo. In questo caso si avr\u00e0 un'alta affidabilit\u00e0, mentre uno strumento di misura non \u00e8 affidabile se le misure ripetute forniscono risultati differenti nonostante non vi siano cambiamenti evidenti nei soggetti esaminati.\nL'attendibilit\u00e0 nella ricerca qualitativa consiste nel fatto che lo strumento deve riuscire a valutare sempre la stessa variabile, ripetuta sugli stessi soggetti dando risultati simili, inoltre deve essere coerente cio\u00e8 valutare sempre la stessa cosa in tutte le sue parti. Si pu\u00f2 distinguere in due tipologie: l'attendibilit\u00e0 interna e l'attendibilit\u00e0 esterna. La prima \u00e8 il grado in cui applicando le stesse categorie di analisi, ricercatori diversi arrivano alle stesse conclusioni, la seconda si riferisce alla possibilit\u00e0 di replicare l'intera ricerca o i suoi segmenti. Se qualcosa non \u00e8 attendibile e dice il falso si definisce inattendibile.\nMetodi di indagine.\nL'affidabilit\u00e0 pu\u00f2 essere valutata con diversi metodi:\nIn ogni caso a stimare il concetto di attendibilit\u00e0 viene utilizzato l'Indice di correlazione di Pearson (o coefficiente di correlazione prodotto-momento di Pearson)."}
{"id": "737356", "revid": "2096950", "url": "https://it.wikipedia.org/wiki?curid=737356", "title": "David Messina", "text": "Carriera.\nQuotidiani.\nLaureato in Giurisprudenza all'Universit\u00e0 degli Studi di Palermo, comincia la sua carriera di giornalista presso \"L'Ora\" di Palermo come cronista giudiziario.\nLe sue capacit\u00e0, grazie alle quali diventa professionista sul finire del 1965, non vengono trascurate dai big del giornalismo e, dopo aver collaborato come cronista sportivo a Tuttosport (come corrispondente siciliano), si trasferisce a Milano come inviato dei quotidiani La Stampa, Corriere dello Sport e La Gazzetta dello Sport, diventando una delle firme maggiori del quotidiano.\nUna lunga militanza, nelle file della \"rosea\", in un'epoca in cui il giornalista faceva il calciomercato da vero segugio e doveva saper evitare i trabocchetti dei vari presidenti e allenatori.\nTelevisione.\nTra il 1982 e il 1984 ha collaborato con Telemontecarlo con la trasmissione \"Quasigol\" e, con la nascita delle emittenti televisive regionali, inizi\u00f2 a collaborare con Telelombardia fondando i programmi \"Qui studio a voi stadio\" e \"Cartellino rosso\", trasmissione dove i telespettatori potevano chiamare in diretta rivolgendo domande, oppure opinioni, al conduttore nel dopo-partita.\nAbbandonata Telelombardia pass\u00f2 a Italia 7 Gold come opinionista di punta della trasmissione \"Diretta stadio... ed \u00e8 subito goal!\", per poi collaborare con Play TV, Canale Italia (conducendo vari programmi di sport e attualit\u00e0) e Antennatre.\nAltre attivit\u00e0.\nContemporaneamente alle apparizioni televisive, Messina ha diretto la rivista Top Hockey ed \u00e8 presidente del Gruppo Lombardo Giornalisti Sportivi dal 1993, che sotto la sua spinta si professionalizza sempre di pi\u00f9 e diventa tra i pi\u00f9 attivi a livello nazionale, ed insegnante di giornalismo professionistico a Milano.\nEssendo il numero uno dei giornalisti sportivi lombardi e membro dell\"'Unione Stampa Sportiva Italiana\" (USSI) appare sempre pi\u00f9 spesso a fine gara allo Stadio di San Siro per premiare il migliore in campo, ruolo intrapreso in collaborazione con TELE+ negli anni novanta, in seguito ai risultati delle votazioni tra i cronisti presenti in tribuna stampa.\nIl 4 e il 5 aprile 2007 si \u00e8 candidato per la presidenza dell'USSI assieme a Luigi Ferrajolo, presidente dell\"'Ordine dei Giornalisti Sportivi del Lazio\".\nLe elezioni, avvenute a Casale Monferrato (Alessandria), hanno visto la vittoria di Luigi Ferrajolo con 90 voti, contro i 46 di Messina e 9 schede nulle."}
{"id": "737357", "revid": "1543377", "url": "https://it.wikipedia.org/wiki?curid=737357", "title": "La Carlota (Negros Occidental)", "text": "La Carlota \u00e8 una citt\u00e0 componente delle Filippine, situata nella Provincia di Negros Occidental, nella Regione di Visayas Occidentale.\nL'intero territorio della municipalit\u00e0 \u00e8 parte del Parco naturale del monte Kanla-on, istituito nel 1997 dall'allora presidente delle Filippine Gloria Arroyo.\nLa Carlota \u00e8 formata da 14 baranggay:"}
{"id": "737359", "revid": "46931", "url": "https://it.wikipedia.org/wiki?curid=737359", "title": "Alyutor", "text": ""}
{"id": "737360", "revid": "30610", "url": "https://it.wikipedia.org/wiki?curid=737360", "title": "Teren Delvon Jones", "text": ""}
{"id": "737362", "revid": "1573940", "url": "https://it.wikipedia.org/wiki?curid=737362", "title": "Apteryx haastii", "text": "Il kiwi maculato maggiore (Apteryx haastii ) \u00e8 un uccello della famiglia degli Apterigidi diffuso nell'Isola del Sud della Nuova Zelanda.\nDescrizione.\nIl maschio \u00e8 alto tra 50 e 60\u00a0cm, con un peso che varia dai 1215 ai 2610 g, ed ha il becco lungo tra i 90 e i 100\u00a0mm.\nLa femmina presenta le stesse dimensioni ma pesa di pi\u00f9 (1530-3270 g) e ha il becco pi\u00f9 lungo, tra i 125 e i 135\u00a0mm.\nDistribuzione e habitat.\nLa specie era in passato ampiamente diffusa in tutta l'Isola del Sud. Dopo la colonizzazione europea ha avuto un rapido declino e attualmente sopravvive, con popolazioni frammentate, tra la parte nord-occidentale della regione di Nelson e il distretto di Buller.\n\u00c8 stato inoltre introdotto nell'Isola della Piccola Barriera.\nConservazione.\nNegli ultimi decenni la numerosit\u00e0 della popolazione ha subito un costante declino: nel 1996 si stimava una popolazione di circa 22.000 esemplari, ridottasi a 16.000 esemplari nel 2008.\nLa minaccia principale per la sua sopravvivenza \u00e8 rappresentata dai predatori introdotti dall'uomo quali l'ermellino (\"Mustela erminea\"), il tricosuro volpino (\"Trichosurus vulpecula\") nonch\u00e9 gatti, cani e maiali domestici.\nLa \"IUCN Red List\" classifica \"A. haastii\" come specie vulnerabile."}
{"id": "737363", "revid": "300067", "url": "https://it.wikipedia.org/wiki?curid=737363", "title": "Augusto Binelli", "text": "Affettuosamente chiamato da tutti \"Gus\", \u00e8 un centro di 215 centimetri che ha legato la sua carriera alla Virtus Bologna. A trentasei anni ha lasciato le \"V nere\" per continuare a giocare nelle serie minori.\n\u00c8 stato il secondo cestista italiano scelto in un draft NBA (il primo fu Dino Meneghin, nel 1970). Fu selezionato dagli Atlanta Hawks nel draft del 1986 col numero 40 (secondo giro), ma non \u00e8 mai approdato tra i pro. I diritti degli Hawks su di lui sono scaduti cinque anni dopo la scelta, malgrado il sito della NBA sostenga che appartengano ancora alla franchigia NBA.\nCarriera.\nClub.\nNel 1986 e nel 1988 ha provato con gli Atlanta Hawks, rinunciando per\u00f2 al contratto offertogli per delle regole FIBA diverse da quelle attuali.\nIl suo nome \u00e8 legato indissolubilmente a quello della Virtus Bologna, con la quale ha giocato per quasi due decenni, fino al 2000, della quale \u00e8 stato un simbolo e una bandiera, e con la quale ha vinto cinque Campionati, cinque Coppe Italia, una Coppa delle Coppe e un'Eurolega.\nSuccessivamente ha militato in serie A2 tra le file del Castel Maggiore nella stagione (2000-01), per poi approdare a Montegranaro (2001-02). Nel biennio 2002-2004 ha giocato a Trapani, dove, nonostante l'et\u00e0, ha dimostrato di poter giocare ancora ad alti livelli.\nDal 2004 al 2007 ha giocato con la canotta della Benedetto XIV di Cento, squadra di Serie B d'Eccellenza. Nell'estate del 2007 si \u00e8 trasferito all'Anzola Basket, militante nel campionato di B2. Dopo 12 gare con la maglia della Salus Bologna in Serie C Dilettanti, Augusto Binelli si \u00e8 ritirato nel gennaio 2010. \nNazionale.\nNella sua lunga carriera vi sono state anche 102 presenze nella Nazionale con la relativa conquista, nel 1985, della medaglia di bronzo ai Campionati Europei a Stoccarda.\nQuesta rimane l'unica medaglia, pur avendo disputato due Europei (Stoccarda 1985 e Zagabria 1989), il Mondiale di Spagna nel 1986 e una qualificazione olimpica nel 1988."}
{"id": "737364", "revid": "149587", "url": "https://it.wikipedia.org/wiki?curid=737364", "title": "Coriachia", "text": ""}
{"id": "737366", "revid": "1573940", "url": "https://it.wikipedia.org/wiki?curid=737366", "title": "Apteryx owenii", "text": "Il kiwi maculato minore (Apteryx owenii ) \u00e8 un uccello della famiglia degli Apterigidi originario dell'Isola del Sud (Nuova Zelanda). Una sottospecie estintasi alla fine del XIX secolo, \"Apteryx owenii iredalei\", viveva anche sull'Isola del Nord.\nDescrizione.\n\u00c8 la pi\u00f9 piccola specie di kiwi, misurando al massimo 45 cm di lunghezza per un peso massimo di 1 kg.\nBiologia.\nAlimentazione.\nPreferiscono mangiare larve o piccoli insetti che trovano scavando nel terreno soffice e poi inserendovi il lungo becco, scovandoli grazie all'olfatto sviluppatissimo, mentre la vista \u00e8 abbastanza debole. Non disdegnano, inoltre, la frutta matura.\nRiproduzione.\nGeneralmente la femmina depone un solo uovo, che viene poi covato dal maschio. Il periodo di incubazione \u00e8 di circa 30 giorni. I pulcini abbandonano il nido dopo circa una settimana dalla schiusa delle uova.\nDistribuzione e habitat.\nPrima della colonizzazione europea \"Apteryx owenii\" era ampiamente diffuso nelle aree boschive di gran parte della Nuova Zelanda. Attualmente il suo areale \u00e8 ristretto ad alcune piccole isole in cui \u00e8 stato introdotto. La popolazione pi\u00f9 numerosa si trova sull'isola di Kapiti dove \u00e8 stato introdotto agli inizi del XX secolo. Pi\u00f9 recentemente sono state introdotte piccole popolazioni nelle isole di Red Mercury, Hen, Long Island, Tiritiri Matangi e Motuihe. Nel 2000, alcuni esemplari sono stati rilasciati nel Santuario naturale di Karori.\nPreferiscono le vecchie foreste, anche se li si pu\u00f2 trovare nei prati o nelle macchie.\nConservazione.\nLa piccola taglia ne fa la preda ideale per i predatori introdotti in Nuova Zelanda, come gatti, cani e maiali; cosa che puntualmente successe, ed infatti questi uccelli furono sterminati in tutto il loro areale. Attualmente, questa specie vive in isole deserte e selvagge dov'\u00e8 stata introdotta in seguito a programmi di ripopolamento, il che la preserva dalla distruzione totale.\nNonostante l'habitat ristretto, la specie \u00e8 attualmente in fase di crescita numerica: tuttavia, rimane vulnerabile."}
{"id": "737367", "revid": "767487", "url": "https://it.wikipedia.org/wiki?curid=737367", "title": "Move to Bremerton", "text": "Move to Bremerton \u00e8 un Ep del gruppo pop punk statunitense MxPx pubblicato nel 1996."}
{"id": "737369", "revid": "729019", "url": "https://it.wikipedia.org/wiki?curid=737369", "title": "Via Labicana", "text": "La via Labicana fu una delle pi\u00f9 antiche strade romane. Oggi l'antica strada \u00e8 ricordata a Roma dalla strada urbana via Labicana tra viale Manzoni e il Colosseo.\nStoria.\nProbabilmente esisteva come sentiero sin dai tempi preistorici. La sua prima testimonianza storica \u00e8 dell'anno 418 a.C. quando il dittatore Quinto Servilio Prisco conquist\u00f2 la citt\u00e0 di \"Labicum\" (oggi Monte Compatri).\nLa via Labicana nasce come un percorso alternativo all'antica via Latina. Infatti le due strade si congiungevano nel punto \"Ad Bivium\" a ovest del passo del \"mons Algidus\" (oggi monte Artemisio). Ma mentre la distanza da Roma restava uguale, la via Labicana si manteneva su un percorso pi\u00f9 a valle che raramente si copriva di neve.\nL'imperatore romano Didio Giuliano fu sepolto al V miglio sulla via Labicana dopo essere stato giustiziato nell'anno 193.\nItinerario.\nIniziava dal Foro romano, nella suburra si separava dalla via Salaria e saliva con via in Selci sull'Esquilino, per scendere verso porta Esquilina. La moderna strada urbana via Labicana passa invece a sud dell'Esquilino.\nLa via Labicana usciva dalle mura Serviane dalla porta Esquilina. In seguito, quando la pi\u00f9 vasta cerchia delle mura Aureliane sostitu\u00ec quelle Serviane, la via Labicana ne usciva tramite la porta Praenestina-Labicana (oggi porta Maggiore). Nel primo tratto fuori le mura seguiva la via Prenestina poi seguiva l'attuale via del Pigneto, congiungendosi al percorso dell'attuale via Casilina presso piazza della Marranella. Proseguiva attraverso la campagna romana in direzione sud est seguendo il percorso dell'attuale via Casilina fino al VII miglio (oggi zona Torrenova), dopo seguiva un percorso non coincidente con strade moderne. Probabilmente passava per l'antica citt\u00e0 di \"Tusculum\" collocata nel territorio della moderna Frascati. Al XV miglio incontrava l'osteria di \"Labico Quintanense\" un antico borgo medioevale. Finiva a \"Labicum\" sulle pendici settentrionali dei Colli Albani, congiungendosi poco oltre con la via Latina.\nIn seguito il percorso fuori delle mura della Labicana divenne il tratto iniziale della via Casilina. Infatti sin dai tempi dell'antica Roma fu prolungata verso sud congiungendosi con la via Latina, da l\u00ec la via Latina/Labicana attraverso la valle del \"Tolerus\" giungeva fino a \"Casilinum\" (oggi Capua), per cui nel Medioevo il suo nome antico si sostitu\u00ec con quello di via Casilina.\nArcheologia.\nMonumenti lungo la via.\nLa via Labicana incontrava sull'Esquilino la chiesa di Santa Lucia in Selci, e usciva dalle mura Serviane dalla Porta Esquilina decorata con l'arco di Gallieno. Al III miglio vi era l'antica necropoli \"Ad duas lauros\" con la basilica interrata di Elena e il suo mausoleo detto \"Tor Pignatta\" da cui deriva il nome della borgata romana di Torpignattara, e le Catacombe dei Santi Marcellino e Pietro.\nUna statua di Augusto pontefice massimo fu trovata nella villa di Livia lungo la via Labicana. Oggi questa statua si trova al Museo Nazionale Romano, indicata generalmente come Augusto di via Labicana."}
{"id": "737373", "revid": "287204", "url": "https://it.wikipedia.org/wiki?curid=737373", "title": "The Ever Passing Moment", "text": "The Ever Passing Moment \u00e8 il quinto album della band pop punk statunitense MxPx, pubblicato nel 2000.\n\u00c8 stato inserito al 23\u00ba posto nei \"50 album pop-punk migliori di sempre\" di \"Kerrang!\".\nElenco delle tracce.\nTutte le canzoni sono state scritte da Mike Herrera."}
{"id": "737374", "revid": "157053", "url": "https://it.wikipedia.org/wiki?curid=737374", "title": "Cyberknife", "text": "Il CyberKnife \u00e8 un sistema robotizzato di radiochirurgia stereotassica, ideato nel 1997 dal neurochirurgo statunitense John R. Adler, professore di neurochirurgia e radioterapia presso la Stanford University e da Peter e Russell Schonberg della Schonberg Research Corporation sviluppato dall'azienda \"Accuray\".\nL'idea del CyberKnife \u00e8 l'ingegnerizzazione del trattamento, realizzato in tre dimensioni ideato dal fisico medico Renzo Carlo Avanzo con un tradizionale acceleratore lineare, un Varian da 4 MV senza alcuna modifica, applicato per la prima volta dal neurochirurgo Federico Colombo nel novembre 1982 nel reparto di Radioterapia dell'Ospedale Civile di Vicenza. Questa tecnica fu a sua volta ispirata all'apparecchiatura denominata GammaKnife, inventata dal neurochirurgo svedese Lars Leksell (1907-1986) e dal radiobiologo Bjorn Larsson. Notevole differenza rispetto al Gammaknife \u00e8 che il sistema con acceleratore lineare in 3D pu\u00f2 essere applicato a qualunque distretto corporeo non essendo limitato ai bersagli intracranici. Altri centri neurochirurgici altamente specializzati lo possiedono, anche in Europa.\nOggigiorno circa un centinaio di centri europei possiedono tale apparecchiatura elettromedicale dopo il primo installato in Europa a Vicenza dove era stato ideato e realizzato il primo trattamento al mondo in 3D con un normale acceleratore lineare nel novembre 1982 e c'era ormai una casistica di migliaia di trattamenti (in Italia vi sono ora 8 dispositivi distribuiti tra Nord, Centro e Sud).\nSistema Cyber Knife.\nIl Cyber Knife \u00e8 composto da determinate componenti, tra cui troviamo: braccio robotico, acceleratore lineare, collimatore, lettino robotico, sistema imaging e sistema Synchrony. Il braccio robotico ha 6 gradi di libert\u00e0 e 120 nodi principali (punti in cui il supporto robotico si pu\u00f2 posizionare) in cui pu\u00f2 assumere ben 12 direzioni diverse per ognuno di essi; si ha cos\u00ec un totale di 1440 orientazioni differenti con una ripetibilit\u00e0 di posizionamento inferiore a 0,12mm. Tutto ci\u00f2 \u00e8 molto utile per avere una maggiore conformazioanlit\u00e0 possibile per il trattamento. L\u2019acceleratore lineare \u00e8 un sistema compatto dal peso di 160 Kg installato sul braccio robotico. Utilizza fotoni da 6 MV con un \"Dose Rate\" (dose equivalente per unit\u00e0 di tempo; si misura in Sv/h) di 800 MU/min. Al suo interno \u00e8 presente una prima forma di collimazione a cui si aggiungeranno i vari collimatori secondari di cui \u00e8 accessoriato il Cyber Knife. Il sistema di collimazione secondario \u00e8 formato da 12 collimatori circolari intercambiabili di vario diametro (da 5 a 60 mm). Inoltre \u00e8 presente anche un collimatore IRIS avente 12 segmenti mobili cos\u00ec da creare campi di varie dimensioni (le stesse dei collimatori circolari). Il Cyber Knife offre la possibilit\u00e0 di selezionare collimatori fissi che IRIS grazie ad un sistema robotico chiamato, Xchange, che cambia automaticamente il collimatore senza dover interrompere il trattamento. Il lettino \u00e8 la parte del macchinario su cui il paziente viene posizionato durante tutto il trattamento. Esistono due versioni di quest\u2019ultimo: uno con 6 gradi di libert\u00e0, l\u2019altra con 5. Con questo viene assicurata un\u2019accuratezza sub-millimetrica nel posizionamento permettendo al tecnico di apportare piccole correzioni (durante questa fase) dalla stazione di controllo. Il sistema di imaging \u00e8 garantito da 2 coppie di sorgenti raggi X di bassa energia sul soffitto e di rilevatori al silicio amorfo integrati nel pavimento. Per quanto riguarda la fase pre-trattamento vengono acquisite due immagini perpendicolari del paziente durante il posizionamento e registrate successivamente con le DRR (Radiografie digitali ricostruite) create dal TPS. Mentre per quel che riguarda l\"Imaging\" intra-frazione, prima di erogare il fascio, il braccio corregge la direzione in base alla posizione del paziente, eseguendo un \"tracking\" in tempo reale della zona della lesione tramite i suoi surrogati. Il robot pu\u00f2 correggere un massimo di: 10mm per traslazioni, 1\u00b0 per Pitch e rotazione e 3\u00b0 per Yaw. Il sistema Synchrony \u00e8 utilizzato per il monitoraggio del movimento respiratorio ed \u00e8 formato da 3 camere installate su un braccio mobile in grado di visualizzare dei LED posti sul paziente. Dopodich\u00e9 questo sistema \u00e8 in grado di confrontare (grazie a \"markers\" esterni ed interni) il movimento esterno con quello del tumore; cos\u00ec siamo capaci di seguire il target in ogni posizione che assume durante tutto il trattamento.\nFunzionamento.\nIl Cyberknife \u00e8 un dispositivo elettromedicale per radioterapia utilizzato per debellare forme tumorali ma non solo. Il suo funzionamento si basa quindi sull'irradiazione (effettuato con Raggi X a elevata energia) del paziente da diverse angolazioni per minimizzare i danni sui tessuti sani irradiati ottenendo comunque un fuoco ottimo sul \"bersaglio\".\nLa radioterapia \u00e8 resa ottimale grazie al continuo monitoraggio della posizione del tumore con un sistema incrociato di Raggi X stereoscopici e led applicati sul torace del paziente. Tali led toracici permettono di seguire il tumore durante la respirazione del paziente e di arrestare automaticamente la somministrazione in caso di movimenti bruschi.\nIl monitoraggio a Raggi X serve, invece, per localizzare il tumore, mantenerlo monitorato, correggere la calibrazione respirazione-led e localizzare i tessuti \"non-bersaglio\" per poter fare un \"therapy planning\".\nLa durata della terapia, tolto il tempo di preparazione del macchinario e del paziente, ha una durata di qualche decina di minuti a seconda della somministrazione da effettuare.\nTrattamenti Cyber Knife.\nSi consideri comunque che con questo trattamento viene sottointeso un intervento radiochirurgico, ovvero l'utilizzo di dosi relativamente alte per colpire una lesione estremamente precisa. Le terapie possono essere eseguite in maniera ipofrazionata (dividere il fascio in pi\u00f9 frazioni in modo tale da riuscire a ridurre al minimo la dose assorbita da eventuali organi a rischio) o in singola seduta.\nCi sono varie indicazioni per il trattamento chirurgico con Cyber Knife. I trattamenti che prediligono l\u2019utilizzo di questa terapia sono rappresentati dai tumori benigni e maligni del sistema nervoso centrale, tra i quali:\nOvviamente non \u00e8 utilizzato soltanto per patologie neurali (come nel caso del Gamma Knife) ma anche per lesioni in zone critiche, come ad esempio: midollo spinale, fegato, pancreas, polmoni e prostata.\nInoltre si pu\u00f2 considerare come unica variante per quanto riguarda i pazienti trattati precedentemente con terapia standard per tumori primitivi che presentano recidiva.\nCuriosit\u00e0.\nUna cura simile viene effettuata dalla Tomotherapy, con la differenza che la somministrazione non avviene tramite un braccio ed un lettino robotizzato, ma con un gantry ed un lettino fisso (come altri sistemi quindi con una concentrazione di dose di gran lunga inferiore a quella ottenibile con una irradiazione stereotassica 3D come ottenibile con un Gammaknife o un Cyberknife che operano non in due ma tre dimensioni. Infatti si usa in questo caso correttamente il termine Tomoterapia e non radiochirurgia in quanto la distribuzione delle radiazioni \u00e8 analoga a quella della Tomografia Assiale Computerizzata (TAC) usata a fini diagnostici dove le radiazioni entrano sempre su piani assiali ovvero perpendicolari all'asse testa-piedi del paziente. \nNel 2011 Accuray compra il sistema Tomotherapy per oltre 277 milioni di dollari.\nCyberknife \u00e8 presente sul mercato da svariati anni. L'evoluzione di questo macchinario negli anni si \u00e8 basata sull'incremento del software e sulla ottimizzazione di questo, tanto da ridurre i tempi di cura da qualche ora a qualche decina di minuti.\nIl costo di questo macchinario si aggira attorno ai 4-6 milioni di \u20ac (IVA esclusa). Inoltre il CyberKnife, come quasi tutti gli apparecchi per radioterapia, necessita di un bunker con specifiche tecniche che garantiscano un livello di sicurezza adeguato degli utenti e dell'area sanitaria.\nConclusioni.\nSicuramente l\u2019utilizzo del Cyber Knife durante i trattamenti pu\u00f2 portare a numerosi vantaggi quali: un\u2019alta conformit\u00e0 di dose, la possibilit\u00e0 di attuare terapie ipofrazionate o addirittura in singole frazioni, ma - cosa ancora pi\u00f9 importante - non sono presenti sistemi di immobilizzazione invasivi, necessari nei primi trattamenti con acceleratore, lineare dove la sorgente non poteva seguire i movimenti eventuali del paziente, dando cos\u00ec a questi il maggior comfort possibile. Ovviamente questo sistema di ultima generazione porta con s\u00e9 numerose complicazioni con aumento dei costi per la complessit\u00e0 del sistema e la necessit\u00e0 di avere un sistema computerizzato di pianificazione del trattamento (TPS) e fantocci specifici e dedicati."}
{"id": "737377", "revid": "287204", "url": "https://it.wikipedia.org/wiki?curid=737377", "title": "Murrumbidgee", "text": "Il Murrumbidgee \u00e8 un grande fiume nello Stato del Nuovo Galles del Sud, Australia. \u00c8 uno dei maggiori affluenti del fiume Murray.\nLa parola Murrumbidgee significa \"grande acqua\" o \"posto molto bello\" nella lingua Wiradjuri, il linguaggio degli aborigeni del luogo.\nIl fiume nasce nelle Alpi Australiane ad un'altezza di 1600 metri, ha una lunghezza di circa 900\u00a0km ed il suo bacino idrografico \u00e8 ampio oltre 80.000 km\u00b2."}
{"id": "737381", "revid": "110157", "url": "https://it.wikipedia.org/wiki?curid=737381", "title": "The Renaissance EP", "text": "The Renaissance EP \u00e8 il terzo Ep della band pop punk statunitense MxPx. \u00c8 stato pubblicato nel 2001."}
{"id": "737382", "revid": "1543377", "url": "https://it.wikipedia.org/wiki?curid=737382", "title": "Radiochirurgia", "text": "La radiochirurgia \u00e8 un intervento chirurgico che utilizza la radiazione, ovvero la distruzione di aree di tessuto selezionate con precisione utilizzando la radiazione ionizzante anzich\u00e9 l'escissione con una lama. Come altre forme di radioterapia, viene solitamente utilizzata per trattare il cancro. La radiochirurgia fu originariamente definita dal neurochirurgo svedese Lars Leksell come \"una singola frazione di radiazioni ad alta dose, diretta stereotatticamente verso una regione di interesse intracranica\". \nNella radiochirurgia stereotassica (SRS), la parola \"stereotassica\" si riferisce a un sistema di coordinate tridimensionali che consente una correlazione accurata di un bersaglio virtuale visto nelle immagini diagnostiche del paziente con la posizione effettiva del bersaglio nel paziente. La radiochirurgia stereotassica pu\u00f2 anche essere chiamata radioterapia stereotassica corporea (SBRT) o radioterapia ablativa stereotassica (SABR) se utilizzata al di fuori del sistema nervoso centrale (SNC).\nStoria.\nLa radiochirurgia stereotassica fu sviluppata per la prima volta nel 1949 dal neurochirurgo svedese Lars Leksell per trattare piccoli bersagli nel cervello che non erano suscettibili alla chirurgia convenzionale. Lo strumento stereotassico iniziale da lui concepito utilizzava sonde ed elettrodi. Il primo tentativo di soppiantare gli elettrodi con radiazioni fu fatto nei primi anni cinquanta, con i raggi X. Il principio di questo strumento era di colpire la massa intra-cranica con stretti fasci di radiazioni da pi\u00f9 direzioni. I percorsi del fascio convergevano sulla massa target, fornendo una dose cumulativa letale di radiazioni, limitando la dose al tessuto sano adiacente. Dieci anni dopo sono stati compiuti progressi significativi, grazie in gran parte al contributo dei fisici Kurt Liden e B\u00f6rje Larsson. In quel momento, i raggi stereotassici di protoni avevano sostituito i raggi X. Il fascio di particelle pesanti si presentava come un eccellente sostituto del coltello chirurgico, ma il sincrociclotrone era troppo goffo. Leksell ha proceduto allo sviluppo di uno strumento pratico, compatto, preciso e semplice che poteva essere gestito dal chirurgo stesso. Nel 1968 questo ha portato alla nascita del Gamma Knife, che \u00e8 stato installato presso il Karolinska Institute e consisteva in diverse fonti radioattive di cobalto-60 collocate in una specie di casco con canali centrali per l'irradiazione con raggi gamma. Questo prototipo \u00e8 stato progettato per produrre lesioni da radiazioni simili a fessure per procedure neurochirurgiche funzionali per il trattamento del dolore, dei disturbi del movimento o dei disturbi comportamentali che non rispondevano al trattamento convenzionale. Il successo di questa prima unit\u00e0 port\u00f2 alla costruzione di un secondo dispositivo, contenente 179 fonti di cobalto-60. Questa seconda unit\u00e0 Gamma Knife \u00e8 stata progettata per produrre lesioni sferiche per il trattamento di tumori cerebrali e malformazioni artero-venose intracraniche (AVM). Altre unit\u00e0 furono sviluppate e utilizzate negli anni '80 tutte con 201 fonti di cobalto-60. \nParallelamente a questi sviluppi, \u00e8 stato progettato un approccio simile per un acceleratore di particelle lineare o Linac. Installazione dei primi 4 acceleratori lineari clinici MeV inizi\u00f2 nel giugno del 1952 presso l'Unit\u00e0 di ricerca radioterapica del Medical Research Council (MRC) presso l'Hammersmith Hospital di Londra. Il sistema inizi\u00f2 a trattare i pazienti il 7 settembre di quell'anno. Nel frattempo, i lavori dello Stanford Microwave Laboratory portarono allo sviluppo di un acceleratore a 6 MV, che fu installato presso lo Stanford University Hospital, in California, nel 1956. Le unit\u00e0 Linac divennero rapidamente dispositivi preferiti per la radioterapia frazionata convenzionale, ma durarono fino agli anni '80 prima che la radiochirurgia Linac dedicata diventasse realt\u00e0. Nel 1982, il neurochirurgo spagnolo J. Barcia-Salorio inizi\u00f2 a valutare il ruolo della radiochirurgia di fotoni generata da cobalto e quindi basata su Linac per il trattamento degli AVM e dell'epilessia. Nel 1984, Betti e Derechinsky descrissero un sistema radiochirurgico basato su Linac. Winston e Lutz hanno sviluppato ulteriormente le tecnologie di prototipo radiochirurgico basate su Linac incorporando un dispositivo di posizionamento stereotassico migliorato e un metodo per misurare la precisione di vari componenti. Usando un Linac modificato, la prima paziente negli Stati Uniti fu curata al Brigham and Women's Hospital di Boston nel febbraio 1986. \nXXI secolo.\nI miglioramenti tecnologici nell'imaging medico e nell'informatica hanno portato ad una maggiore adozione clinica della radiochirurgia stereotassica e hanno ampliato la sua portata nel XXI secolo. L'accuratezza e la precisione della localizzazione implicite nella parola \"stereotassica\" rimangono della massima importanza per gli interventi di radiochirurgia. \nOggi, entrambi i programmi di radiochirurgia Gamma Knife e Linac sono disponibili in commercio in tutto il mondo. Mentre il Gamma Knife \u00e8 dedicato alla radiochirurgia, molti Linac sono costruiti per la radioterapia frazionata convenzionale e richiedono ulteriore tecnologia e competenza per diventare strumenti di radiochirurgia dedicati. Non c'\u00e8 una chiara differenza nell'efficacia tra questi diversi approcci. I principali produttori, Varian ed Elekta offrono prodotti dedicati Linac per la radiochirurgia e macchine progettate per il trattamento convenzionale con capacit\u00e0 di radiochirurgia. Sono in vendita sistemi progettati per integrare Linac convenzionali con tecnologia di beamforming, pianificazione del trattamento e strumenti di guida delle immagini. Un esempio di una radiochirurgia dedicata Linac \u00e8 il CyberKnife, un Linac compatto montato su un braccio robotico che si muove attorno al paziente e irradia il tumore da una vasta serie di posizioni fisse, imitando cos\u00ec il concetto di Gamma Knife.\nApplicazioni cliniche.\nSe utilizzato al di fuori del sistema nervoso centrale, pu\u00f2 essere chiamato radioterapia corporea stereotassica (SBRT) o radioterapia ablativa stereotassica (SABR). \nMeccanismo di azione.\nIl principio fondamentale della radiochirurgia \u00e8 quello della ionizzazione selettiva dei tessuti, mediante fasci di radiazioni ad alta energia. La ionizzazione \u00e8 la produzione di ioni e radicali liberi che danneggiano le cellule. Questi ioni e radicali, che possono formarsi dall'acqua nella cellula o da materiali biologici, possono produrre danni irreparabili a DNA, proteine e lipidi, provocando la morte della cellula. Pertanto, l'inattivazione biologica viene effettuata in un volume di tessuto da trattare, con un preciso effetto distruttivo. La dose di radiazioni viene solitamente misurata in gray (un gray (Gy) \u00e8 l'assorbimento di un joule di energia per chilogrammo di massa). Un'unit\u00e0 che tenta di prendere in considerazione sia i diversi organi irradiati sia il tipo di radiazione \u00e8 il sievert, un'unit\u00e0 che descrive sia la quantit\u00e0 di energia depositata che l'efficacia biologica. \nRischi.\nNel dicembre 2010, il \"New York Times\" ha riferito il verificarsi di casi di sovradosaggio di radiazioni, dovuto in gran parte a inadeguate protezioni nelle apparecchiature adattate per la radiochirurgia stereotassica. Negli Stati Uniti la Food and Drug Administration (FDA) regola questi dispositivi, mentre il Gamma Knife \u00e8 regolato dalla Nuclear Regulatory Commission . L'articolo del \"NYT\" si concentrava su apparecchiature Varian e software associato, ma \u00e8 probabile che il problema non si limiti a quel produttore.\nQuesta \u00e8 la prova che l'immunoterapia pu\u00f2 essere utile per il trattamento della necrosi da radiazioni in seguito alla radioterapia stereotassica.\nTipi di sorgenti di radiazioni.\nLa selezione del giusto tipo di radiazione e dispositivo dipende da molti fattori tra cui il tipo, la dimensione e la posizione della lesione in relazione alle strutture critiche. I dati suggeriscono che risultati clinici simili sono possibili con tutte le varie tecniche. Pi\u00f9 importanti del dispositivo utilizzato sono le questioni riguardanti le indicazioni per il trattamento, la dose totale erogata, il programma di frazionamento e la conformit\u00e0 del piano di trattamento."}
{"id": "737383", "revid": "1702319", "url": "https://it.wikipedia.org/wiki?curid=737383", "title": "Palinodia", "text": "Palinodia \u00e8 il termine che indica ogni componimento poetico che si configura come una ritrattazione di parole o idee precedentemente espresse. La parola deriva dal greco: secondo la definizione del lessico \"Suda\",\nLa parola \u00e8 composta infatti dell'avverbio \u03c0\u03ac\u03bb\u03b9\u03bd (\"p\u00e1lin\", sia \"di nuovo\" che \"all'indietro\") e dal sostantivo \u1fa0\u03b4\u03ae (\"\u014dd\u00e9\", \"canto\").\nNella letteratura greca.\nLe pi\u00f9 antiche attestazioni della parola sono nell\"'Encomio di Elena\" di Gorgia e nel \"Fedro\" di Platone, ed entrambe riportano che questo era il titolo di una elegia del poeta Stesicoro.\nQuesti infatti, in una delle sue elegie ispirata alla versione omerica della guerra di Troia, aveva insultato Elena attribuendole le cause del conflitto, e come conseguenza avrebbe perso la vista a causa di una maledizione infertagli dai Dioscuri o da Era.\nCapito l'errore commesso, si affrett\u00f2 a cercare il perdono e a ritirare quanto affermato, componendo la \"Palinod\u00eca\" di cui si conosce solo il seguente frammento:\nQuesta teoria si basa su una variante della leggenda per cui non sarebbe stata Elena ad andare a Troia con Paride, bens\u00ec una sua immagine (\u03b5\u1f34\u03b4\u03c9\u03bb\u03bf\u03bd). Secondo questa teoria, che ritroviamo proposta da Euripide nella sua \"Elena\", la protagonista del mito sarebbe stata trasportata in Egitto, alla corte di Proteo, per essere tenuta al sicuro durante la guerra di Troia.\nNella letteratura latina.\nLo scoliaste Pomponio Porfirione nel suo commento all'opera di Orazio mette in evidenza come l'Epodo n. 17 si configura come una palinodia: in esso la strega Canidia strappa al poeta parole di supplica perch\u00e9 lo lasci in pace; i versi 36-41 recitano\nIl commentatore collega questo passo all'episodio stesicoreo, ma rileva l'intenzione antifrastica del passaggio: la lode sperticata non sarebbe altro che una palese presa in giro. La ritrattazione dunque si configura qui come una dimostrazione per assurdo di quanto precedentemente affermato.\nQuesta particolare strategia retorica sar\u00e0 in seguito riproposta dagli autori pi\u00f9 avveduti delle letterature successive.\nNella letteratura italiana.\nAnche l'episodio del bacio tra Paolo e Francesca nel V canto dell'Inferno della Divina Commedia di Dante Alighieri pu\u00f2 essere considerata una palinodia dell'autore nei confronti dello stilnovo e della tematica dell'amore terreno. Dante difatti comprende Francesca e soffre insieme a lei cos\u00ec da perdere i sensi e concludere il canto.\nNella \"\", Leopardi finse in stile ironico di ritrattare il suo pessimismo e le sue critiche al mito ottocentesco del progresso, indirizzando il componimento al principale rappresentante della cultura cattolico-liberale italiana. Nel lungo componimento, formato da 279 endecasillabi sciolti e risalente al 1835, Leopardi inserisce velate critiche (in forma di lodi fittizie) ad alcuni fenomeni che possono essere considerati anticipatori della globalizzazione: ad esempio, la simultaneit\u00e0 dell'informazione e la capillarit\u00e0 dei trasporti e del commercio."}
{"id": "737392", "revid": "88740", "url": "https://it.wikipedia.org/wiki?curid=737392", "title": "The AC/EP", "text": "The AC/EP \u00e8 il quarto Ep del gruppo pop punk statunitense MxPx. \u00c8 uscito nel 2004, in coppia con il Dvd \"B-Movie\", ed \u00e8 stato registrato al The Clubhouse, un edificio fatto costruire dagli MxPx."}
{"id": "737400", "revid": "183694", "url": "https://it.wikipedia.org/wiki?curid=737400", "title": "Gradi delle forze armate francesi", "text": "I gradi delle forze armate francesi (\"Arm\u00e9e de terre, Marine nationale, Arm\u00e9e de l'air e Gendarmerie nationale\") cos\u00ec come quelli dei \"servizi comuni\" sono identici dal punto di visto statutario e protocollare, poich\u00e9 sono definiti dallo \"Statut g\u00e9n\u00e9ral des militaires\" francese. Solo le appellazioni e le insegne cambiano a seconda delle forze, dei servizi e talvolta anche tra le forze in gerarchie particolari.\nIl pompieri civili (volontari e professionisti), bench\u00e9 non siano dei militari, hanno dei gradi e delle insegne di grado simili a quelle dell'Arm\u00e9e de terre.\nGerarchia militare.\nLa gerarchia militare generale \u00e8 la seguente, dal grado pi\u00f9 basso al pi\u00f9 alto:\nMarescialli.\nI titoli di Mar\u00e9chal de France e Amiral de France (maresciallo di Francia e ammiraglio di Francia) vengono concessi come distinzione, pi\u00f9 che come grado. Si distinguono per le sette stelle e il bastone.\nEsempi famosi e recenti comprendono i marescialli Joseph Joffre, Ferdinand Foch, Jean de Lattre de Tassigny, Alphonse Juin, Philippe Leclerc de Hauteclocque e Marie Pierre Koenig.\nUn esempio tristemente famoso \u00e8 quello di Philippe P\u00e9tain, che divenne famoso come \"Maresciallo P\u00e9tain\", e mantenne il suo titolo anche dopo essere stato processato e imprigionato e dopo essere stato spogliato degli altri titoli e posizioni.\nL'ultimo \"ammiraglio di Francia\" fu Fran\u00e7ois Thomas Tr\u00e9houart nel 1869.\nNel 1939, Fran\u00e7ois Darlan fu insignito del titolo di \"Amiral de la Flotte\" (\"Ammiraglio della flotta\"), questa denominazione, creata appositamente per lui, non \u00e8 n\u00e9 una dignit\u00e0 n\u00e9 un grado e non corrisponde ad \"Amiral de France\"; \u00e8 piuttosto una \"funzione\" creata per lui, in quanto capo della Marine, per dotarlo di un rango pi\u00f9 elevato sulla scena internazionale."}
{"id": "737405", "revid": "36426", "url": "https://it.wikipedia.org/wiki?curid=737405", "title": "Nefelometria", "text": "La nefelometria \u00e8 una metodica ottica di analisi che permette di ricavare la quantit\u00e0 di sostanza oggetto di analisi misurando la radiazione diffusa per effetto Tyndall. Viene applicata per fasi disperse estremamente fini, di diametro dell'ordine di decine o centinaia di nanometri e presenta elevati livelli di sensibilit\u00e0 e, opportunamente standardizzata, pu\u00f2 essere anche molto precisa.\nStrumentazione.\nLe misure nefelometriche necessitano che il raggio luminoso in uscita dalla soluzione in esame sia convogliato su un rivelatore posto ad angolo retto rispetto alla direzione del raggio incidente, in modo da raccogliere il massimo livello di energia. Da notare come invece nella metodica turbidimetrica, utilizzata per fasi disperse aventi maggior diametro e che quindi danno luogo a minore diffusione Tyndall, rispetto al predominante fenomeno di assorbimento della luce, la misurazione venga effettuata lungo la stessa direzione del raggio incidente. Gli strumenti comunemente utilizzati sono gli spettrofotometri equipaggiati anche per misure nefelometriche o appositi nefelometri.\nAspetti teorici.\nL'effetto Tyndall consiste essenzialmente nella diffusione di un'onda elettromagnetica a seguito di fenomeni di riflessione e rifrazione generati per interazione con sistemi colloidali costituiti da particelle aventi dimensione dell'ordine della lunghezza d'onda del raggio incidente. La diffusione di radiazione avviene lungo tutte le possibili direzioni spaziali, ma con differente livello di intensit\u00e0.\nI principali fattori che influenzano l'effetto Tyndall sono:\nPer intervalli di concentrazioni minori a 10\u22124 M la concentrazione della fase dispersa risulta proporzionale all'intensit\u00e0 della luce diffusa, mentre concentrazioni maggiori sono legate ad un aumento del fenomeno di assorbimento delle particelle disperse con conseguente perdit\u00e0 di linearit\u00e0 e sensibilit\u00e0.\nLa legge di Rayleigh lega l'intensit\u00e0 della luce diffusa al numero di particelle presenti in sospensione:\ndove\nLavorando con un determinato strumento e in condizioni sperimentali tali da mantenere costante il volume V delle particelle e l'intensit\u00e0 I0 del raggio incidente, il secondo membro dell'equazione precedente permette di raggruppare tutti i termini considerabili costanti, introducendo una nuova costante globale K:\nLe misure nefelometriche, a fronte della loro elevata sensibilit\u00e0, sono condizionate da diversi fattori. I principali sono i seguenti:\nApplicazioni.\nIl campo di applicazione della nefelometria spazia da determinazioni aspecifiche, come peraltro considerato al riguardo della turbidimetria, del parametro \"torbidit\u00e0\" delle acque ovvero in biologia per lo studio di colture batteriche, a determinazione specifiche di tracce di ioni quali il cloruro e il solfato. Una determinazione ufficiale della SO3 contenuta nei cementi sfrutta una metodica nefelometrica. In ambito chimico clinico trova applicazione nella determinazione delle lipoproteine, delle immunoglobuline plasmatiche e di enzimi come amilasi e lipasi."}
{"id": "737406", "revid": "6923", "url": "https://it.wikipedia.org/wiki?curid=737406", "title": "Desmosedici RR", "text": ""}
{"id": "737410", "revid": "47767", "url": "https://it.wikipedia.org/wiki?curid=737410", "title": "Norico", "text": "Il Norico (latino: \"Noricum\") \u00e8 una regione storica, quindi provincia romana, corrispondente all'attuale Austria centrale (ad ovest di Vienna), a parte della Baviera (Germania), alla Slovenia nord-orientale e a parte dell'arco alpino italiano nord-orientale. Esso confinava a ovest con la Rezia lungo il fiume Inn, a sud con l'Italia lungo il crinale delle Alpi Carniche, ad est con la Pannonia e a nord con le popolazioni barbariche di Marcomanni e Naristi, a cui si aggiunsero, a partire dal III secolo, Alemanni, Iutungi e Vandali.\nStoria.\nPrima della conquista romana.\nIl Norico era popolato alla fine della prima Et\u00e0 del ferro dalla cultura di Hallstatt. Attorno alla met\u00e0 del IV secolo a.C. una prima ondata di popoli celti invasero il Norico, portando con loro nuove tradizioni (Cultura di La T\u00e8ne), che nei secoli successivi furono assorbite dalle popolazioni indigene.\nGli studi preistorici e linguistici della regione hanno evidenziato tre diverse componenti: \nI Celti nel corso dei tre secoli successivi occuparono gradualmente l'intera area norica, a partire dalla valle dal Danubio, per poi percorrere le vallate Alpine fino alla Carinzia (nella seconda met\u00e0 del III secolo a.C.), e poi ad est, espellendo le trib\u00f9 illiriche che si trovavano in quest'area. Fondarono numerose citt\u00e0, che ancora all'epoca romana conservavano il suffisso celtico, come Boiodurum, Stanacum, Joviacum, Lauriacum, Juvavum, Ovilava, ecc.\nNorici o Taurisci: alleati dei Romani.\nIl primo incontro tra gli abitanti di questa regione ed i Romani avvenne nel 183 a.C., quando alcune bande di Taurisci avevano deciso di migrare nell'Italia settentrionale, pi\u00f9 precisamente in Friuli, nella zona dove un paio d'anni pi\u00f9 tardi sarebbe sorta Aquileia. Erano intenzionati a fondarvi un loro nuovo oppidum. Roma per\u00f2, che non voleva interferenze sul suolo italico da parte di altri popoli, decise di intervenire costruendovi nel 181 a.C. una nuova colonia a protezione dei suoi confini settentrionali (Aquileia appunto). Fu cos\u00ec che i Taurisci furono costretti a tornare nelle loro terre, pur mantenendo un rapporto di amicizia con i \"nuovi vicini\" Romani. Testimonianza ne \u00e8 la richiesta di intervento armato romano, in seguito all'invasione di Cimbri e Teutoni, con il successivo scontro presso la citt\u00e0 norica di Noreia del 113 a.C.\nDivenne protettorato romano alla fine del II secolo a.C., sviluppando una cultura marcatamente romanizzata (come si evince dalle legende in latino sulle monete e da altre iscrizioni) che port\u00f2 all'annessione nel 16 a.C., da parte di un certo Publio Silio Nerva, della sola parte meridionale dei territori, dove erano presenti numerose e produttive miniere d'oro scoperte un secolo e mezzo prima (Carinzia settentrionale).\nLa provincia del Noricum.\nLa nuova provincia, creata al tempo di Claudio e posta sotto l'autorit\u00e0 di un procurator Augusti, con sede a Virunum, era una provincia procuratoria, il cui esercito era costituito da sole truppe ausiliarie. La provincia del Norico aveva, inoltre, lo scopo di difendere i confini imperiali del limes danubiano e del limes norico. Vennero cos\u00ec avviati importanti processi di costruzione di forti, fortini e torri di avvistamento militari lungo l'intera forntiera: a Boiodurum, Stanacum, Lentia, Locus Felicis, Arelape, Faviana, Astura e Commagena.\nA seguito dell'invasione dei Marcomanni nel 167-168 d.C., la provincia venne riformata da Marco Aurelio intorno al 175 d.C. e fu posta sotto un legatus Augusti pro praetore, al quale era affidato il comando della nuova legione, la II Italica, stanziata a Lauriacum (l'attuale Enns), divenuta ora nuova capitale della provincia.\nIl periodo delle invasioni barbariche.\nA partire dal III secolo, il Norico, come del resto l'intera frontiera danubiana sub\u00ec continue invasioni da parte di Alemanni (dal 213 d.C.), Iutungi, Marcomanni, Naristi, Vandali, Suebi, ecc. Per questi motivi Diocleziano, alla fine del III secolo, provvedette a riformare l'intero ordinamento provinciale e militare dell'impero, compreso il Norico, che fu diviso in due nuove province: il \"Noricum Mediterraneum\" e il \"Noricum Repense\".\nAlla fine del V secolo, una volta disgregatosi l'Impero romano d'occidente, il Norico fu assalito dai Rugi. Questi devastarono la provincia fino alla loro sconfitta per mano di Odoacre. A seguito della fuga dei latini dall'area, i Longobardi si insediarono in alcune sue zone. Fece parte del regno ostrogoto d'Italia."}
{"id": "737411", "revid": "984922", "url": "https://it.wikipedia.org/wiki?curid=737411", "title": "Una famiglia allo sbaraglio", "text": "Una famiglia allo sbaraglio (\"The Even Stevens Movie\") \u00e8 un film per la televisione del 2003 basato sulla serie \"Even Stevens\" (sempre prodotta da Disney Channel).\nTrama.\nGli Stevens ricevono una visita da un uomo che dice loro che hanno vinto un viaggio gratis in un'isola chiamata Mandelino (isola che in realt\u00e0 non esiste). Gli Stevens subito felici della notizia pensano \"Che bello!\" in realt\u00e0 non sanno che saranno spiati per tutto il tempo da telecamere nascoste sull'isola e che parteciperanno ad un reality show chiamato \"Family Fakeout\"."}
{"id": "737412", "revid": "43612", "url": "https://it.wikipedia.org/wiki?curid=737412", "title": "Noricum", "text": ""}
{"id": "737413", "revid": "767487", "url": "https://it.wikipedia.org/wiki?curid=737413", "title": "Cantone di \u00c9couch\u00e9", "text": "Il Cantone di \u00c9couch\u00e9 era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737414", "revid": "599013", "url": "https://it.wikipedia.org/wiki?curid=737414", "title": "Yid", "text": ""}
{"id": "737416", "revid": "984922", "url": "https://it.wikipedia.org/wiki?curid=737416", "title": "Cantone di Exmes", "text": "Il Cantone di Exmes era una divisione amministrativa dell'Arrondissement di Argentan.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "737417", "revid": "547034", "url": "https://it.wikipedia.org/wiki?curid=737417", "title": "Blubus", "text": "Blubus s.c.a.r.l. \u00e8 stata una societ\u00e0 consortile a responsabilit\u00e0 limitata, nata nel marzo 2005, che ha gestito il trasporto pubblico locale a Pistoia e provincia, fino al 1\u00b0 novembre 2021. \nI soci consortili erano Copit S.p.A., Trasporti Toscani s.r.l. e CTT Nord srl, in precedenza L.A. F.lli Lazzi S.p.A. \nEsercizio.\nBlubus s.c.a.r.l. ha gestito il trasporto pubblico urbano a Pistoia e in tutta la provincia, a partire dal 1\u00b0 aprile 2005 al 1\u00b0 novembre 2021, compreso il servizio urbano della citt\u00e0 di Montecatini Terme.\nDal 1 Gennaio 2018 gestisce operativamente il servizio automobilistico di TPL nel Bacino territoriale di Pistoia in attuazione del contratto ponte 2018-2019 tra Regione Toscana e la societ\u00e0 ONE scarl, di cui la stessa fa parte.\nDal 1\u00ba gennaio 2020 opera in virt\u00f9 di atti d\u2019obbligo mensili emanati dalla Regione Toscana.\nCessione del servizio.\nDal 1\u00b0 novembre 2021 il trasporto pubblico passa in gestione alla multinazionale RATP, tramite la controllata Autolinee Toscane, societ\u00e0 risultante vincitrice di un precedente appalto indetto dalla Regione Toscana.\nParco aziendale.\nNel 2005, la flotta era costituita da 71 autobus urbani, 13 suburbani e 114 interurbani."}
{"id": "737418", "revid": "767487", "url": "https://it.wikipedia.org/wiki?curid=737418", "title": "Q-Tip", "text": "\u00c8 leader del gruppo A Tribe Called Quest che si era sciolto nel 2006 e a cui si \u00e8 ricongiunto per un tour. Si \u00e8 convertito all'Islam a met\u00e0 degli anni novanta cambiando il suo nome in Kamaal Ibn John Fareed. La \"Q\" in Q-Tip sta ad indicare l'iniziale di Queens, il quartiere. Gli piace anche farsi chiamare The Abstract o Kamaal The Abstract."}
{"id": "737419", "revid": "587728", "url": "https://it.wikipedia.org/wiki?curid=737419", "title": "Bandiera di Rio de Janeiro (stato)", "text": "La bandiera dello Stato di Rio de Janeiro \u00e8 stata adottata nel 1947 e riconfermata nel 1965; secondo alcune fonti era gi\u00e0 utilizzata dal 1937.\nLa bandiera riprendere i colori ufficiali di Rio de Janeiro, ovvero 2 quadrati bianchi e 2 azzurri; gli altri elementi presenti sono una stella bianca (lo stato), rami di caff\u00e8 e canna da zucchero, un'aquila bianca che artiglia un planisfero blu recante la scritta \"9 abril 1892 - Recte rempublicam gerere\", un paesaggio della baia di Guanabara (ai tempi del navigatore fiorentino Amerigo Vespucci) e della Serra de \u00d3rg\u00e3os."}
