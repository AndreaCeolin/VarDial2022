{"id": "714526", "revid": "1543377", "url": "https://it.wikipedia.org/wiki?curid=714526", "title": "Renault 8", "text": "La Renault 8 (o anche \"R8\") era un'autovettura di classe medio-bassa prodotta dalla casa automobilistica francese Renault dal 1962 al 1974 in Francia e fino al 1976 in Spagna.\nStoria e caratteristiche.\nGenesi del modello.\nIl bisogno della Casa di Billancourt di trovare al pi\u00f9 presto una sostituta alla Renault Dauphine nacque poco dopo il lancio della \"Dauphine\" stessa, e per svariati motivi: dopo il lancio dell'erede della 4CV il pubblico diede valutazioni contrastanti sulla nuova arrivata: non furono in pochi quelli che la giudicarono brutta, ancora di pi\u00f9 furono invece quelli che ne criticarono le scarse doti di abitabilit\u00e0 nella zona posteriore dell'abitacolo. Durante l'immediato dopoguerra, la \"4CV\" fu l'auto giusta al momento giusto, ma dopo dieci anni le cose stavano cominciando a cambiare e le esigenze del pubblico stavano divenendo sempre pi\u00f9 pressanti: la \"Dauphine\" rischiava, secondo i vertici Renault, di assicurare un successo solo parziale. In realt\u00e0, il successo che arrise alla piccola Renault lanciata nel 1956 fu tutt'altro che marginale, ed i tempi di attesa che via via si stavano allungando per possederne una dimostrarono l'infondatezza delle preoccupazioni dei vertici di Billancourt. Inoltre, indipendentemente dal felice esito commerciale della \"Dauphine\" occorreva rilanciare l'immagine della Casa francese con una vettura che garantisse risultati commerciali ancor pi\u00f9 solidi, dal momento che in quegli anni la Casa della \"Losanga\" sub\u00ec enormi perdite a causa del fiasco commerciale della \"Dauphine\" nel mercato USA. Pertanto l'allora presidente Renault, Pierre Dreyfus, pens\u00f2 ad una nuova vettura che potesse raggiungere i tre principali obiettivi che egli si prefissava: divenire il nuovo best seller Renault in Europa, eliminare i difetti della \"Dauphine\" e avere validi sbocchi commerciali anche oltreoceano. La stampa, come sempre avida di informazioni, diede al futuro modello la denominazione provvisoria di \"Super Dauphine\".\nPer questi motivi fu avviato il \"Progetto 113\", destinato alla realizzazione dell'erede della \"Dauphine\". Oltre alla cancellazione dei difetti presenti nella \"Dauphine\", la serie di specifiche impartite dal responsabile del progetto, Fernand Picard, imponeva anche prestazioni superiori ed una linea pi\u00f9 moderna. Il telaio sarebbe stato derivato da quello della \"Dauphine\", ma con la novit\u00e0 dell'impianto frenante a quattro dischi, all'epoca una vera primizia in quella fascia di mercato. Quanto al motore, ci si mise al lavoro per realizzare una nuova unit\u00e0 motrice: fu l'ingegner Ren\u00e9 Vuaillat ad occuparsi del nuovo motore da un litro di cilindrata che avrebbe dato l'avvio alla lunga e complessa dinastia dei motori Cl\u00e9on-Fonte. In realt\u00e0, questo motore non avrebbe finito per debuttare sulla futura \"Renault 8\", bens\u00ec alcuni mesi prima sulla Renault Floride S.\nPer quanto riguarda il design, il compito fu affidato all'\u00e9quipe diretta da Robert Barthaud, che cominci\u00f2 subito con i primi schizzi relativi al nuovo modello, risalenti al 1958. Ma nessuno di essi convinse Fernand Picard: erano infatti stilisticamente troppo vicini alla \"Dauphine\", dalla quale Picard e Dreyfus avevano invece in mente di affrancarsi. Secondo Dreyfus, l'ideale sarebbe stato creare una linea ispirata all'allora nuovissima Chevrolet Corvair d'oltreoceano, in maniera tale da creare un corpo vettura pi\u00f9 facilmente digeribile anche negli USA. Ma anche stavolta l'\u00e9quipe di designer del Centro Stile interno non seppe convincere Dreyfus. Fu cos\u00ec che nell'ottobre del 1960 il presidente della Casa francese si rivolse a un designer privato Philippe Charbonneaux, la cui fama era notevole gi\u00e0 all'epoca e la cui firma avrebbe potuto costituire un valore aggiunto alla vettura, in modo tale da renderla ancor pi\u00f9 accessibile al mercato nordamericano. Nel frattempo la direzione del Centro Stile Renault pass\u00f2 da Robert Barthaud a Gaston Juchet, il quale avrebbe fatto da tramite tra Charbonneaux ed il direttivo Renault. Fu proprio in questo periodo che vennero disegnate le linee quasi definitive del corpo vettura della nuova Renault, compreso il particolare cofano anteriore dalla linea angolare e concava. A tale proposito, va evidenziata l'ispirazione del binomio Charbonneaux-Juchet che per il cofano angolare prese spunto dal \"prototipo 103\" realizzato dall'Alfa Romeo, con cui la Renault aveva stretto una forte collaborazione, in quegli anni. Questa volta Dreyfus rimase soddisfatto, ma sull'onda dell'entusiasmo complic\u00f2 involontariamente il compito a Charbonneaux nel momento in cui congel\u00f2 le linee e ordin\u00f2 i nuovi macchinari per l'assemblaggio della nuova vettura. Cos\u00ec facendo, Charbonneaux non pot\u00e9 effettuare modifiche consistenti per ultimare il disegno della futura Renault, ma dovette concentrarsi solo sui dettagli.\nInoltre vi fu un altro imprevisto: proprio in quel 1960 la \"Dauphine\" raggiunse il suo milionesimo esemplare prodotto, costringendo a rivedere il progetto in maniera tale da non nuocere alla carriera di quella vettura sulla quale erano stati nutriti fin troppi dubbi e che invece stava portando notevoli introiti alla Casa di Billancourt. In realt\u00e0 non vi era molto da rivedere: posteriormente lo spazio era gi\u00e0 migliore che non sulla \"Dauphine\" ed il motore previsto era pi\u00f9 grande e prestante. La nuova vettura avrebbe potuto essere posizionata tranquillamente un gradino sopra la \"Dauphine\" stessa.\nIntanto, gi\u00e0 dalla fine del 1959, cominciarono ad essere effettuati i primi test, naturalmente condotti in gran segreto per non suscitare la curiosit\u00e0 della stampa. La vettura fu sottoposta a severi test in svariate localit\u00e0 in tutto il mondo, nelle pi\u00f9 difficili condizioni ambientali. Si arriv\u00f2 cos\u00ec all'estate del 1961, quando furono rivelate le prime immagini della Simca 1000, destinata a divenire la rivale numero uno della futura \"R8\". Pierre Dreyfus, preso in contropiede dall'imminente lancio della piccola Simca, lancio avvenuto con largo anticipo, cerc\u00f2 di far accelerare i tempi di ultimazione della nuova Renault.\nDebutto.\nDopo gli ultimi ritocchi alla carrozzeria e le ultime messe a punto del comparto meccanico, si arriv\u00f2 a met\u00e0 del 1962, quando si pot\u00e9 dare l'avvio al consueto giro di presentazioni alla stampa, alle concessionarie ed infine al pubblico. Cominci\u00f2 la produzione dei primi esemplari di pre-serie da destinare alle foto ufficiali ed alle presentazioni. Il 16 maggio 1962 la Casa francese invi\u00f2 alla stampa gli inviti alla presentazione della nuova vettura, tenendo a sottolineare come la nuova \"Renault 8\" non avrebbe in alcun modo sostituito, almeno inizialmente, la \"Dauphine\", una vettura non pi\u00f9 giovanissima come et\u00e0, ma che di fatto stava continuando a raccogliere consensi e che quindi sarebbe stato assurdo togliere dal listino. Il 16 giugno 1962 la stampa specializzata si present\u00f2 a Madrid dove fu stabilita la location della presentazione e dove pot\u00e9 fare la conoscenza della nuova Renault. Giunta alla capitale spagnola, la stampa avrebbe potuto saggiare le doti di robustezza e comfort della nuova nata guidandola lungo le accidentate strade spagnole, in particolare quelle a ridosso delle montagne della Sierra de Guadarrama. La critica rimase positivamente sorpresa dalle doti di comfort della vettura, nonostante le pessime condizioni della rete viaria. Gli aspetti che invece non convinsero furono la linea della vettura e le finiture troppo spartane.\nAppena sei giorni dopo la presentazione alla stampa, la \"R8\" cominci\u00f2 a fare capolino sulle strade francesi, stavolta in occasione della 49\u00aa edizione del Tour de France, dove almeno 28 esemplari di \"R8\" costituirono una carovana di apertura della celebre manifestazione ciclistica francese. Contemporaneamente, un altro centinaio di esemplari fu distribuito nei principali punti vendita della rete Renault francese per permettere ai concessionari di vederla dal vivo ed al pubblico di poterla provare in anteprima.\nL'evento pi\u00f9 atteso rimase per\u00f2 il Salone di Parigi, dove la \"R8\" fece finalmente il suo debutto ufficiale a fianco della giovane R4, delle gi\u00e0 collaudate ma ancora apprezzate \"Dauphine\" (in versione normale e \"Gordini\") e delle piccole sportiveggianti \"Floride\" e Caravelle.\nDesign esterno ed interno.\nL'impostazione stilistica della R8 era tipica delle vetture d'inizio anni sessanta: rispetto alla Dauphine che andava a sostituire era decisamente squadrata e proponeva alcune soluzioni stilistiche originali. Osservando il frontale, per esempio, balzava all'occhio il caratteristico cofano anteriore concavo, che conferiva alla calandra un particolare disegno a V. La stessa calandra mostrava lo stemma della Renault in posizione decentrata, cos\u00ec da conferirle un aspetto asimmetrico. I fari erano tondi e ben evidenti. Data l'inutilit\u00e0 di una griglia del radiatore in posizione anteriore, i fari spiccavano infatti nettamente sul muso verniciato in tinta. La R8 era caratterizzata da superfici vetrate piuttosto ampie per l'epoca. Il parabrezza era piuttosto avvolgente e garantiva una buona visibilit\u00e0. Piuttosto squadrata anche la linea di fiancata, percorsa da una nervatura longitudinale che l'attraversa completamente. Circa un palmo pi\u00f9 in alto, una scanalatura molto leggera faceva altrettanto, correndo parallelamente alla nervatura. Sul sottile montante anteriore sinistro trovava posto lo specchietto retrovisore esterno, sistemato per\u00f2 a met\u00e0 montante anzich\u00e9 alla base, come normalmente avviene. Molto massicci i montanti posteriori, mentre i passaruota, sia anteriori che posteriori, riprendevano la squadratura dell'intero corpo vettura. La coda \u00e8 invece caratterizzata da un lunotto abbastanza avvolgente e da una griglia per il raffreddamento del motore. I fari posteriori sono trapezoidali a sviluppo orizzontale. Anche i paraurti, sia anteriore che posteriore, sono piuttosto avvolgenti.\nL'abitacolo della \"R8\" era pi\u00f9 spazioso di quello della \"Dauphine\", specie nella zona posteriore, ma il punto forte della \"R8\" era il comfort dei suoi sedili, specialmente quelli anteriori: essi furono realizzati dai designer Renault in collaborazione con un medico, un certo dottor Wiesler che seppe indirizzare al meglio quelle che erano le esigenze di postura e comodit\u00e0 del passeggero che si sarebbe accomodato all'interno della vettura. I sedili furono progettati in maniera tale da essere parte integrante delle sospensioni, cos\u00ec da partecipare assieme ad esse all'assorbimento delle vibrazioni e degli scossoni. Il cruscotto della \"R8\" era piuttosto semplice e lineare: dietro al volante a due razze trovava posto il tachimetro a sviluppo orizzontale, mentre al centro della plancia erano alloggiati due strumenti circolari, l'indicatore di carica della batteria e quello della temperatura dell'acqua. Un vano portaoggetti apribile era alloggiato invece sul lato destro della plancia. Tutt'altro che notevole era invece la capacit\u00e0 del bagagliaio, sistemato anteriormente: la presenza dei passaruota ne riduceva la capacit\u00e0 a soli 250 litri.\nStruttura, meccanica e motori.\nLa \"R8\" era caratterizzata da un'impostazione meccanica del tipo \"tutto dietro\", vale a dire con motore posteriore, in questo caso a sbalzo, ossia dietro al retrotreno, e con trazione posteriore, una soluzione gi\u00e0 sperimentata sui due modelli che l'hanno preceduta, ossia la \"4CV\" e la \"Dauphine\". Il telaio a scocca portante era costituito da un pianale a cui erano saldati gli elementi della scocca mediante punti elettrici. La meccanica telaistica proponeva una novit\u00e0 di rilievo, ossia l'impianto frenante a quattro dischi, inedito su questo genere di vetture. Le sospensioni erano a ruote indipendenti (quelle posteriori con bracci oscillanti) ed erano state riviste in funzione di un maggior comfort di marcia, obiettivo pienamente centrato dai progettisti.\nIl motore della \"R8\" che debutt\u00f2 a Parigi era un'altra novit\u00e0: introdotto solo alcuni mesi prima sulla \"Floride S\", tale motore fu proposto anche sulla \"R8\" in autunno e si trattava del primo esponente della famiglia di motori Cl\u00e9on-Fonte, caratterizzato dalla testata in alluminio e da una cilindrata di 956 cm\u00b3. Tale motore, siglato , era montato posteriormente sulla versione base, nota come R1130: la sua potenza massima raggiungeva 48 CV SAE (40\u00a0CV DIN) a 5200 giri/min. L'alimentazione era affidata ad un carburatore monocorpo Solex o Zenith. Alla novit\u00e0 del motore in s\u00e9 si mescolavano tuttavia anche soluzioni antiquate: rimanendo nell'ambito del motore, fu infatti conservata la distribuzione con albero a camme laterale, mentre spostandosi verso la trasmissione, era possibile avere un cambio a sole 3 marce, bench\u00e9 tutte sincronizzate, oppure un cambio a 4 marce, delle quali per\u00f2 la prima non era sincronizzata. L'ideale, secondo la critica dell'epoca, sarebbe stato un cambio a 4 marce tutte sincronizzate.\nEvoluzione.\nLa produzione fu avviata, come gi\u00e0 detto, nel maggio 1962, presso lo stabilimento Renault di Flins-sur Seine, vicino a Parigi ed alla sede centrale di Billancourt, dove per\u00f2 sarebbero state prodotte unicamente le versioni di base e solamente per i primi cinque anni. Pierre Dreyfus fece investire enormi cifre per la produzione della \"R8\", a partire da quelle stanziate per l'ampliamento dell'impianto, portato a ben 353\u00a0000 m\u00b2 di superficie, in maniera da ospitare pi\u00f9 linee di produzione. Al momento del suo debutto, la \"R8\" si scontr\u00f2 subito con la \"Simca 1000\", molto simile nell'impostazione meccanica generale: seguiva anch'essa lo schema meccanico \"tutto dietro\" ed era anch'essa dotata di un motore da 1 litro di cilindrata. Ma anche oltre confine la concorrenza era feroce e contava vetture affermate come la Fiat 1100 o ancor pi\u00f9 la Opel Kadett, meccanicamente differenti dalla \"R8\" in quanto il motore era posizionato anteriormente.\nInizialmente la produzione and\u00f2 a rilento, probabilmente perch\u00e9 il pubblico aveva bisogno di tempo per abituarsi alla nuova vettura: furono 15\u00a0000 gli esemplari prodotti tra maggio e settembre. Solo dopo la presentazione a Parigi, i ritmi divennero pi\u00f9 sostenuti. Fin dalla presentazione alla kermesse parigina, la \"R8\" fu proposta anche con un cambio automatico Jaeger a tre rapporti e con attuazione mediante dispositivo elettrico, ma tale soluzione non trover\u00e0 un gran numero di estimatori. Ciononostante, tale versione continu\u00f2 ad essere mantenuta in listino per lungo tempo.\nNel febbraio del 1964 venne lanciata la 8 Major con motore da 1108\u00a0cm\u00b3 mutuato dalla \"Caravelle\", motore in grado di raggiungere una potenza massima di 50\u00a0CV SAE (46\u00a0CV DIN). Tale versione fu voluta dalla Casa francese per calmare i detrattori, i quali accusavano la \"R8\" di base di essere troppo modesta come prestazioni e troppo vicina alla \"Dauphine\" dalla quale voleva invece distaccarsi. La \"8 Major\" era inoltre caratterizzata da una dotazione pi\u00f9 completa, tra cui l'adozione della moquette sul pavimento, delle luci leggi-mappa e dei sedili reclinabili e maggiori dettagli cromati all'esterno. Era anche presente un cambio a 4 marce interamente sincronizzato. Alla fine dello stesso anno venne presentata la versione sportiva Gordini, con lo stesso motore della Major, ma notevolmente potenziato grazie all'esperienza dell'\u00e9quipe guidata da Amedeo Gordini. Tale versione nacque per dare un'erede alle versioni sportive della \"4CV\" e della \"Dauphine\", sulla spinta dei primi successi sportivi ottenuti da alcuni piloti privati con le versioni pi\u00f9 tranquille della nuova Renault. Disponibile solo in livrea \"Blue France\" con strip bianche su cofani e tetto e fari supplementari, la \"R8 Gordini\" fu impiegata con grande successo nei rally.Erano anche presenti, come sulle Dauphine ed Ondine Gordini, ammortizzatori posteriori doppi e maggiorati, per adeguare la nuova versione alla maggiore potenza disponibile.\nA settembre la \"8 Major\" lasci\u00f2 il listino, rimpiazzata dalla Renault 10. Sempre nel 1965, la R8 cominci\u00f2 ad essere prodotta anche in Spagna dalla FASA-Renault di Valladolid,singolarmente, fornita di freni a tamburo posteriori.\nNel giugno del 1966 la \"Renault 8 Gordini\" ricevette un nuovo motore da 1255\u00a0cm\u00b3, in grado di erogare fino a 103\u00a0CV SAE, ed un nuovo cambio a 5 marce, con la possibilit\u00e0 di scegliere fra tre rapporti finali di trasmissione (corto, medio e lungo). Nello stesso anno la versione Automatic venne temporaneamente tolta dai listini: torner\u00e0 un paio di anni dopo.\nIl 31 agosto 1967 la versione di base fu tolta dai listini, ormai veramente poco richiesta: il giorno seguente, al suo posto, fu reintrodotta la \"8 Major\", che del vecchio modello uscito di listino due anni prima eredit\u00f2 solo la denominazione ed il motore. In realt\u00e0, la dotazione si avvicinava maggiormente a quella pi\u00f9 essenziale del modello di base appena pensionato, ma altre novit\u00e0 la caratterizzarono e la differenziavano da esso. Il lancio della nuova \"Major\" fu infatti l'occasione per l'aggiornamento di mezza et\u00e0: a cambiare furono le luci posteriori (pi\u00f9 grandi), la plancia (la stessa della \"R10\") e gli interni.\nUn anno dopo, nel settembre 1968, fu introdotta anche la 8 S, dotata di motore 1.1 portato a 60\u00a0CV SAE (53\u00a0CV DIN) grazie all'ausilio di un carburatore doppio corpo e di un asse a camme pi\u00f9 performante. Esteticamente la \"8 S\" era pi\u00f9 aggressiva, grazie alla livrea, disponibile unicamente in color giallo ed ai doppi proiettori circolari ripresi da quelli della \"Gordini\". Anche plancia e cruscotto furono mutuati da quelli della versione sportiva top di gamma. In questo modo la vettura andava ad inserirsi tra la versione base e la Gordini. Di l\u00ec a poco, per\u00f2, la \"8 S\" verr\u00e0 proposta anche in altri colori. Sempre nel 1968 si ebbe anche il gi\u00e0 citato rientro in listino della versione con cambio elettroattuato: tale versione, sebbene poco richiesta, rester\u00e0 in listino fino alla fine della carriera commerciale della \"8\".\nIl 1969 fu l'anno in cui entr\u00f2 in produzione la R12, pi\u00f9 moderna e destinata nel giro di pochi anni ad affiancare e poi a rimpiazzare definitivamente sia le R8 di punta che la R10. Forse arriv\u00f2 troppo presto: le vendite della R8 cominciarono a declinare, complice anche la nuova percezione del pubblico, pi\u00f9 favorevole alle vetture \"tutto avanti\" che rapidamente stavano cominciando a diffondersi. Improvvisamente la \"8\", pur continuando a rimanere un'icona nell'ambito delle competizioni, divenne antiquata. La concorrenza, quasi tutta a trazione anteriore (con l'eccezione della Simca 1000, anch'essa non pi\u00f9 giovane), si impose di prepotenza nel mercato. Tanto per fare un esempio, la Peugeot 204 divenne proprio in quel 1969 la vettura pi\u00f9 venduta in Francia, ma anche la stessa \"R12\", pi\u00f9 moderna, sicura e forte dei vantaggi dello schema \"tutto avanti\", fin\u00ec per surclassare nelle vendite la pur apprezzata \"Renault 8\".\nGli anni che seguirono videro la progressiva uscita di listino delle varie versioni costituenti la gamma della \"8\": nel settembre del 1970 l'ultima \"8 Gordini\" usc\u00ec dalle linee di montaggio dello stabilimento di Flins. Un anno dopo, nel 1971, fu la volta della \"8 S\", mentre il 31 agosto 1973 venne prodotta l'ultima \"Renault 8\" francese. Infatti, la produzione continu\u00f2 ancora per alcuni anni in Spagna, alla FASA-Renault, e addirittura in una nuova versione che gli spagnoli identificano come seconda serie. In pratica, le \"Renault 8\" prodotte in Spagna dal 1973 erano caratterizzate da un nuovo frontale in cui il paraurti era spostato pi\u00f9 alto, lasciando spazio per dei fendinebbia al di sotto di esso. Posteriormente, invece, vi fu l'arrivo di nuovi fari rettangolari di maggiori dimensioni e sempre a sviluppo orizzontale. Meccanicamente, invece, si differenziavano per la presenza dei freni a tamburo al retrotreno. La gamma era composta a due versioni: la versione base, equipaggiata dal motore da 956\u00a0cm\u00b3, versione che in Spagna non era mai uscita di produzione, e la 8 TS con motore da 1.1 litri e 56\u00a0CV DIN, una sorta di ibrido tra la \"Major\" e la \"8 S\". Le ultime \"Renault 8\" uscirono dallo stabilimento di Valladolid nel 1976.\nNel complesso sono stati prodotti oltre 1 milione e 300\u00a0000 esemplari di \"Renault 8\": la sua eredit\u00e0 sarebbe stata raccolta sia dalla gi\u00e0 menzionata \"R12\", che eredit\u00f2 anche l'impegno nelle competizioni, sia dalla pi\u00f9 compatta e meno sportiva R6, destinata a chi desiderava una vettura compatta e funzionale senza badare troppo alle prestazioni.\nLa R8 Gordini.\nLa \"R8 Gordini\" \u00e8 sicuramente la pi\u00f9 famosa tra le \"Renault 8\", grazie alle sue prestazioni brillanti, ma soprattutto ai suoi numerosi successi in ambito sportivo. Questa versione fu voluta dalla Casa francese sotto la richiesta del responsabile dell'attivit\u00e0 sportiva della Renault, Fran\u00e7ois Landon, il quale riport\u00f2 ai suoi superiori le qualit\u00e0 dinamiche della vettura, qualit\u00e0 riscontrate durante alcune gare sostenute da piloti privati che seppero in alcuni casi portare la vettura anche ad inaspettate vittorie. Perci\u00f2 nell'ottobre del 1963 fu avviato il progetto destinato alla realizzazione della nuova versione sportiva. Mentre la parte telaistica fu demandata ai tecnici Renault, il motore fu invece affidato ad Henry Fr\u00e9tet ed Amedeo Gordini, il \u201cmago\u201d di origine italiana trapiantato in Francia che gi\u00e0 a suo tempo seppe trasformare in armi vincenti le tranquille \"4CV\" e \"Dauphine\". Gordini, che avrebbe dovuto utilizzare componenti forniti dalla Casa di Billancourt, prefer\u00ec invece fabbricarne alcuni per conto suo, come ad esempio la testata, che egli realizz\u00f2 con condotti di tipo cross-flow e con camere di scoppio emisferiche. I risultati durante i test su pista diedero ragione al progettista italiano nonostante proprio quest'ultimo avrebbe preferito che la vettura fosse rivista in funzione di un miglior raffreddamento del motore per consentire maggiori prestazioni. Ma la Renault aveva gi\u00e0 deciso che cos\u00ec com'era la vettura poteva gi\u00e0 essere messa in produzione. Fu cos\u00ec che al Salone di Parigi del 1964 fu presentata la \"R8 Gordini\", equipaggiata dallo stesso motore della \"Major\", ma con le modifiche previste da Gordini che ne innalzarono la potenza da 50 a ben 95\u00a0CV SAE, permettendo alla vettura di raggiungere una velocit\u00e0 massima di 170 km/h. Tra le altre caratteristiche che differenziavano la \"Gordini\" dalle altre \"R8\", va senz'altro segnalato il retrotreno a doppi ammortizzatori idraulici, nonch\u00e9 il nuovo servofreno Hydrovac, gi\u00e0 sperimentato dai privati nelle occasioni d'impiego delle prime \"R8\" nelle competizioni. Anche nell'abitacolo non mancarono caratteristiche specifiche per la versione sportiva, tra cui la presenza del contagiri e dell'indicatore di pressione dell'olio. In occasione della presentazione, la \"Gordini\" non manc\u00f2 di affascinare sia il pubblico (e soprattutto la potenziale clientela) sia la stampa, la quale ebbe anche modo di provarla confermando cos\u00ec le impressioni positive anche in termini di prestazioni. La sua forza stava nel prezzo relativamente contenuto a fronte di prestazioni tali da poter rivaleggiare con vetture di fascia pi\u00f9 alta, tra cui, ad esempio, l'Alfa Romeo Giulia.\nNel mese di giugno del 1966, dopo essersi saldamente affermata sia in campo agonistico sia in quello commerciale, la \"R8 Gordini\" fu sottoposta a sostanziose rivisitazioni meccaniche e ricevette il nuovo motore 812 da 1255\u00a0cm\u00b3 con alimentazione mediante due carburatori doppio corpo e potenza salita da 95 a 103\u00a0CV SAE per 175 km/h. Ma fu soprattutto la presenza del nuovo cambio a 5 marce ad entusiasmare gli utenti con maggiori velleit\u00e0 sportive. La nuova \"Gordini\" fu dotata anche di due serbatoi di carburante per garantire una maggior autonomia al propulsore. Accanto al consueto contenitore da 38 litri ne fu montato uno supplementare anteriore da 25 litri. Esteticamente la versione con motore 1.3 si riconosceva dalla 1.1 per la presenza di quattro proiettori frontali invece di due. Erano disponibili 3 rapporti finali di trasmissione: lungo, medio e corto.\nInteressante fu la cosiddetta \"variante Alpine\", cio\u00e8 la berlina equipaggiata con un 4 cilindri di 1296 cmc gi\u00e0 presente sulle berlinette di Dieppe, capace di erogare 120 CV SAE, alternativa riservata al mercato francese. Venne anche realizzato, a cura di Amedeo Gordini stesso, un esemplare unico dotato di testata a 16 valvole, conservato nel museo delle auto sportive a Le Mans e spostato solo per il periodo di un Retromobile (Salone dell'auto d'epoca di Parigi, dove fu vivamente apprezzato).\nL'ultima \"Renault 8 Gordini\" usc\u00ec dalle linee i montaggio il 1\u00ba settembre del 1970: in totale ne furono prodotti 11.607 esemplari, la maggior parte dei quali (8.981 per la precisione) con motore da 1.3 litri.\nLe altre Renault 8.\nLa \"Renault 8\" fu prodotta anche per i mercati dell'Est europeo, e principalmente presso lo stabilimento Dacia di Pite\u0219ti, in Romania, dove la vettura fu commercializzata con la denominazione di Dacia 1100, ed in Bulgaria, presso lo stabilimento Bulgarrenault di Plovdiv. Una volta avviata la produzione in questi due siti, rimaneva il problema di come pubblicizzarne il prodotto. In regime di cortina di ferro, la pubblicit\u00e0 era vietata, per cui si decise di divulgare le qualit\u00e0 delle vetture prodotte mediante svariate competizioni automobilistiche. In questo modo la \"Renault 8\" dell'Est riusc\u00ec ad ottenere discreti numeri di vendita, considerando le differenti condizioni economiche cui erano soggetti i Paesi dell'Europa orientale e soprattutto le rispettive popolazioni.\nFu soprattutto in Romania che la \"8\" raccolse buoni consensi: si era alle fasi iniziali di quella collaborazione tra Renault e Dacia che sarebbe giunta fino a i giorni nostri, dove sono i modelli Sandero e Duster a farla da padroni nei segmenti low-cost, anche nell'Europa occidentale.\nQuanto alla produzione in Bulgaria, si riusc\u00ec a produrre la vettura fino al 1970, dopodich\u00e9 la Bulgarrenault fu costretta a chiudere per difficolt\u00e0 finanziarie.\nCifre modeste furono anche quelle relative alla produzione della \"Renault 8\" in Messico (stabilimento di Ciudad Sahagun), Australia (stabilimento di Heidelberg) e Belgio. Ma vi furono anche altri siti in cui la vettura fu prodotta, sebbene in piccole quantit\u00e0, dal Madagascar alle Filippine, dal Portogallo al Canada.\nRiepilogo caratteristiche.\nDi seguito vengono riepilogate le caratteristiche relative alle varie versioni relative alla gamma della \"Renault 8\" prodotta in Francia ed in Spagna:\nAttivit\u00e0 sportiva.\nIn pi\u00f9 occasioni si \u00e8 gi\u00e0 avuto modo di sottolineare come nell'ambito dell'automobilismo la R8 si sia dimostrata una vettura vincente, grazie ai numerosi risultati di rilievo ottenuti dalla versione \"Gordini\", impiegata in numerosi esemplari nelle competizioni. Ma anche le altre versioni pi\u00f9 tranquille hanno avuto un loro posto d'onore nelle cronache agonistiche dell'epoca: ci\u00f2 avvenne specialmente nel periodo precedente il debutto della prima \"Gordini\". Furono infatti alcuni giovani piloti in erba ad evidenziare le buone qualit\u00e0 dinamiche della \"R8\", lanciandosi in competizioni nelle quali riuscirono peraltro a raccogliere buoni risultati, come ad esempio la vittoria al Tour de France Automobile del 1963 nella categoria tra gli 851 ed i 1000\u00a0cm\u00b3.\nFurono proprio questi risultati a spingere la Casa della Losanga a realizzare una versione sportiva della \"R8\" che potesse meglio inserirsi nel quadro dell'impiego nella competizioni. In questo contesto va quindi inquadrata la nascita della \"Gordini\". Una tra le pi\u00f9 massacranti competizioni che vide impegnate le prime \"R8\" fu la Liegi-Sofia-Liegi, dalla quale la Casa francese trasse tutti gli insegnamenti fondamentali per la realizzazione della nuova versione sportiva.\nQuanto al palmar\u00e8s sportivo della R8 Gordini, esso \u00e8 segnato principalmente dalle vittorie al Tour de Corse negli anni 1964, 1965 e 1966, ai Rally del Marocco e di Praga del 1968, al Rally della Polonia ed al Rally di Montecarlo del 1969. Inoltre, sono da ricordare il Rally di Gerona del 1965 in cui la R8 di DeCamps-Vidal giunse seconda e la stessa competizione nell'edizione del 1971, in cui la R8 Gordini di Sallent-Sabater si aggiudic\u00f2 il primo posto. Numerose le vittorie ottenute nelle varie competizioni a livello regionale che si svolgevano settimanalmente, nelle quali la R8 vinceva molto spesso. Inoltre, non vanno dimenticate le varie edizioni di trofei monomarca riservati alla \"R8 Gordini\", che fecero da scuola a diversi piloti esordienti, tra cui Robert Mieusset. Pi\u00f9 in generale, la \"R8 Gordini\" funsero da trampolino di lancio per piloti quali Jacques Laffite, Jean Ragnotti, Jean-Luc Th\u00e9rier, Bernard Darniche e Jean-Claude Andruet.\nTra le \"R8\" pi\u00f9 particolari impiegate nelle competizioni ne va ricordata senz'altro una, prodotta in esemplare unico e voluta dal responsabile corse della Renault, Fran\u00e7ois Landon, il quale fece rivisitare il motore da Henri Fr\u00e9tet, ma soprattutto fece abbassare notevolmente il tetto per favorire la penetrazione aerodinamica.\nPer finire, va ancora ricordato che la base della R8 serv\u00ec anche come punto di partenza per realizzare nuove vetture sportive pi\u00f9 evolute. Dalla R8 nacque infatti la Alpine-Renault A110, prima capostipite delle successive A110 che riporteranno innumerevoli successi a livello mondiale."}
{"id": "714527", "revid": "845480", "url": "https://it.wikipedia.org/wiki?curid=714527", "title": "Forum d'Assago", "text": ""}
{"id": "714529", "revid": "20768", "url": "https://it.wikipedia.org/wiki?curid=714529", "title": "Bresaola della Valtellina", "text": "La bresaola della Valtellina \u00e8 una bresaola riconosciuta a indicazione geografica protetta (IGP), ottenuta da carne di manzo, salata e stagionata, che viene consumata cruda.\nPu\u00f2 essere prodotta in tutta la provincia di Sondrio.\nLa storia.\n\u00c8 alquanto difficile stabilire con precisione da dove derivi il nome di questo salume. Potrebbe derivare dall'espressione \"sala come brisa\", per l'uso che un tempo si faceva del sale nella conservazione e per il fatto che in Valchiavenna (valle vicina alla Valtellina) \"brisa\" indicava una ghiandola dei bovini fortemente salata. Ma c'\u00e8 chi riconduce l'origine di questo nome al termine \"brasa\" (in dialetto significa brace) poich\u00e9 un tempo l'asciugamento del prodotto avveniva in locali riscaldati da bracieri alimentati con carbone di legna di abete e bacche di ginepro, timo e foglie di alloro. Da \"brisaola\" il nome \u00e8 poi mutato con gli anni in \"bresaola\".\nLe prime testimonianze letterarie relative alla produzione della bresaola risalgono al XV secolo, ma l'origine del salume \u00e8 senz'altro antecedente. La produzione rimane circoscritta all'ambito familiare sino ai primi decenni dell'Ottocento. Nel XIX secolo la lavorazione artigianale del salume diventa particolarmente florida e il prodotto varca i confini nazionali per essere esportato nella vicina Svizzera. Il settore agro-alimentare \u00e8 tradizionalmente molto forte in Valtellina, le cui ottime specialit\u00e0 gastronomiche sono vendute in tutta Italia e in Svizzera.\nLa produzione.\nIl Disciplinare di produzione \u00e8 stato recepito dall'ordinamento italiano con decreto 23 dicembre 1998 del Ministero delle politiche agricole alimentari e forestali.\nLa denominazione \"Indicazione Geografica Protetta\" identifica un prodotto per il quale almeno uno degli stadi della produzione, della trasformazione o dell'elaborazione hanno luogo in un'area geografica determinata e caratterizzata da una perizia riconosciuta e constatata.\nLa bresaola della Valtellina viene elaborata nella tradizionale zona di produzione che comprende l'intero territorio della provincia di Sondrio, ma le carni utilizzate possono provenire da bovini allevati e macellati in altre zone, anche e soprattutto d'importazione (principalmente dal Brasile e dall'Argentina). L'economia della Provincia di Sondrio \u00e8 notevolmente dipendente dalle sorti di questa importazione. Infatti, la sottospecie bovina Zeb\u00f9 \u00e8 allevata nel nuovo continente e si adatta particolarmente alla produzione di conserve del genere. La principale alternativa alla carne extracomunitaria \u00e8 peraltro la carne bovina proveniente dall'Irlanda.\nLa bresaola si ricava dalle seguenti masse muscolari:\nModalit\u00e0 di preparazione.\nLa materia prima viene sottoposta a salagione, effettuata a secco in vasche d'acciaio dove la carne viene cosparsa con sale (in quantit\u00e0 variabili dai 2,5 ai 3,5\u00a0kg ogni 100\u00a0kg, secondo la stagione), pepe macinato e aromi naturali. Possono essere aggiunti vino, spezie, zuccheri (con lo scopo di favorire i fenomeni microbici responsabili in buona parte della stagionatura del prodotto), nitriti e nitrati di sodio e potassio, acido ascorbico e suo sale sodico. La miscela salante spesso cambia da produttore a produttore e si tramanda come una ricetta da custodire gelosamente.\nLa durata della salagione va dai 10 ai 20 giorni, a seconda della stagione, della pezzatura e l'altitudine del luogo di lavorazione. Ogni quattro giorni i pezzi vengono trasferiti in nuovi contenitori dopo aver eliminato l'eccesso di salamoia mediante operazioni di massaggio, che consentono una pi\u00f9 rapida e uniforme migrazione del sale all'interno del prodotto. In questa fase la carne si insaporisce perdendo parte dell'acqua libera presente nel tessuto muscolare.\nSi passa poi alla lavatura delle bresaole che successivamente vengono insaccate in involucri di protezione (budelli naturali o artificiali) e inviate alla fase successiva di asciugamento in apposite celle.\nL'asciugamento deve consentire una rapida disidratazione del prodotto nei primi giorni di trattamento. Viene condotto a temperatura compresa tra 20 e 30\u00a0\u00b0C e in condizioni di umidit\u00e0 dell'aria pari al 35-65%.\nAlla fase di asciugamento segue la stagionatura condotta a temperatura compresa tra 12 e 18\u00a0\u00b0C e in condizioni di umidit\u00e0 dell'aria pari al 70-90% per un periodo che varia dalle 2 alle 4 settimane.\nI locali di stagionatura, cos\u00ec come quelli di asciugamento, devono essere muniti di impianti per il mantenimento e la rilevazione della temperatura e dell'umidit\u00e0 e devono consentire un ottimale ricambio dell'aria.\nQuesto processo di maturazione provoca un notevole calo di peso e un conseguente insaporimento del prodotto per effetto della concentrazione degli aromi e del sale, rendendo possibile la conservazione della bresaola per periodi piuttosto lunghi pur mantenendo inalterate tutte le caratteristiche di sapore, morbidezza e digeribilit\u00e0.\nLa bresaola \u00e8 uno dei salumi con il minor contenuto di grassi."}
{"id": "714533", "revid": "647919", "url": "https://it.wikipedia.org/wiki?curid=714533", "title": "Forum di Assago", "text": ""}
{"id": "714544", "revid": "2056951", "url": "https://it.wikipedia.org/wiki?curid=714544", "title": "Salume", "text": "Salume \u00e8 un termine della lingua italiana usato per definire un alimento a base di carne cruda o cotta, con l'aggiunta quasi sempre di sale, talvolta di grasso animale, erbe e spezie ed eventualmente altri ingredienti e conservanti. Il termine \u00e8 generalmente usato per identificare insaccati e prosciutti tipici italiani.\nTipologie e variet\u00e0.\nSe chiuso in un contenitore si chiama \"insaccato\" (tradizionalmente vengono usati gli intestini dell'animale, oggi si utilizzano anche materiali sintetici). \nViene conservato in diversi modi, secondo che sia crudo, cotto, stagionato o affumicato.\nI salumi possono provenire dalla carne di altri animali di allevamento (bovino, oca, capra, asino, pecora) e selvaggina (cinghiale, cervo, capriolo), ma il maiale \u00e8 certamente il pi\u00f9 usato per questo scopo e se ne possono utilizzare pezzi interi (cosce, spalle, coppe) oppure tritati e insaccati, sia crudi (salami e salsiccia) sia cotti (mortadella, zampone, cotechino). Da ricordare anche i salumi di pesce, presenti localmente in Italia, come la ficazza di tonno siciliana, il musciame e i salami di trota trentini e piemontesi.\nIl prosciutto crudo si ricava dalla coscia del maiale, che viene salata a secco, per immersione in salamoia o per iniezione della soluzione salina nell'arteria femorale. La salatura a secco \u00e8 il processo tradizionale e il pi\u00f9 indicato per un elevato standard qualitativo. Il pezzo viene strofinato con sale una volta al giorno, per la durata di un mese, in ambiente refrigerato; alla fine si lava il prosciutto con acqua tiepida e lo si lascia stagionare all'aria aperta per almeno tre mesi (per i prodotti migliori anche un anno).\nI salami si ottengono da tessuti muscolari diversi, che vengono macinati e mescolati con frammenti di grasso, sale e pepe; l'impasto viene poi insaccato in budelli animali, che sono legati con lo spago a intervalli regolari. Segue un periodo di stagionatura (da 1 a 6 mesi) in ambiente ventilato e fresco (dai 10 ai 13\u00a0\u00b0C)."}
{"id": "714548", "revid": "287204", "url": "https://it.wikipedia.org/wiki?curid=714548", "title": "Montsegur", "text": ""}
{"id": "714549", "revid": "124231127", "url": "https://it.wikipedia.org/wiki?curid=714549", "title": "Reparto (scout)", "text": "Il reparto (in alcune associazioni riparto) \u00e8 nello scautismo quell'unit\u00e0 che riunisce un numero variabile di pattuglie o squadriglie, formate da ragazzi (\"esploratori\") e/o ragazze (\"guide\" o \"esploratrici\") aventi solitamente un'et\u00e0 compresa fra gli 11/12 e i 16 anni. Raramente \u00e8 possibile trovare anche pattuglie miste, cio\u00e8 composte da ragazzi e ragazze insieme.\nDalle iniziali di esploratori e guide deriva il nome di \"Branca E/G\", che come fascia d'et\u00e0 si colloca fra la branca lupetti/coccinelle (L/C) e rover/scolte (R/S).\nTerminologia italiana.\nRobert Baden-Powell, il fondatore dello scautismo, utilizz\u00f2 il termine \"troop\" per indicare le unit\u00e0 di esploratori e \"company\" per quelle di guide, poich\u00e9 all'inizio esistevano due movimenti separati per sesso.\nI Ragazzi Esploratori Italiani (REI, primissima associazione italiana) ed il Corpo Nazionale dei Giovani Esploratori Italiani (l'attuale CNGEI, nato poco dopo il REI) tradussero \"troop\" con \"reparto\". L'Associazione Scouts Cattolici Italiani (ASCI) prefer\u00ec invece \"riparto\", poich\u00e9 riteneva che il primo termine avesse una connotazione troppo militarista e probabilmente anche per differenziarsi dal CNGEI; l'ASCI fu poi seguita in questa decisione dall'Associazione Guide Italiane (AGI). Quando ci fu la fusione fra queste due, l'Associazione Guide e Scouts Cattolici Italiani (AGESCI) mut\u00f2 il nome in \"reparto\". Il termine \"riparto\" fu mantenuto invece dagli Scouts d'Europa (AIGSEC-FSE) e successivamente da altre associazioni che si rifanno ad alcuni aspetti della tradizione ASCI.\nOrganizzazione.\nIl reparto \u00e8 \"un insieme di pattuglie / squadriglie\" e non viceversa, ci\u00f2 significa che esse sono l'elemento fondante. Il reparto infatti, per quanto riguarda la parte strettamente tecnica e non quindi per l'aspetto educativo e pedagogico, viene gestito congiuntamente da uno staff di capi adulti e dai capi pattuglia o capi squadriglia, ovvero ragazzi e/o ragazze pi\u00f9 grandi e con pi\u00f9 esperienza. \nNelle unit\u00e0 monosessuate il capo responsabile \u00e8 un adulto dello stesso sesso dei ragazzi/ragazze; nelle unit\u00e0 miste, invece, ci pu\u00f2 essere un solo capo nelle associazioni in cui \u00e8 prevista la coeducazione oppure due persone di sesso diverso dove c'\u00e8 la diarchia. Nelle associazioni di fede cattolica \u00e8 altres\u00ec previsto che ne faccia parte anche un assistente ecclesiastico.\nNormalmente un reparto pu\u00f2 avere da due a sei pattuglie, con un totale tra i 10 e i 36 ragazzi/e. Le pattuglie si sfidano continuamente, confrontandosi in gare, giochi e attivit\u00e0 varie, per arrivare alla fine dell'anno scout a conquistare il \"trofeo\". Questa sana competizione, quindi non agonistica, si svolge sotto precise regole di lealt\u00e0 e rispetto, ovvero attenendosi alla legge scout. Di solito, oltre ai risultati materiali delle attivit\u00e0, i capi valutano aspetti come lo stile e la puntualit\u00e0, il tutto inserito in un sistema di punteggi.\nGeneralmente, inoltre, possono esistere due tipi di reparto: \"terrestre\" o \"nautico\". La differenza principale sta nel genere di attivit\u00e0 svolte e nelle tecniche imparate, che possono essere legate ad un diverso tipo di ambiente. Ci\u00f2 significa che i nautici fanno pi\u00f9 attivit\u00e0 in mare, fiumi o laghi, mentre i terrestri preferiscono la natura di montagne, colline, boschi ecc. In alcune associazioni sono previsti indumenti e colori differenziati dell'uniforme scout a seconda dell'ambientazione.\nOrgani del reparto.\nConsiglio della legge.\nIl \"consiglio della legge\" \u00e8 un organo decisionale a cui partecipano tutti (esploratori/guide e capi) e dove si discute del cammino del reparto, della pattuglia e dei singoli, anche con riferimento alle progressioni personali. Serve inoltre a verificare periodicamente, o in seguito ad avvenimenti particolari, il comportamento del reparto nel suo insieme e dei suoi componenti, alla luce della legge e della promessa scout.\nAlta pattuglia.\nL\"'alta pattuglia/squadriglia\" include i ragazzi/e pi\u00f9 grandi, che a seconda dell'associazione possono essere quelli dell'ultimo anno oppure i capi e vice capi, a prescindere dalla loro progressione personale. Vive momenti specifici extra, con attivit\u00e0 supplementari a quelle normali del reparto, pi\u00f9 adeguate alla fascia d'et\u00e0 pi\u00f9 alta.\nConsiglio dei capi pattuglia.\nUn organo molto importante \u00e8 la riunione dei capi pattuglia/squadriglia con i capi reparto, che prende nomi diversi a seconda dell'associazione di appartenenza: consiglio capi, consiglio di reparto, plancia ecc. Al suo interno si verificano le attivit\u00e0 fatte, si propongono quelle future, si parla della situazione interna delle pattuglie e si prendono decisioni importanti.\nCorte d'Onore.\nLa \"corte d'onore\" \u00e8 normalmente composta dal capo reparto e dai capi pattuglia e si occupa di affari di \"straordinaria amministrazione\" alla luce della legge scout, come: conferire riconoscimenti, risolvere problemi anche di carattere disciplinare, decidere i programmi di lavoro, i campi, le nomine (capi pattuglia successivi, progressione personale ecc.), le ricompense e le sanzioni. Prevista da Baden-Powell, negli anni \u00e8 stata abolita in molte associazioni.\nSimbolo.\nUn reparto nella sua interezza si contraddistingue dal proprio \"guidone\" o \"fiamma\", ovvero un alpenstock su cui \u00e8 legata una bandierina con i colori del fazzolettone di gruppo, su cui sono cuciti vari elementi caratteristici dell'associazione di appartenenza.\nAttivit\u00e0 tipiche.\nL'ambientazione tipica del reparto \u00e8 l\"'avventura\", in cui i ragazzi/e svolgono le attivit\u00e0 prevalentemente all'aria aperta, a contatto con l'ambiente e con la natura, imparando a cavarsela da soli in ogni circostanza e ad essere autonomi. Queste attivit\u00e0 sono:"}
{"id": "714551", "revid": "38120", "url": "https://it.wikipedia.org/wiki?curid=714551", "title": "Share My World", "text": "Share my world \u00e8 il terzo album della cantante statunitense Mary J. Blige pubblicato nel 1997. Oltre ad essere il primo album dell'artista ad aver raggiunto la vetta della Billboard Hot 100, \u00e8 anche quello che ha venduto di pi\u00f9 in patria, con oltre 4 milioni di copie."}
{"id": "714552", "revid": "1748167", "url": "https://it.wikipedia.org/wiki?curid=714552", "title": "Francesco Petrarca", "text": "Uomo moderno, slegato ormai dalla concezione della patria come \"mater\" e divenuto cittadino del mondo, Petrarca rilanci\u00f2, in ambito filosofico, l'agostinismo in contrapposizione alla scolastica e oper\u00f2 una rivalutazione storico-filologica dei classici latini. Fautore dunque di una ripresa degli \"studia humanitatis\" in senso antropocentrico (e non pi\u00f9 in chiave assolutamente teocentrica), Petrarca (che ottenne la laurea poetica a Roma nel 1341) spese l'intera sua vita nella riproposta culturale della poetica e filosofia antica e patristica attraverso l'imitazione dei classici, offrendo un'immagine di s\u00e9 quale campione di virt\u00f9 e della lotta contro i vizi.\nLa storia medesima del \"Canzoniere\", infatti, \u00e8 pi\u00f9 un percorso di riscatto dall'amore travolgente per Laura che una storia d'amore, e in quest'ottica si deve valutare anche l'opera latina del \"Secretum\". Le tematiche e la proposta culturale petrarchesca, oltre ad aver fondato il movimento culturale umanistico, diedero avvio al fenomeno del \"petrarchismo\", teso a imitare stilemi, lessico e generi poetici propri della produzione lirica volgare di Petrarca.\nBiografia.\nGiovinezza e formazione.\nLa famiglia.\nFrancesco Petrarca nacque il 20 luglio del 1304 ad Arezzo da ser Petracco, notaio, ed Eletta Cangiani (o Canigiani), entrambi fiorentini. Petracco, originario di Incisa, apparteneva alla fazione dei guelfi bianchi e fu amico di Dante Alighieri, esiliato da Firenze nel 1302 per l'arrivo di Carlo di Valois, apparentemente entrato nella citt\u00e0 toscana quale paciere di papa Bonifacio VIII, ma in realt\u00e0 inviato per sostenere i guelfi neri contro quelli bianchi. La sentenza del 10 marzo 1302 emanata da Cante Gabrielli da Gubbio, podest\u00e0 di Firenze, esiliava tutti i guelfi bianchi, compreso ser Petracco che, oltre all'oltraggio dell'esilio, fu condannato al taglio della mano destra. Dopo Francesco, nacque prima un figlio naturale di ser Petracco di nome Giovanni, del quale Petrarca tacer\u00e0 sempre nei suoi scritti e che diverr\u00e0 monaco olivetano e mor\u00ec nel 1384; poi, nel 1307, l'amato fratello Gherardo, futuro monaco certosino.\nL'infanzia raminga e l'incontro con Dante.\nA causa dell'esilio paterno, il giovane Francesco trascorse l'infanzia in diversi luoghi della Toscana \u2013 prima ad Arezzo (dove la famiglia si era rifugiata in un primo tempo), poi a Incisa e Pisa \u2013 dove il padre era solito spostarsi per ragioni politico-economiche. In questa citt\u00e0 il padre, che non aveva perso la speranza di rientrare in patria, si era riunito ai guelfi bianchi e ai ghibellini nel 1311 per accogliere l'imperatore Arrigo VII. Secondo quanto affermato dallo stesso Petrarca nella \"Familiares\", XXI, 15 indirizzata all'amico Boccaccio, in questa citt\u00e0 avvenne, probabilmente, il suo unico e fugace incontro con l'amico del padre, Dante.\nTra Francia e Italia (1312-1326).\nIl soggiorno a Carpentras.\nTuttavia, gi\u00e0 nel 1312 la famiglia si trasfer\u00ec a Carpentras, vicino ad Avignone (Francia), dove Petracco ottenne incarichi presso la Corte pontificia grazie all'intercessione del cardinale Niccol\u00f2 da Prato. Nel frattempo, il piccolo Francesco studi\u00f2 a Carpentras sotto la guida del letterato Convenevole da Prato (1270/75-1338), amico del padre che verr\u00e0 ricordato dal Petrarca con toni d'affetto nella \"Seniles\", XVI, 1. Alla scuola di Convenevole, presso la quale studi\u00f2 dal 1312 al 1316, conobbe uno dei suoi pi\u00f9 cari amici, Guido Sette, arcivescovo di Genova dal 1358, al quale Petrarca indirizz\u00f2 la \"Seniles\", X, 2.\nGli studi giuridici a Montpellier e a Bologna.\nL'idillio di Carpentras dur\u00f2 fino all'autunno del 1316, allorch\u00e9 Francesco, il fratello Gherardo e l'amico Guido Sette furono inviati dalle rispettive famiglie a studiare diritto a Montpellier, citt\u00e0 della Linguadoca, ricordata anch'essa come luogo pieno di pace e di gioia. Nonostante ci\u00f2, oltre al disinteresse e al fastidio provati nei confronti della giurisprudenza, il soggiorno a Montpellier fu funestato dal primo dei vari lutti che Petrarca dovette affrontare nel corso della sua vita: la morte, a soli 38 anni, della madre Eletta nel 1318 o 1319. Il figlio, ancora adolescente, compose il \"Breve pangerycum defuncte matris\" (poi rielaborato nell'epistola metrica 1, 7), in cui vengono sottolineate le virt\u00f9 della madre scomparsa, riassunte nella parola latina \"electa\".\nIl padre, poco dopo la scomparsa della moglie, decise di cambiare sede per gli studi dei figli inviandoli, nel 1320, nella ben pi\u00f9 prestigiosa Bologna, anche questa volta accompagnati da Guido Sette e da un precettore che seguisse la vita quotidiana dei figli. In questi anni Petrarca, sempre pi\u00f9 insofferente verso gli studi di diritto, si leg\u00f2 ai circoli letterari felsinei, divenendo studente e amico dei latinisti Giovanni del Virgilio e Bartolino Benincasa, coltivando cos\u00ec i primi studi letterari e iniziando quella bibliofilia che lo accompagn\u00f2 per tutta la vita. Gli anni bolognesi, al contrario di quelli trascorsi in Provenza, non furono tranquilli: nel 1321 scoppiarono violenti tumulti in seno allo \"Studium\" in seguito alla decapitazione di uno studente, fatto che spinse Francesco, Gherardo e Guido a ritornare momentaneamente ad Avignone. I tre rientrarono a Bologna per riprendervi gli studi dal 1322 al 1325, anno in cui Petrarca ritorn\u00f2 ad Avignone per \u00abprendere a prestito una grossa somma di denaro\u00bb, vale a dire 200 lire bolognesi spese presso il libraio bolognese Bonfigliolo Zambeccari.\nIl periodo avignonese (1326-1341).\nLa morte del padre e il servizio presso la famiglia Colonna.\nNel 1326 ser Petracco mor\u00ec, permettendo a Petrarca di lasciare finalmente la facolt\u00e0 di diritto a Bologna e di dedicarsi agli studi classici che sempre pi\u00f9 lo appassionavano. Per dedicarsi a tempo pieno a quest'occupazione doveva trovare una fonte di sostentamento che gli permettesse di ottenere un qualche guadagno remunerativo: lo trov\u00f2 quale membro del seguito prima di Giacomo Colonna, arcivescovo di Lombez; poi del fratello di Giacomo, il cardinale Giovanni, dal 1330. L'essere entrato a far parte della famiglia, tra le pi\u00f9 influenti e potenti dell'aristocrazia romana, permise a Francesco di ottenere non soltanto quella sicurezza di cui aveva bisogno per iniziare i propri studi, ma anche di estendere le sue conoscenze in seno all\"\u00e9lite\" culturale e politica europea.\nDifatti, in veste di rappresentante degli interessi dei Colonna, Petrarca comp\u00ec, tra la primavera e l'estate del 1333, un lungo viaggio nell'Europa del Nord, spinto dall'irrequieto e risorgente desiderio di conoscenza umana e culturale che contrassegn\u00f2 l'intera sua agitata biografia: fu a Parigi, Gand, Liegi, Aquisgrana, Colonia, Lione. Particolarmente importante fu la primavera/estate del 1330 allorch\u00e9, nella citt\u00e0 di Lombez, Petrarca conobbe Angelo Tosetti e il musico e cantore fiammingo Ludwig Van Kempen, il \"Socrate\" cui verr\u00e0 dedicata la raccolta epistolare delle \"Familiares\".\nPoco dopo essere entrato a far parte del seguito del vescovo Giovanni, Petrarca prese gli ordini sacri, divenendo canonico, col fine di ottenere i benefici connessi all'ente ecclesiastico di cui era investito. Nonostante la sua condizione di membro del clero (\u00e8 attestato che dal 1330 il Petrarca \u00e8 nella condizione di chierico), ebbe comunque dei figli nati con donne ignote, figli tra cui spiccano per importanza, nella successiva vita del poeta, Giovanni (nato nel 1337), e Francesca (nata nel 1343).\nL'incontro con Laura.\nSecondo quanto afferma nel \"Secretum\", Petrarca incontr\u00f2 Laura per la prima volta, nella chiesa di Santa Chiara ad Avignone, il 6 aprile del 1327 (che cadde di luned\u00ec). Pasqua fu il 12 aprile, e il Venerd\u00ec santo il 10 aprile in quell'anno), Laura, la donna che sar\u00e0 l'amore della sua vita e che sar\u00e0 immortalata nel \"Canzoniere\". La figura di Laura ha suscitato, da parte dei critici letterari, le opinioni pi\u00f9 diverse: identificata da alcuni con una Laura de Noves coniugata de Sade (morta nel 1348 a causa della peste, come la stessa Laura petrarchesca), altri invece tendono a vedere in tale figura un \"senhal\" dietro cui nascondere la figura dell'alloro poetico (pianta che, per gioco etimologico, si associa al nome femminile), suprema ambizione del letterato Petrarca.\nL'attivit\u00e0 filologica.\nLa scoperta dei classici e la spiritualit\u00e0 patristica.\nCome accennato prima, Petrarca manifest\u00f2 gi\u00e0 durante il soggiorno bolognese una spiccata sensibilit\u00e0 letteraria, professando una grandissima ammirazione per l'antichit\u00e0 classica. Oltre agli incontri con Giovanni del Virgilio e Cino da Pistoia, importante per la nascita della sensibilit\u00e0 letteraria del poeta fu il padre stesso, fervente ammiratore di Cicerone e della letteratura latina. Difatti ser Petracco, come racconta Petrarca nella \"Seniles\", XVI, 1, don\u00f2 al figlio un manoscritto contenente le opere di Virgilio e la \"Rethorica\" di Cicerone e, nel 1325, un codice delle \"Etymologiae\" di Isidoro di Siviglia e uno contenente le lettere di san Paolo.\nIn quello stesso anno, dimostrando la passione sempre crescente per la Patristica, il giovane Francesco compr\u00f2 un codice del \"De Civitate Dei\" di Agostino d'Ippona e, verso il 1333, conobbe e cominci\u00f2 a frequentare l'agostiniano Dionigi di Borgo San Sepolcro, dotto monaco agostiniano e professore di teologia alla Sorbona, il quale regal\u00f2 al giovane Petrarca un codice tascabile delle \"Confessiones\", lettura che aument\u00f2 ancor di pi\u00f9 la passione del Nostro per la spiritualit\u00e0 patristica agostiniana. Dopo la morte del padre e l'essere entrato a servizio dei Colonna, Petrarca si butt\u00f2 a capofitto nella ricerca di nuovi classici, cominciando a visionare i codici della Biblioteca Apostolica (ove scopr\u00ec la \"Naturalis Historia\" di Plinio il Vecchio) e, nel corso del viaggio nel Nord Europa compiuto nel 1333, Petrarca scopr\u00ec e ricopi\u00f2 il codice del \"Pro Archia poeta\" di Cicerone e dell'apocrifa \"Ad equites romanos\", conservati nella Biblioteca Capitolare di Liegi.\nL'alba della filologia umanistica.\nOltre alla dimensione di \"explorator\", Petrarca cominci\u00f2 a sviluppare, tra gli anni Venti e Trenta, le basi per la nascita del metodo filologico moderno, basato sul metodo della \"collatio\", sull'analisi delle varianti (e quindi sulla tradizione manoscritta dei classici, depurandoli dagli errori dei monaci amanuensi con la loro \"emendatio\" oppure completando i passi mancanti per congettura). Sulla base di queste premesse metodologiche, Petrarca lavor\u00f2 alla ricostruzione, da un lato, dell\"Ab Urbe condita\" dello storico latino Tito Livio; dall'altro, della composizione del grande codice contenente le opere di Virgilio e che, per la sua attuale locazione, \u00e8 chiamato \"Virgilio ambrosiano\".\nDa Roma a Valchiusa: l\"Africa\" e il \"De viris illustribus\".\nMentre portava avanti questi progetti filologici, Petrarca cominci\u00f2 a intrattenere con papa Benedetto XII (1334-1342) un rapporto epistolare (\"Epistolae metricae\" I, 2 e 5) con cui esortava il nuovo pontefice a ritornare a Roma e continu\u00f2 il suo servizio presso il cardinale Giovanni Colonna, su concessione del quale pot\u00e9 intraprendere un viaggio a Roma, dietro richiesta di Giacomo Colonna che desiderava averlo con s\u00e9. Giuntovi sul finire di gennaio del 1337, nella Citt\u00e0 Eterna Petrarca pot\u00e9 toccare con mano i monumenti e le antiche glorie dell'antica capitale dell'Impero Romano, rimanendone estasiato. Rientrato nell'estate del 1337 in Provenza, Petrarca compr\u00f2 una casa a Valchiusa, appartata localit\u00e0 sita nella valle della Sorgue, nel tentativo di sfuggire all'attivit\u00e0 frenetica avignonese, ambiente che lentamente cominci\u00f2 a detestare in quanto simbolo della corruzione morale in cui era caduto il Papato. Valchiusa (che durante le assenze del giovane poeta era affidata al fattore Raymond Monet di Chermont) fu anche il luogo ove Petrarca pot\u00e9 concentrarsi nella sua attivit\u00e0 letteraria e accogliere quel piccolo cenacolo di amici eletti (a cui si aggiunse il vescovo di Cavaillon, Philippe de Cabassolle) con cui trascorrere giornate all'insegna del dialogo colto e della spiritualit\u00e0.\nFu in questo periodo appartato che Petrarca, forte della sua esperienza filologico-letteraria, incominci\u00f2 a stendere le due opere che sarebbero dovute diventare il simbolo della rinascenza classica: l\"Africa\" e il \"De viris illustribus\". La prima, opera in versi intesa a ricalcare le orme virgiliane, narra dell'impresa militare romana della seconda guerra punica, incentrata sulle figure di Scipione l'Africano, modello etico insuperabile della virt\u00f9 civile della Repubblica romana. La seconda, invece, \u00e8 un medaglione di 36 vite di uomini illustri improntata sul modello liviano e quello floriano. La scelta di comporre un'opera in versi e un'opera in prosa, ricalcanti i modelli sommi dell'antichit\u00e0 nei due rispettivi generi letterari e intesi a recuperare, oltre alla veste stilistica, anche quella spirituale degli antichi, diffusero presto il nome di Petrarca al di l\u00e0 dei confini provenzali, giungendo in Italia.\nTra l'Italia e la Provenza (1341-1353).\nL'incoronazione poetica.\nIl nome di Petrarca quale uomo eccezionalmente colto e grande letterato fu diffuso grazie all'influenza della famiglia Colonna e dell'agostiniano Dionigi. Se i primi avevano influenza presso gli ambienti ecclesiastici e gli enti a essi collegati (quali le Universit\u00e0 europee, tra le quali spiccava la Sorbona), padre Dionigi fece conoscere il nome dell'Aretino presso la corte del re di Napoli Roberto d'Angi\u00f2, presso il quale fu chiamato in virt\u00f9 della sua erudizione.\nPetrarca, approfittando della rete di conoscenze e di protettori di cui disponeva, pens\u00f2 di ottenere un riconoscimento ufficiale per la sua attivit\u00e0 letteraria innovatrice a favore dell'antichit\u00e0, patrocinando cos\u00ec la sua incoronazione poetica. Difatti, nella \"Familiares\", II, 4, Petrarca confid\u00f2 al padre agostiniano la sua speranza di ricevere l'aiuto del sovrano angioino per realizzare questo suo sogno, intessendone le lodi.\nNel contempo, il 1\u00ba settembre del 1340, la Sorbona fece sapere al Nostro l'offerta di una incoronazione poetica a Parigi; proposta che, nel pomeriggio dello stesso giorno, giunse analoga dal Senato di Roma. Su consiglio di Giovanni Colonna, Petrarca, che desiderava essere incoronato nell'antica capitale dell'Impero romano, accett\u00f2 la seconda offerta, accogliendo poi l'invito di re Roberto di essere esaminato da lui stesso a Napoli prima di arrivare a Roma per ottenere la sospirata incoronazione.\nLe fasi di preparazione per il fatidico incontro con il sovrano angioino durarono tra l'ottobre 1340 e i primi giorni del 1341 se il 16 febbraio Petrarca, accompagnato dal signore di Parma Azzo da Correggio, si mise in viaggio per Napoli col fine di ottenere l'approvazione del colto sovrano angioino. Giunto nella citt\u00e0 partenopea a fine febbraio, fu esaminato per tre giorni da re Roberto che, dopo averne constatato la cultura e la preparazione poetica, acconsent\u00ec all'incoronazione a poeta in Campidoglio per mano del senatore Orso dell'Anguillara. Se conosciamo da un lato sia il contenuto del discorso di Petrarca (la \"Collatio laureationis\"), sia la certificazione dell'attestato di laurea da parte del Senato romano (il \"Privilegium lauree domini Francisci Petrarche\", che gli conferiva anche l'autorit\u00e0 per insegnare e la cittadinanza romana), la data dell'incoronazione \u00e8 incerta: tra quanto affermato da Petrarca e quanto poi testimoniato da Boccaccio, la cerimonia d'incoronazione avvenne in un arco temporale tra l'8 e il 17 di aprile. Petrarca, poeta laureato, si inserisce cos\u00ec effettivamente nel solco dei poeti latini, aspirando, con l'Africa (rimasta incompiuta) a divenire il nuovo Virgilio. Il poema si chiude effettivamente al nono libro con il poeta Ennio che traccia profeticamente il futuro della poesia latina che trova in Petrarca stesso il suo punto di arrivo.\nGli anni 1341-1348.\nGli anni successivi all'incoronazione poetica, quelli compresi tra il 1341 e il 1348, furono contrassegnati da un perenne stato d'inquietudine morale, dovuta sia a eventi traumatici della vita privata, sia all'inesorabile disgusto verso la corruzione avignonese. Subito dopo l'incoronazione poetica, mentre Petrarca sostava a Parma, seppe della prematura scomparsa dell'amico Giacomo Colonna (avvenuta nel settembre del 1341), notizia che lo turb\u00f2 profondamente. Gli anni successivi non recarono conforto al poeta laureato: da un lato le morti prima di Dionigi (31 marzo 1342) e, poi, di re Roberto (19 gennaio 1343) ne accentuarono lo stato di sconforto; dall'altro, la scelta da parte del fratello Gherardo di abbandonare la vita mondana per diventare monaco nella Certosa di Montreaux, spinsero Petrarca a riflettere sulla caducit\u00e0 del mondo.\nNell'autunno del 1342, mentre Petrarca soggiornava ad Avignone, conobbe il futuro tribuno Cola di Rienzo (giunto in Provenza quale ambasciatore del regime democratico instauratosi a Roma), col quale condivideva la necessit\u00e0 di ridare a Roma l'antico \"status\" di grandezza politica che, come capitale dell'antica Roma e sede del papato, le spettava di diritto. Nel 1346 Petrarca fu nominato canonico del Capitolo della cattedrale di Parma, mentre nel 1348 fu nominato arcidiacono. La caduta politica di Cola nel 1347, favorita specialmente dalla famiglia Colonna, sar\u00e0 la spinta decisiva da parte di Petrarca per abbandonare i suoi antichi protettori: fu infatti in quell'anno che lasci\u00f2, ufficialmente, l\"entourage\" del cardinale Giovanni.\nA fianco di queste esperienze private, il cammino dell'intellettuale Petrarca fu invece caratterizzato da una scoperta importantissima. Nel 1345, dopo essersi rifugiato a Verona in seguito all'assedio di Parma e la caduta in disgrazia dell'amico Azzo da Correggio (dicembre 1344), Petrarca scopr\u00ec nella biblioteca capitolare le epistole ciceroniane \"ad Brutum\", \"ad Atticum\" e \"ad Quintum fratrem\", fino ad allora sconosciute. L'importanza della scoperta consistette nel modello epistolografico che esse trasmettevano: i \"colloquia\" a distanza con gli amici, l'uso del \"tu\" al posto del \"voi\" proprio dell'epistolografia medievale e, infine, lo stile fluido e ipotattico indussero l'Aretino a comporre anch'egli delle raccolte di lettere sul modello ciceroniano e senecano, determinando la nascita delle \"Familiares\" prima, e delle \"Seniles\" poi. A questo periodo di tempo risalgono anche i \"Rerum memorandarum libri\" (lasciati incompiuti), l'avvio del \"De otio religioso\" e del \"De vita solitaria\" tra il 1346 e il 1347 che furono rimaneggiati negli anni successivi. Sempre a Verona, Petrarca ebbe modo di conoscere Pietro Alighieri, figlio di Dante, con cui intrattenne rapporti cordiali.\nLa peste nera (1348-1349).\nDopo essersi slegato dai Colonna, Petrarca cominci\u00f2 a cercare nuovi patroni presso cui ottenere protezione. Pertanto, lasciata Avignone insieme al figlio Giovanni, giunse il 25 gennaio del 1348 a Verona, localit\u00e0 dove si era rifugiato l'amico Azzo da Correggio dopo essere stato scacciato dai suoi domini, per poi giungere a Parma nel mese di marzo, dove strinse legami con il nuovo signore della citt\u00e0, il signore di Milano Luchino Visconti. Fu, per\u00f2, in questo periodo che inizi\u00f2 a diffondersi per l'Europa la terribile peste nera, morbo che caus\u00f2 la morte di molti amici del Petrarca: i fiorentini Sennuccio del Bene, Bruno Casini e Franceschino degli Albizzi; il cardinale Giovanni Colonna e il padre di lui, Stefano il Vecchio; e quella dell'amata Laura, di cui ebbe la notizia (avvenuta l'8 di aprile) soltanto il 19 maggio.\nNonostante il dilagare del contagio e la prostrazione psicologica in cui cadde a causa della morte di molti suoi amici, Petrarca continu\u00f2 le sue peregrinazioni, alla perenne ricerca di un protettore. Lo trov\u00f2 Jacopo II da Carrara, suo estimatore che nel 1349 lo nomin\u00f2 canonico del duomo di Padova. Il signore di Padova intese in tal modo trattenere in citt\u00e0 il poeta il quale, oltre alla confortevole casa, in virt\u00f9 del canonicato ottenne una rendita annua di 200 ducati d'oro, ma per alcuni anni Petrarca avrebbe utilizzato questa abitazione solo occasionalmente. Difatti, costantemente in preda al desiderio di viaggiare, nel 1349 fu a Mantova, a Ferrara e a Venezia, dove conobbe il doge Andrea Dandolo.\nL'incontro con Giovanni Boccaccio e gli amici fiorentini (1350).\nNel 1350 prese la decisione di recarsi a Roma per lucrare l'indulgenza dell'Anno giubilare. Durante il viaggio accondiscese alle richieste dei suoi ammiratori fiorentini e decise di incontrarsi con loro. L\u2019occasione fu di fondamentale importanza non tanto per Petrarca, quanto per colui che diventer\u00e0 il suo principale interlocutore durante gli ultimi vent'anni di vita, Giovanni Boccaccio. Il novelliere, sotto la sua guida, incominci\u00f2 una lenta e progressiva conversione verso una mentalit\u00e0 e un approccio pi\u00f9 umanistico alla letteratura, collaborando spesso con il suo venerato \"praeceptor\" in progetti culturali di ampio respiro. Tra questi ricordiamo la riscoperta del greco antico e la scoperta di antichi codici classici.\nL'ultimo soggiorno in Provenza (1351-1353).\nTra il 1350 e il 1351, Petrarca risiedette prevalentemente a Padova, presso Francesco I da Carrara. Qui, oltre a portare avanti i progetti letterari delle \"Familiares\" e le opere spirituali iniziate prima del 1348, ricevette anche la visita di Giovanni Boccaccio (marzo 1351) in veste di ambasciatore del Comune fiorentino perch\u00e9 accettasse un posto di docente presso il nuovo \"Studium\" fiorentino. Poco dopo, Petrarca fu spinto a rientrare ad Avignone in seguito all'incontro con i Cardinali Eli de Talleyrand e Guy de Boulogne, latori della volont\u00e0 di papa Clemente VI che intendeva affidargli l'incarico di segretario apostolico. Nonostante l'allettante offerta del pontefice, l'antico disprezzo verso Avignone e gli scontri con gli ambienti della corte pontificia (i medici del pontefice e, dopo la morte di Clemente, l'antipatia del nuovo papa Innocenzo VI) indussero Petrarca a lasciare Avignone per Valchiusa, dove prese la decisione definitiva di stabilirsi in Italia.\nIl periodo italiano (1353-1374).\nA Milano: la figura dell'intellettuale umanista.\nPetrarca inizi\u00f2 il viaggio verso la patria italiana nell'aprile del 1353, accogliendo l'ospitale offerta di Giovanni Visconti, arcivescovo e signore della citt\u00e0, di risiedere a Milano. Malgrado le critiche degli amici fiorentini (tra le quali si ricorda quella risentita del Boccaccio), che gli rimproveravano la scelta di essersi messo al servizio dell'acerrimo nemico di Firenze, Petrarca collabor\u00f2 con missioni e ambascerie (a Parigi e a Venezia; l'incontro con l'imperatore Carlo IV a Mantova e a Praga) all'intraprendente politica viscontea.\nSulla scelta di risiedere a Milano piuttosto che a Firenze, bisogna ricordare l'animo cosmopolita proprio del Petrarca. Cresciuto ramingo e lontano dalla sua patria, Petrarca non risente pi\u00f9 dell'attaccamento medievale verso la propria patria d'origine, ma valuta gli inviti fattigli in base alle convenienze economiche e politiche. Meglio, infatti, avere la protezione un signore potente e ricco come Giovanni Visconti prima e, dopo la morte di lui nel 1354, del successore Galeazzo II, che si rallegrerebbero di avere a corte un intellettuale celebre come Petrarca. Nonostante tale scelta discutibile agli occhi degli amici fiorentini, i rapporti tra il \"praeceptor\" e i suoi \"discipuli\" si ricucirono: la ripresa del rapporto epistolare tra Petrarca e Boccaccio prima, e la visita di quest'ultimo a Milano nella casa di Petrarca situata nei pressi di Sant'Ambrogio poi (1359), sono le prove della concordia ristabilita.\nNonostante le incombenze diplomatiche, nel capoluogo lombardo Petrarca matur\u00f2 e port\u00f2 a compimento quel processo di maturazione intellettuale e spirituale iniziato pochi anni prima, passando dalla ricerca erudita e filologica alla produzione di una letteratura filosofica fondata da un lato sull'insoddisfazione per la cultura contemporanea, dall'altra sulla necessit\u00e0 di una produzione che potesse guidare l'umanit\u00e0 verso i principi etico-morali filtrati attraverso il neoplatonismo agostiniano e lo stoicismo cristianeggiante. Con questa convinzione interiore, Petrarca port\u00f2 avanti gli scritti iniziati nel periodo della peste: il \"Secretum\" e il \"De otio religioso\"; la composizione di opere volte a fissare presso i posteri l'immagine di un uomo virtuoso i cui principi sono praticati anche nella vita quotidiana (le raccolte delle \"Familiares\" e, dal 1361, l'avviamento delle \"Seniles\") le raccolte poetiche latine (\"Epistolae Metricae\") e quelle volgari (i \"Triumphi\" e i \"Rerum Vulgarium Fragmenta\", alias il \"Canzoniere\"). Durante il soggiorno meneghino Petrarca inizi\u00f2 soltanto una nuova opera, il dialogo intitolato \"De remediis utriusque fortune\" (sui rimedi della cattiva e della buona sorte), in cui si affrontano problematiche morali concernenti il denaro, la politica, le relazioni sociali e tutto ci\u00f2 che \u00e8 legato al quotidiano.\nIl soggiorno veneziano (1362-1367).\nNel giugno del 1361, per sfuggire alla peste, Petrarca abbandon\u00f2 Milano per Padova, citt\u00e0 da cui nel 1362 fugg\u00ec per lo stesso motivo. Nonostante la fuga da Milano, i rapporti con Galeazzo II Visconti rimasero sempre molto buoni, tanto che trascorse l'estate del 1369 nel castello visconteo di Pavia in occasione di trattative diplomatiche. A Pavia seppell\u00ec il piccolo nipote di due anni, \ufb01glio della \ufb01glia Francesca, nella chiesa di San Zeno e per lui compose un'epigrafe ancor oggi conservata nei Musei Civici. Nel 1362, quindi, Petrarca si rec\u00f2 a Venezia, citt\u00e0 dove si trovava il caro amico Donato degli Albanzani e dove la Repubblica gli concesse in uso Palazzo Molin delle due Torri (sulla Riva degli Schiavoni) in cambio della promessa di donazione, alla morte, della sua biblioteca, che era allora certamente la pi\u00f9 grande biblioteca privata d'Europa: si tratta della prima testimonianza di un progetto di \"bibliotheca publica\".\nLa casa veneziana fu molto amata dal poeta, che ne parla indirettamente nella \"Seniles\", IV, 4 quando descrive, al destinatario Pietro da Bologna, le sue abitudini quotidiane (la lettera \u00e8 datata intorno al 1364/65). Vi risiedette stabilmente fino al 1368 (tranne alcuni periodi a Pavia e Padova) e vi ospit\u00f2 Giovanni Boccaccio e Leonzio Pilato. Durante il soggiorno veneziano, trascorso in compagnia degli amici pi\u00f9 intimi, della figlia naturale Francesca (sposatasi nel 1361 con il milanese Francescuolo da Brossano), Petrarca decise di affidare al copista Giovanni Malpaghini la trascrizione in bella copia delle \"Familiares\" e del \"Canzoniere\". La tranquillit\u00e0 di quegli anni fu turbata, nel 1367, dall'attacco maldestro e violento mosso alla cultura, all'opera e alla figura sua da quattro filosofi averroisti che lo accusarono di ignoranza. L'episodio fu l'occasione per la stesura del trattato \"De sui ipsius et multorum ignorantia\", in cui Petrarca difende la propria \"ignoranza\" in campo aristotelico a favore della filosofia neoplatonica-cristiana, pi\u00f9 incentrata sui problemi della natura umana rispetto alla prima, intesa a indagare la natura sulla base dei dogmi del filosofo di Stagira. Amareggiato per l'indifferenza dei veneziani davanti alle accuse rivoltegli, Petrarca decise di abbandonare la citt\u00e0 lagunare e annullare cos\u00ec la donazione della sua biblioteca alla Serenissima.\nL'epilogo padovano e la morte (1367-1374).\nPetrarca, dopo alcuni brevi viaggi, accolse l'invito dell'amico ed estimatore Francesco I da Carrara di stabilirsi a Padova nella primavera del 1368. \u00c8 ancora visibile, in Via Dietro Duomo 26/28 a Padova, la casa canonicale di Francesco Petrarca, che fu assegnata al poeta in seguito al conferimento del canonicato. Il signore di Padova don\u00f2 poi, nel 1369, una casa situata nella localit\u00e0 di Arqu\u00e0, un tranquillo paese sui colli Euganei, dove poter vivere. Lo stato della casa, per\u00f2, era abbastanza dissestato e ci vollero alcuni mesi prima che potesse avvenire il definitivo trasferimento nella nuova dimora, avvenuta nel marzo del 1370. La vita dell'anziano Petrarca, che fu raggiunto dalla famiglia della figlia Francesca nel 1371, si altern\u00f2 prevalentemente tra il soggiorno nella sua amata casa di Arqu\u00e0 e quella vicina al Duomo di Padova, allietato spesso dalle visite dei suoi vecchi amici ed estimatori, oltre a quelli nuovi conosciuti nella citt\u00e0 veneta, tra cui si ricorda Lombardo della Seta, che dal 1367 aveva sostituito Giovanni Malpaghini quale copista e segretario del poeta laureato. In quegli anni Petrarca si mosse dal padovano soltanto una volta quando, nell'ottobre del 1373, fu a Venezia quale paciere per il trattato di pace tra i veneziani e Francesco da Carrara: per il resto del tempo si dedic\u00f2 alla revisione delle sue opere e, in special modo, del \"Canzoniere\", attivit\u00e0 che port\u00f2 avanti fino agli ultimi giorni di vita.\nColpito da una sincope, mor\u00ec ad Arqu\u00e0 nella notte fra il 18 e il 19 luglio del 1374, esattamente alla vigilia del suo 70esimo compleanno e, secondo la leggenda, mentre esaminava un testo di Virgilio, come auspicato in una lettera al Boccaccio. Il frate dell'Ordine degli Eremitani di sant'Agostino Bonaventura Badoer Peraga fu scelto per tenere l'orazione funebre in occasione dei funerali, che si svolsero il 24 luglio nella chiesa di Santa Maria Assunta alla presenza di Francesco da Carrara e di molte altre personalit\u00e0 laiche ed ecclesiastiche.\nLa tomba e le spoglie.\nIl sepolcro.\nPer volont\u00e0 testamentaria le spoglie di Petrarca furono sepolte nella chiesa parrocchiale del paese, per poi essere collocate dal genero, nel 1380, in un'arca marmorea accanto alla chiesa. Le vicende dei resti del Petrarca, come quelli di Dante, non furono tranquille. Come racconta Giovanni Canestrini in un suo volume scritto in occasione del 500\u00ba anniversario della morte del Petrarca\n I resti trafugati non furono mai recuperati. Nel 1843 la tomba, che versava in stato pessimo, venne sottoposta a restauro del quale venne incaricato lo storico patavino Pier Carlo Leoni, impietosito dallo stato pessimo in cui il sepolcro versava. Il Leoni, per\u00f2, a seguito di complicazioni burocratiche e di conflitti di competenza e questioni anche politiche, fu addirittura processato con l'accusa di \"violata sepoltura\".\nIl dilemma dei resti.\nIl 5 aprile 2004 vennero resi noti i risultati dell'analisi dei resti conservati nella tomba del poeta ad Arqu\u00e0 Petrarca: il teschio presente, peraltro ridotto in frammenti, una volta ricostruito, \u00e8 stato riconosciuto come femminile e quindi non pertinente. Un frammento di pochi grammi del cranio, inviato a Tucson in Arizona ed esaminato con il metodo del radiocarbonio, ha inoltre consentito di accertare che il cranio femminile ritrovato nel sepolcro risale al 1207 circa. A chi sia appartenuto e perch\u00e9 si trovasse nella tomba del Petrarca \u00e8 ancora un mistero, come un mistero \u00e8 dove sia finito il vero cranio del poeta. Lo scheletro \u00e8 stato invece riconosciuto come autentico: esso riporta alcune costole fratturate; Petrarca fu infatti ferito da una cavalla con un calcio al costato.\nPensiero e poetica.\nIl messaggio petrarchesco.\nIl concetto di \"humanitas\".\nPetrarca, fin dalla giovinezza, manifest\u00f2 sempre un'insofferenza innata nei confronti della cultura a lui coeva. Come gi\u00e0 ricordato nella sezione biografica, la sua passione per l'agostinismo da un lato, e per i classici latini \"liberati\" dalle interpretazioni allegoriche medievali dall'altro, pongono Petrarca come l'iniziatore dell'umanesimo che, nel corso del XV secolo, si svilupper\u00e0 prima in Italia, e poi nel resto d'Europa. Nel \"De remediis utriusque fortune\", ci\u00f2 che interessa maggiormente a Petrarca \u00e8 l\"humanitas\", cio\u00e8 l'insieme delle qualit\u00e0 che danno fondamento ai valori pi\u00f9 umani della vita, con un'ansia di meditazione e di ricerca tra erudita ed esistenziale intesa a indagare l'anima in tutte le sue sfaccettature. Di conseguenza, Petrarca pone al centro della sua riflessione intellettuale l'essere umano, spostando l'attenzione dall'assoluto teocentrismo (tipico della cultura medievale) all'antropocentrismo moderno.\nPetrarca e i classici.\nFondamentale, nel pensiero petrarchesco, \u00e8 la riscoperta dei classici. Gi\u00e0 conosciuti nel Medioevo, erano stati oggetto per\u00f2 di una rivisitazione in chiave cristiana, che non teneva quindi conto del contesto storico-culturale in cui le opere erano state scritte. Per esempio, la figura di Virgilio fu vista come quella di un mago/profeta, capace di adombrare, nell\"Ecloga IV\" delle \"Bucoliche\", la nascita di Cristo, anzich\u00e9 quella di Asinio Gallo, figlio del politico romano Asinio Pollione: un'ottica che Dante accolse pienamente nel Virgilio della \"Commedia\". Petrarca, rispetto ai suoi contemporanei, rifiuta il travisamento dei classici operato fino a quel momento, ridando loro quella patina di storicit\u00e0 e di inquadramento culturale necessaria per stabilire con essi un colloquio costante, come fece nel libro XXIV delle \"Familiares\"\":\"\nOltre alle epistole, all\"Africa\" e al \"De viris illustribus\", Petrarca oper\u00f2 tale riscoperta attraverso il metodo filologico da lui ideato tra il 1325 e il 1337 e la ricostruzione dell'opera liviana e la composizione del \"Virgilio ambrosiano\". Altro aspetto da cui traspare questo innovativo approccio alle fonti e alle testimonianze storico-letterarie si avverte, anche, nell'ambito della numismatica, della quale Petrarca \u00e8 ritenuto il precursore.\nLa ricostruzione delle \"Decadi liviane\".\nPer quanto riguarda la prima opera, Petrarca decise di riunire le varie decadi (cio\u00e8 i libri di cui l'opera \u00e8 composta) allora conosciute (I, III e IV decade) in un unico codice, l'attuale \"codice Harleiano 2193\", conservato ora al British Museum di Londra. Il giovane Petrarca si dedic\u00f2 a quest'opera di collazione per cinque anni, dal 1325 al 1330, grazie a un lavoro di ricerca e di enorme pazienza. Nel 1326, Petrarca prese la terza decade (tramandata da un manoscritto risalente al XIII secolo), correggendola e integrandola ora con un manoscritto veronese del X secolo vergato dal dotto vescovo Raterio, ora con una lezione conservata nella Biblioteca Capitolare della Cattedrale di Chartres, il \"Parigino Latino 5690\" acquistato dal vecchio canonico Landolfo Colonna, contenente anche la quarta decade. Quest'ultima fu poi corretta su un codice risalente al secolo precedente e appartenuto al preumanista padovano Lovato Lovati (1240-1309). Infine, dopo aver raccolto anche la prima decade, Petrarca pot\u00e9 procedere a riunire gli sparsi lavori di recupero nel 1330.\nIl \"Virgilio Ambrosiano\".\nL'impresa riguardante la costruzione del \"Virgilio ambrosiano\" \u00e8 invece molto pi\u00f9 complessa. Iniziato gi\u00e0 quand'era in vita il padre Petracco, il lavoro di collazione port\u00f2 alla nascita di un codice composto di 300 fogli manoscritti che conteneva l\"omnia\" virgiliana (\"Bucoliche\", \"Georgiche\" ed \"Eneide\" commentati dal grammatico Servio del VI secolo), al quale furono aggiunte quattro \"Odi\" di Orazio e l\"Achilleide\" di Stazio. Le vicende di tale manoscritto sono assai travagliate. Sottrattogli nel 1326 dagli esecutori testamentari del padre, il \"Virgilio ambrosiano\" verr\u00e0 recuperato solo nel 1338, data in cui Petrarca commission\u00f2 al celebre pittore Simone Martini una serie di miniature che lo abbellirono esteticamente. Alla morte del Petrarca il manoscritto fin\u00ec nella biblioteca dei Carraresi a Padova, tuttavia, nel 1388, Gian Galeazzo Visconti conquist\u00f2 Padova e il codice fu inviato, insieme ad altri manoscritti del Petrarca, a Pavia, nella Biblioteca Visconteo Sforzesca situata nel castello di Pavia. Nel 1471 Galeazzo Maria Sforza ordin\u00f2 al castellano di Pavia di prestare, per 20 giorni, il manoscritto allo zio Alessandro signore di Pesaro, poi il Virgilio Ambrosiano torn\u00f2 a Pavia. Nel 1499, Luigi XII conquist\u00f2 il Ducato di Milano e la biblioteca Visconteo-Sforzesca venne trasferita in Francia, dove ancora si conservano, nella Biblioth\u00e8que nationale de France, circa 400 manoscritti provenienti da Pavia. Tuttavia il Virgilio Ambrosiano fu sottratto al saccheggio francese da un certo Antonio di Pirro. Sappiamo che a fine Cinquecento si trovava a Roma, ed era di propriet\u00e0 del cardinal Agostino Cusani, fu poi acquistato da Federico Borromeo per l'Ambrosiana.\nL'umanesimo cristiano.\nLa religiosit\u00e0 petrarchesca.\nIl messaggio petrarchesco, nonostante la sua presa di posizione a favore della natura umana, non si dislega dalla dimensione religiosa: difatti, il legame con l'agostinismo e la tensione verso una sempre pi\u00f9 ricercata perfezione morale sono chiavi costanti all'interno della sua produzione letteraria e filosofica. Rispetto, per\u00f2, alla tradizione medievale, la religiosit\u00e0 petrarchesca \u00e8 caratterizzata da tre nuove accezioni prima mai manifestate: la prima, il rapporto intimo tra l'anima e Dio, un rapporto basato sull'autocoscienza personale alla luce della verit\u00e0 divina; la seconda, la rivalutazione della tradizione morale e filosofica classica, vista in un rapporto di continuit\u00e0 con il cristianesimo e non pi\u00f9 in chiave di contrasto o di mera subordinazione; infine, il rapporto \"esclusivo\" tra Petrarca e Dio, che rifiuta la concezione collettiva propria della \"Commedia\" dantesca.\nComunanza tra valori classici e cristiani.\nLa lezione morale degli antichi \u00e8 universale e valida per ogni epoca: l\"humanitas\" di Cicerone non \u00e8 diversa da quella di Agostino, in quanto esprimono gli stessi valori, quali l'onest\u00e0, il rispetto, la fedelt\u00e0 nell'amicizia e il culto della conoscenza. Sul legame spirituale tra gli antichi e i cristiani \u00e8 significativo il celebre passo della morte di Magone, fratello di Annibale che, nell\"Africa\" VI, vv. 889-913, ormai morente, pronuncia un discorso sulla vanit\u00e0 delle cose umane e sul valore liberatorio della morte dalle fatiche terrene che in nessun modo si discosta dal pensiero cristiano, anche se tale discorso fu criticato da molti ambienti che ritenevano una scelta infelice porre in bocca a un pagano un pensiero cos\u00ec cristiano. Ecco un passo del lamento di Magone:\nL'agostinismo del \"Secretum\" e dell\"Ascesa al Monte Ventoso\".\nInfine, per il suo carattere fortemente personale, l'umanesimo cristiano petrarchesco trova nel pensiero di sant'Agostino il proprio modello etico-spirituale, contrario al sistema filosofico tolemaico-aristotelico allora imperante nella cultura teologica, visto come alieno dalla cura dell'anima umana. A tal proposito, il filosofo Giovanni Reale delinea lucidamente la posizione di Petrarca verso la cultura contemporanea:\nL'importanza che Agostino ebbe per l'uomo Petrarca \u00e8 evidente in due celebri testi letterari del Nostro: il \"Secretum\" da un lato, in cui il vescovo d'Ippona interloquisce con Petrarca spingendolo a un'acuta quanto forte analisi interiore dei propri peccati; dall'altro, il celebre episodio dell'ascesa al Monte Ventoso, narrato nella \"Familiares\", IV, 1, inviata (seppur in modo fittizio) a Dionigi da Borgo San Sepolcro.\nLa figura dell'intellettuale.\nLegame tra \"oratio\" e \"vita\".\nLa forte vena morale che percorre tutte le opere petrarchesche, sia latine che volgari, tende a trasmettere un messaggio di perfezione morale: il \"Secretum\", il \"De remediis,\" le raccolte epistolari e lo stesso \"Canzoniere\" sono impregnati di questa tensione etica volta a risanare le deviazioni dell'anima attraverso la via della virt\u00f9. Tale applicazione etica negli scritti (l\"oratio\"), per\u00f2, deve corrispondere alla vita quotidiana (la \"vita\", appunto) se l'umanista vuole trasmettere un'etica credibile ai destinatari. Prova di questo binomio essenziale \u00e8, per esempio, la \"Familiares\", XXIV, 3 indirizzata a Marco Tullio Cicerone. In essa il poeta esprime, in un tono di amarezza e di rabbia al contempo, la scelta dell'oratore romano di essersi allontanato dall\"otium\" letterario di Tuscolo per addentrarsi nuovamente nell'agone politico dopo la morte di Cesare e schierarsi a fianco del giovane Ottaviano contro Marco Antonio, tradendo cos\u00ec i principi etici esposti nei suoi trattati filosofici:\nL'impegno \"civile\" del letterato.\nLa declinazione dell'impegno morale nella vita attiva delinea una vocazione \"civile\" del letterato. Tale attributo, prima ancora di intendersi come impegno nella vita politica del tempo, dev'essere compreso nella sua declinazione prettamente sociale, quale impegno del letterato nell'aiutare gli uomini contemporanei a migliorarsi costantemente attraverso il dialogo e il senso di carit\u00e0 nei confronti del prossimo. Oltre ai trattati morali, scritti per questo fine, si deve per\u00f2 anche registrare che cosa significasse per Petrarca, nella sua stessa vita, l'impegno civile. Il servizio presso i potenti di turno (i Colonna, i Da Correggio, i Visconti e poi i Da Carrara) spinse gli amici di Petrarca ad avvertirlo della minaccia che tali regnanti avrebbero potuto costituire per la sua indipendenza intellettuale; egli, per\u00f2, nella famosa \"Epistola posteritati\" (\"Epistola ai posteri\"), ribad\u00ec la sua proclamata indipendenza dagli intrighi di corte:\nNonostante l'intento autocelebrativo proprio dell'epistola\",\" Petrarca rimarca il fatto che i potenti vollero averlo di fianco a s\u00e9 per questioni di prestigio, facendo s\u00ec che il poeta finisse \u00abper non identificarsi mai fino in fondo con le loro prese di posizioni\u00bb. Il legame con le corti signorili, scelte per motivazioni economiche e di protezione, gett\u00f2 pertanto le basi per la figura dell'intellettuale cortigiano, modello per gli uomini di cultura nei secoli successivi. Se Dante, costretto a vagare per le corti dell'Italia centro-settentrionale, soffr\u00ec sempre per la lontananza da Firenze, Petrarca fond\u00f2, con la sua scelta di vita, il modello dell'intellettuale cosmopolita, segnando cos\u00ec il tramonto dell'ideologia comunale che era stata fondamento della sensibilit\u00e0 dantesca prima, e che in parte fu propria del contemporaneo Boccaccio.\nL\"otium\" letterario.\nAltra caratteristica propria dell'intellettuale petrarchesco \u00e8 l\"otium\", vale a dire il riposo. Parola latina indicante, in generale, il riposo dei patrizi romani dalle attivit\u00e0 proprie del \"negotium\", Petrarca la riprende rivestendola per\u00f2 di un significato diverso: non pi\u00f9 riposo assoluto, ma attivit\u00e0 intellettuale nella tranquillit\u00e0 di un rifugio appartato, solitario ove potersi concentrare e portare, poi, agli uomini il messaggio morale nato da questo ritiro. Questo ritiro, come \u00e8 esposto nei trattati ascetici del \"De vita solitaria\" e del \"De otio religioso\", \u00e8 vicino, per sensibilit\u00e0 del Petrarca, ai ritiri ascetico-spirituali dei Padri della Chiesa, dimostrando quindi come l'attivit\u00e0 letteraria sia, nel contempo, fortemente intrisa di carica religiosa.\nLa lingua in Petrarca.\nIl latino e il volgare.\nPetrarca, con l'eccezione di due sole opere poetiche, i \"Triumphi\" e il \"Canzoniere\", scrisse esclusivamente in latino, la lingua di quegli antichi romani di cui voleva riproporre la \"virtus\" nel mondo a lui contemporaneo. Egli credeva di raggiungere il successo con le opere in latino, ma di fatto la sua fama \u00e8 legata alle opere in volgare. Al contrario di Dante, che aveva voluto affidare la sua memoria ai posteri con la \"Commedia\", Petrarca decise di eternare il suo nome riallacciandosi ai grandi dell'antichit\u00e0:\nPetrarca prefer\u00ec usare il volgare nei momenti di pausa dall'elaborazione delle grandi opere latine. Difatti, come pi\u00f9 volte defin\u00ec le liriche che confluiranno nel \"Canzoniere\", esse valgono quali \"nugae\", cio\u00e8 quale \u00abelegante divertimento dello scrittore, a cui dedic\u00f2 senza dubbio molte cure, ma a cui non avrebbe mai pensato di affidare quasi per intero la propria immortalit\u00e0 letteraria\u00bb. Il volgare petrarchesco, al contrario di quello dantesco, \u00e8 caratterizzato per\u00f2 da un'accurata selezione di termini, cui il poeta continu\u00f2 a lavorare, limando le sue poesie (da qui la \"limatio petrarchesca\") per la definizione di una poesia \u00abaristocratica\u00bb, elemento che spinger\u00e0 il critico letterario Gianfranco Contini a parlare di \"monolinguismo\" petrarchesco, in contrapposizione al \"pluristilismo\" dantesco.\nDante e Petrarca.\nDalle considerazioni fatte, emerge chiaramente la profonda differenza esistente tra Petrarca e Dante: se il primo \u00e8 un uomo che supera il teocentrismo medievale incentrato sulla Scolastica in nome del recupero agostiniano e dei classici \"depurati\" dall'interpretazione allegorica cristiana indebitamente appostavi dai commentatori medievali, Dante mostra invece di essere un uomo totalmente medievale. Oltre alle considerazioni filosofiche, i due uomini sono antitetici anche per la scelta linguistica cui legare la propria fama, per la concezione dell'amore, per l'attaccamento alla patria. Illuminante sul sentimento che Petrarca nutr\u00ec per l'Alighieri \u00e8 la \"Familiares\", XXI, 15, scritta in risposta all'amico Boccaccio, incredulo delle dicerie secondo cui Petrarca odiasse Dante. In tale lettera, Petrarca afferma che non pu\u00f2 odiare qualcuno che egli conobbe appena e che affront\u00f2 con onore e sopportazione l'esilio, ma prende le distanze dall'ideologia dantesca, esprimendo il timore di essere \"influenzato\" da un cos\u00ec grande esempio poetico se avesse deciso di scrivere liriche in volgare, liriche che sono facilmente sottoposte allo storpiamento da parte del volgo.\nOpere.\nOpere latine in versi.\n\"L'Africa\".\nScritto fra il 1339 e il 1342 e in seguito corretto e ritoccato, l\"Africa\" \u00e8 un poema epico che tratta della seconda guerra punica e in particolare delle gesta di Scipione. Rimasto incompiuto, \u00e8 formato da nove libri, mentre avrebbe dovuto essere composto di 12 libri, secondo il modello dell\"Eneide\" virgiliana.\nIl \"Bucolicum carmen\".\nComposto fra il 1346 e il 1358 e costituito da dodici egloghe, gli argomenti spaziano fra amore, politica e morale. Anche in questo caso, l'ascendenza virgiliana \u00e8 evidente dal titolo, che richiama fortemente lo stile e gli argomenti delle \"Bucoliche\". Attualmente, la lezione del \"Bucolicum\" petrarchesco \u00e8 riportata dal codice Vaticano lat. 3358.\nLe \"Epistolae metricae\".\nScritte fra il 1333 e il 1361 e dedicate all'amico Barbato da Sulmona, sono 66 lettere in esametri, di cui alcune trattano d'amore, mentre per la maggior parte si occupano di politica, morale o di materie letterarie.\nI \"Psalmi poenitentiales\".\nScritti nel 1347, Petrarca ne accenna nella \"Seniles\", X, 1 a Sagremor de Pommiers. Sono una raccolta di sette preghiere basate sul modello stilistico-linguistico dei salmi davidici della Bibbia, in cui Petrarca chiede perdono per i suoi peccati e aspira al perdono della Misericordia divina.\nOpere latine in prosa.\nIl \"De viris illustribus\".\nIl \"De viris illustribus\" \u00e8 una raccolta di 36 biografie di uomini illustri in prosa latina, redatta a partire dal 1338 e dedicata a Francesco I da Carrara signore di Padova nel 1358. Nell'intenzione originale dell'autore l'opera doveva trattare la vita di personaggi della storia di Roma da Romolo a Tito, ma arriv\u00f2 solo fino a Nerone. In seguito Petrarca aggiunse personaggi di tutti i tempi, cominciando da Adamo e arrivando a Ercole. L'opera rimase incompiuta e fu continuata dall'amico e discepolo padovano di Petrarca, Lombardo della Seta, fino alla vita di Traiano.\nI \"Rerum memorandarum libri\".\nI \"Rerum memorandarum libri\" (\"Libri delle gesta memorabili\") sono una raccolta di esempi storici e aneddoti a scopo d'educazione morale in prosa latina, basati sui \"Factorum et dictorum memorabilium libri\" dello scrittore latino Valerio Massimo. Iniziati verso il 1343 in Provenza, furono continuati fino al 1345, allorch\u00e9 Petrarca scopr\u00ec le orazioni ciceroniane a Verona, e ne fu indotto al progetto delle \"Familiares\". Difatti, furono lasciati incompiuti dall'autore, che ne scrisse soltanto i primi 4 libri e alcuni frammenti del quinto libro.\nIl \"Secretum\".\nIl \"Secretum\" o \"De secreto conflictu curarum mearum\" \u00e8 una delle opere pi\u00f9 celebri di Petrarca e fu composta tra il 1347 e il 1353, anche se in seguito fu riveduta. Articolato come un dialogo immaginario in tre libri tra il poeta stesso (che si fa chiamare semplicemente \"Francesco\") e sant'Agostino, alla presenza di una donna muta che simboleggia la Verit\u00e0, il \"Secretum\" consiste in una sorta di esame di coscienza personale nel quale si affrontano temi intimi del poeta, da cui il titolo dell'opera. Come emerge per\u00f2 nel corso della trattazione, Francesco non si mostra mai del tutto contrito dei suoi peccati (l'accidia e l'amore carnale per Laura): al termine dell'esame egli non risulter\u00e0 guarito o pentito, dando cos\u00ec forma a quell'irrequietezza d'animo che contraddistinse la vita del Petrarca.\nIl \"De vita solitaria\".\nIl \"De vita Solitaria\" (\"La vita solitaria\") \u00e8 un trattato di carattere religioso e morale. Fu elaborato nel 1346, ma venne successivamente ampliato nel 1353 e nel 1366. L'autore vi esalta la solitudine, tema caro anche all'ascetismo medioevale, ma il punto di vista con cui la osserva non \u00e8 strettamente religioso: al rigore della vita monastica Petrarca contrappone l'isolamento operoso dell'intellettuale, dedito alle letture e alla scrittura in luoghi appartati e sereni, in compagnia di amici e di altri intellettuali. L'isolamento dello studioso in una cornice naturale che favorisce la concentrazione \u00e8 l'unica forma di solitudine e di distacco dal mondo che Petrarca riusc\u00ec a conseguire, non considerandola in contrasto con i valori spirituali cristiani, in quanto riteneva che la saggezza contenuta nei libri, soprattutto nei testi classici, fosse in perfetta sintonia con quelli. Da questa sua posizione \u00e8 derivata l'espressione di \"umanesimo cristiano\" di Petrarca.\nIl \"De otio religioso\".\nRedatto all'incirca tra il 1347 e il 1356/57, il \"De otio religioso\" \u00e8 un'esaltazione della vita monastica, dedicata al fratello Gherardo. Simile al \"De vita solitaria\", esalta per\u00f2 soprattutto la solitudine legata alle regole degli ordini religiosi, definita come la migliore condizione di vita possibile.\nIl \"De remediis utriusque fortunae\".\nIl \"De remediis\" \u00e8 una raccolta di brevi dialoghi scritti in prosa latina, redatta all'incirca tra il 1356 e il 1366, anno in cui fu diffusa. Basata sul modello del \"De remediis fortuitorum\", trattato pseudo-senechiano composto nel Medioevo, l'opera \u00e8 composta da 254 scambi di battute tra entit\u00e0 allegoriche: prima il \"Gaudio\" e la \"Ragione\", poi il \"Dolore\" e la \"Ragione\". Simile ai precedenti \"Rerum memorandarum libri\", questi dialoghi hanno scopi educativi e moralistici, proponendosi di rafforzare l'individuo contro i colpi della fortuna sia buona che avversa. Il \"De remediis\" riporta anche una delle pi\u00f9 esplicite condanne della cultura trecentensca da parte del Petrarca, vista come sciocca e superflua:\n\"Invectivarum contra medicum quendam libri IV\".\nL'occasione per la scrittura di questa serie di accuse nei confronti dei medici fu la malattia che colp\u00ec papa Clemente VI nel 1352. Nella \"Familiares\", V, 19, Petrarca consigliava al pontefice di non fidarsi dei suoi archiatri, accusati di essere dei ciarlatani dalle idee contrastanti fra di loro. Davanti alle forti rimostranze dei medici pontifici nei confronti di Petrarca, questi scrisse quattro libri di accuse, una copia dei quali fu inviata poi al Boccaccio nel 1357.\n\"De sui ipsius et multorum ignorantia\".\nL'opera, come ricordato prima nella sezione biografica relativa al periodo veneziano, fu scritta in seguito alle accuse di ignoranza che quattro giovani aristotelici rivolsero a Petrarca, in quanto alieno dalla terminologia e dalle questioni delle scienze naturali. In quest'apologia del pensiero umanistico, Petrarca rispose come lui fosse interessato alle scienze che interessassero il benessere dell'anima umana, e non alle discussioni tecniche e dogmatiche proprie del nominalismo della tarda scolastica.\n\"Invectiva contra cuiusdam anonimi Galli calumnia\".\nOpera di carattere politico scritta nel 1373, l'invettiva era rivolta a un monaco e teologo francese, Jean de Hesdin, sostenitore della necessit\u00e0 che la sede del Papato rimanesse ad Avignone. Per tutta risposta Petrarca sostenne la necessit\u00e0 che il papa ritornasse a Roma, sua sede diocesana e simbolo dell'antica gloria romana.\n\"Epistolae\".\nDi grande importanza sono le epistole latine in prosa, in quanto contribuiscono a costruire l'immagine autobiografica idealizzata che il poeta stesso ha voluto offrire di s\u00e9 e quindi la sua eternizzazione. Basate sul modello ciceroniano-senecano, ricavato dalla scoperta delle \"Epistulae ad Atticum\" compiuta da Petrarca a Verona del 1345, le lettere sono disposte in ordine cronologico e raggruppate in quattro raccolte epistolari: le \"Familiares\" (o \"Familiarum rerum libri\" o \"De rebus familiaribus libri\"), 350 epistole in 24 libri, dedicate a Ludwig van Kempen, sotto lo pseudonimo di \"Socrate\"; le \"Seniles\", 126 epistole in 17 libri, scritte a partire dal 1361 e dedicate a Francesco Nelli, sotto lo pseudonimo di \"Simonide\"; le \"Sine nomine\" (cio\u00e8 \"senza nome del destinatario\"), 19 epistole politiche in un libro; e le \"Variae\", 76 epistole, queste ultime non raggruppate dall'autore, ma dopo la sua morte dagli amici. \u00c8 rimasta intenzionalmente esclusa dalle raccolte l'epistola \"Posteritati\" (\"Ai posteri\"). Le lettere spaziano dagli anni bolognesi sino alla fine della vita del Petrarca e sono indirizzate a vari personaggi suoi contemporanei, ma, nel caso del XXIV libro delle \"Familiares\", sono rivolte fittiziamente a personaggi dell'antichit\u00e0. Sempre delle \"Familiares\" \u00e8 celebre l'epistola IV, 1 incentrata sull'ascesa al Monte Ventoso.\nOpere in volgare.\nIl \"Canzoniere\".\nIl \"Canzoniere\", il cui titolo originale \u00e8 \"Francisci Petrarchae laureati poetae Rerum vulgarium fragmenta\", \u00e8 la storia poetica della vita interiore del Petrarca vicina, per introspezione e tematiche, al \"Secretum\". La raccolta comprende 366 componimenti (365 pi\u00f9 uno introduttivo: \"Voi ch'ascoltate in rime sparse il suono\"): 317 sonetti, 29 canzoni, 9 sestine, 7 ballate e 4 madrigali, divisi tra rime \"in vita\" e rime \"in morte\" di Madonna Laura , celebrata quale donna superiore, senza per\u00f2 raggiungere il livello della \"donna angelo\" della Beatrice dantesca. Difatti, Laura invecchia, subisce il corso del tempo, e non \u00e8 portatrice di alcun attributo divino nel senso teologico stilnovista-dantesco. Anzi, la storia del \"Canzoniere\", pi\u00f9 che la celebrazione di un amore, \u00e8 il percorso di una progressiva conversione dell'anima: si passa, infatti, \"dal giovanil errore\" (l'amore terreno per Laura) ricordato nel sonetto introduttivo \"Voi ch'ascoltate in rime sparse\", alla canzone \"Vergine bella, che di sol vestita\" in cui Petrarca affida la sua anima alla protezione di Maria perch\u00e9 trovi finalmente piet\u00e0 e riposo.\nL'opera, che richiese a Petrarca quasi quarant'anni di continue rivisitazioni stilistiche (da qui la cosiddetta \"limatio\" petrarchesca), prima di trovare la forma definitiva sub\u00ec, secondo gli studi compiuti da Wilkins, ben nove fasi di redazioni, di cui la prima risale al 1336-38, e l'ultima al 1373-74, che \u00e8 quella contenuta nel codice Vaticano Latino 3195.\nI \"Trionfi\".\nI \"Trionfi\" (la titolazione originale \u00e8 in latino, \"Triumphi\") sono un poemetto allegorico in volgare toscano, in terzine dantesche, incominciato da Petrarca nel 1351, durante il periodo milanese, e mai portato a termine.\nIl poema \u00e8 ambientato in una dimensione onirica e irreale (strettissimo, per scelta metrica e tematica, \u00e8 il legame con la \"Comedia\"): Petrarca viene visitato da Amore, che gli mostra tutti gli uomini illustri che hanno ceduto alle passioni del cuore (\"Triumphus Cupidinis\"). Annoverato tra questi ultimi, Petrarca verr\u00e0 poi liberato da Laura, simboleggiante la Pudicizia (\"Triumphus Pudicitie\"), che cadr\u00e0 poi per mano della Morte (\"Triumphus Mortis\"). Petrarca scoprir\u00e0 dalla stessa Laura, apparsagli in sogno, che ella si trova nella beatitudine celeste, e che egli stesso potr\u00e0 contemplarla nella gloria divina soltanto dopo che la morte lo avr\u00e0 liberato dal corpo caduco in cui si ritrova.\nLa Fama poi sconfigge la morte (\"Triumphus Fame\") e celebra il proprio trionfo, accompagnata da Laura e da tutti i pi\u00f9 celebri personaggi della storia antica e recente. Il moto rapido del sole suggerisce al poeta alcune riflessioni sulla vanit\u00e0 della fama terrena, cui fa seguito una vera e propria visione, nella quale al poeta appare il Tempo trionfante (\"Triumphus Temporis\"). Infine il poeta, sbigottito per la precedente visione, \u00e8 confortato dal suo stesso cuore, che gli dice di confidare in Dio: gli appare allora l'ultima visione, un \u00abmondo novo, in etate immobile ed eterna\u00bb, un mondo al di fuori del tempo dove trionferanno i beati e dove un giorno Laura gli riapparir\u00e0, questa volta per sempre (\"Triumphus Eternitatis\").\nFortuna e critica letteraria.\nL'et\u00e0 dell'umanesimo.\nGi\u00e0 quand'era in vita Petrarca fu riconosciuto immediatamente quale maestro e guida per tutti coloro che volevano intraprendere lo studio delle discipline umanistiche. Grazie ai suoi numerosi viaggi in tutta Italia, gett\u00f2 il seme del suo messaggio presso i principali centri della Penisola, in particolar modo a Firenze. Qui, oltre ad aver conquistato alla causa dell'umanesimo Giovanni Boccaccio (autore, tra l'altro, di un \"De vita et moribus domini Francisci Petracchi de Florentia\"), Petrarca trasmise la sua passione a Coluccio Salutati, dal 1375 cancelliere della Repubblica di Firenze e vero \"trait d'union\" tra la generazione petrarchesco-boccacciana e quella attiva nella prima met\u00e0 del XV secolo. Coluccio, infatti, fu il maestro di due dei principali umanisti del '400: Poggio Bracciolini, il pi\u00f9 grande scopritore di codici latini del secolo ed esportatore dell'umanesimo a Roma; e Leonardo Bruni, il pi\u00f9 notevole rappresentante dell'umanesimo civile insieme al maestro Salutati. Fu il Bruni a consolidare la fama di Petrarca, allorch\u00e9 nel 1436 redasse una \"Vita di Petrarca\", seguita da quelle di Filippo Villani, Giannozzo Manetti, Sicco Polenton e Pier Paolo Vergerio.\nOltre a Firenze, i soggiorni del poeta in Lombardia e a Venezia favorirono la nascita di movimenti culturali locali destinati a declinare i princ\u00ecpi umanistici a seconda delle esigenze della classe politica locale: a Milano, dove operarono letterati del calibro di Pier Candido Decembrio e di Francesco Filelfo, nacque un umanesimo cortigiano destinato a diventare il prototipo per tutte le corti principesche italiane; a Venezia si diffuse, invece, un umanesimo educativo destinato a formare la nuova classe dirigente della Serenissima, grazie all'attivit\u00e0 di Leonardo Giustinian e di Francesco Barbaro prima, e di Ermolao \"il Vecchio\" e dell'omonimo detto \"il Giovane\" poi.\nPietro Bembo e il petrarchismo.\nSe nel '400 Petrarca era visto soprattutto come capostipite della rinascita delle lettere antiche, grazie al letterato e cardinale veneziano Pietro Bembo divenne anche il modello del cosiddetto \"classicismo volgare\", definendo una tendenza che si stava progressivamente gi\u00e0 delineando nella lirica italiana. Difatti Bembo, nel dialogo \"Prose della volgar lingua\" del 1525, sostenne la necessit\u00e0 di prendere come modelli stilistici e linguistici Petrarca per la lirica, Boccaccio invece per la prosa, scartando Dante per il suo plurilinguismo che lo rendeva difficilmente accessibile:\nLa proposta bembiana risult\u00f2, nelle diatribe relative alla questione della lingua, quella vincente. Gi\u00e0 negli anni immediatamente successivi alla pubblicazione delle \"Prose\", si diffuse presso i circoli poetici italiani una passione per le tematiche e lo stile della poesia petrarchesca (stimolata anche dal commento al \"Canzoniere\" di Alessandro Vellutello del 1525), chiamata poi \"petrarchismo\", favorita anche dalla diffusione dei \"petrarchini\", cio\u00e8 edizioni tascabili del \"Canzoniere\".\nDal Seicento ai giorni nostri.\nA fianco del petrarchismo, per\u00f2, si svilupp\u00f2 anche un movimento avverso alla canonizzazione poetica operata dal Bembo: prima nel corso del Cinquecento, allorch\u00e9 letterati come Francesco Berni e Pietro Aretino svilupparono polemicamente il fenomeno dell\"antipetrarchismo\"; poi, nel corso del Seicento, la temperie barocca, ostile all'idea di classicismo in nome della libert\u00e0 formale, declass\u00f2 il valore dell'opera petrarchesca. Riabilitato parzialmente nel corso del Settecento da Ludovico Antonio Muratori, Petrarca ritorn\u00f2 pienamente in auge in seno alla temperie romantica, quando Ugo Foscolo prima e Francesco De Sanctis poi, nelle loro lezioni universitarie di letteratura tenute dal primo a Pavia, e dal secondo a Napoli e a Zurigo, furono in grado di operare un'analisi complessiva della produzione petrarchesca e ritrovarne l'originalit\u00e0. Dopo gli studi compiuti da Giosu\u00e8 Carducci e dagli altri membri della \"Scuola storica\" compiuti tra fine '800 e inizi '900, il secolo scorso vide, per l'area italiana, Gianfranco Contini e Giuseppe Billanovich tra i maggiori studiosi del Petrarca.\nPetrarca e la scienza diplomatica.\nBench\u00e9 la diplomatica, ovvero la scienza che studia i documenti prodotti da una cancelleria o da un notaio e le loro caratteristiche estrinseche ed intrinseche, sia nata consapevolmente con Jean Mabillon nel 1681, nella storia di tale disciplina sono stati individuati dei precursori che, inconsapevolmente, nella loro attivit\u00e0 filologica, hanno analizzato e dichiarato l'autenticit\u00e0 o meno anche di documenti oggetto di studio da parte della diplomatica. Tra questi, infatti, vi furono molti umanisti e anche il loro precursore e fondatore, Francesco Petrarca. Nel 1361, infatti, l'imperatore Carlo IV chiese al celebre filologo di analizzare dei documenti imperiali in possesso di suo genero, Rodolfo IV d'Asburgo, che sarebbero stati stilati da Giulio Cesare e da Nerone a favore dell'Austria che dichiaravano tali terre indipendenti dall'Impero. Petrarca rispose con la \"Seniles\", XVI, 5 in cui, evidenziando lo stile, gli errori storici e geografici e il tono (il \"tenore\") della lettera (tra cui la mancanza della data topica e della data cronologica propria dei diplomi), neg\u00f2 la validit\u00e0 di questo diploma.\nOnorificenze.\nA Petrarca \u00e8 intitolato il cratere Petrarca su Mercurio."}
{"id": "714558", "revid": "775372", "url": "https://it.wikipedia.org/wiki?curid=714558", "title": "Palazzina della Livia", "text": "La Palazzina della Livia \u00e8 un edificio storico di Firenze, situato in di piazza San Marco 51, all'angolo con via degli Arazzieri (ingressi laterali ai nn. 2-4).\nStoria.\nGi\u00e0 attribuita al Buontalenti, la palazzina \u00e8 da riferire all'attivit\u00e0 di Bernardo Fallani, che la eresse tra il 1775 e il 1780 su commissione di Pietro Leopoldo di Lorena quale sede di un ufficio granducale, nella zona gi\u00e0 occupata dagli stanzoni dei laboratori degli artigiani dell'Arazzeria medicea.\nDal 1786 fu residenza della ballerina Livia Malfatti Raimondi, amante del granduca, il cui nome \u00e8 stato indissolubilmente legato alla piccola fabbrica. Mantenuto l'uso di abitazione fino agli anni di Firenze Capitale, l'edificio fu individuato nel 1865 per ospitare parte degli uffici della Direzione Generale del Demanio e Tasse.\nNonostante la scarsa fama dell'architetto che ne \u00e8 autore, il piccolo edificio ha goduto tra Ottocento e Novecento di una notevole fortuna (tanto da essere retrodatato al Cinquecento, quasi che questo ne nobilitasse la storia), ed \u00e8 stato modello di riferimento fondamentale per la tanto amata tipologia del \"villino\", in particolare tra la seconda met\u00e0 dell'Ottocento e i primi del successivo. I motivi di tale fortuna sono bene riassunti da Gino Chierici che, negli anni cinquanta, ancora restituiva i sentimenti che avevano animato pi\u00f9 di una generazione di architetti nel riferirsi a questo casino. \"Qui tutto \u00e8 creato con delicata sensibilit\u00e0. L'insieme portale balcone finestra sull'asse della fronte, rappresenta una successione di forme avvicendantisi con composta aspirazione verso l'alto e concluse con un timpano rettangolare, che sormonta i laterali quanto basta ad esprimere l'idea senza turbare l'armonia dell'insieme; i due tondi animati da bassorilievi simbolici equilibrano il composto balcone, solidale attraverso le mensole con le lesene della porta; le doppie cornici orizzontali, al primo piano, allacciano gli spigoli bugnati mettendo in rilievo le perfette proporzioni della breve facciata... L'evoluzione del gusto ha approvato le conquiste pi\u00f9 audaci di quel barocco che sta per tramontare, ma questo palazzetto \u00e8 rimasto attaccato ad un sogno lontano e l'ha rivissuto con tanta amorosa aderenza che qualcuno l'ha ritenuto opera cinquecentesca\".\nI primi lavori di adattamento (quando la sede sembrava dover essere provvisoria) furono limitati e diretti dall'ingegnere Cesare Fortini dipendente dall'architetto Paolo Camotto, quindi, diventata questa sede definitiva, dall'ingegnere Nicola Nasi dipendente da Francesco Mazzei. Al Nasi, tra l'altro, si deve la costruzione di un secondo piano del corpo di fabbrica addossato al casino su via degli Arazzieri, cos\u00ec da raggiungere l'altezza del casino stesso (\"un orrendo bubbone, un'escrescenza imposta al volume originale senza alcuna grazia\", commenta Mario Bucci).\nLavori di restauro al complesso sono documentati al 1897. Attualmente l'edificio ospita il Circolo Ufficiali di presidio.\nIl casino appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nIl fronte principale \u00e8 chiaramente ispirato all'architettura fiorentina tardo rinascimentale (il che spiega la tradizionale quanto falsante attribuzione a Bernardo Buontalenti) ed \u00e8 costituito da un ampio portone ad arco, incorniciato da bugnato, con due finestre inginocchiate ai lati. Al primo piano si apre un balcone con un finestrone e, ai fianchi, altre due finestre chiuse da timpani semicircolari, a riprendere il motivo del portone e a creare una variante rispetto all'apertura del finestrone centrale e delle due finestre inferiori, coronate da timpani triangolari. Ad impreziosire ulteriormente il prospetto sono, al di sotto della cornice marcapiano centrale, due rotelle con figure simboliche beneuguranti: una con l'ancora e il delfino (simbolo di buona navigazione), l'altra con cornucopie e il caduceo (augurante prosperi commerci).\nPi\u00f9 semplici i prospetti su via degli Arazzieri e sul giardino posteriore, chiuso da un alto muro, a occupare una porzione dell'antico giardino di San Marco. Il fronte su via Arazzieri documenta in particolare i lavori eseguiti a partire dal 1865.\nGli interni mantengono alcune sale affrescate, come quella detta delle Finte Rovine, posta al piano terreno e in comunicazione con il giardino, dovuta a Giuseppe Del Moro (gli spazi interni - documentati come in condizioni di notevole degrado negli anni ottanta - sono stati fatti oggetto di un accurato intervento di restauro negli anni 1988-1990)."}
{"id": "714562", "revid": "293713", "url": "https://it.wikipedia.org/wiki?curid=714562", "title": "France 24", "text": "France 24, gi\u00e0 progetto \"T\u00e9l\u00e9fi\", poi \"Cf2i\" e Chaine Fran\u00e7aise d'Information Internationale (CFII) prima del luglio 2006, \u00e8 un'emittente televisiva d'informazione francese nata nel 2005 e lanciata il 6 dicembre 2006, inizialmente via Internet, poi attraverso il satellite. Ha sede a Issy-les-Moulineaux.\nStruttura aziendale.\nFrance 24 \u00e8 stata partecipata inizialmente dal gruppo TF1 e dalla televisione pubblica France T\u00e9l\u00e9visions (alcuni programmi sono prodotti da Agence France-Presse, Radio France Internationale, TV5, Arte, EuroNews e La Cha\u00eene parlementaire, tutti media dove partecipa l'ente pubblico transalpino). I due gruppi, in seguito, hanno ceduto le loro quote azionarie al gruppo radiotelevisivo pubblico Audiovisuel Ext\u00e9rieur de la France (AEF), azienda pubblica che si occupa di gestire le produzioni audio/video francesi per l'estero.\nRicezione.\nIl canale \u00e8 trasmesso in Europa, Asia e Africa via satellite, cavo, streaming su internet e DTT.\nIn Italia \u00e8 visibile dal 7 giugno 2007 in vari modi: in digitale terrestre dal 2012 all'interno del multiplex di propriet\u00e0 di Canale Italia con LCN 241, via satellite in chiaro FTA (tutte le tre versioni su Hotbird) e su Tiv\u00f9sat e Sky (francese sul canale 538 e inglese sul canale 590).\nDal 1 gennaio 2022 l'emittente viene trasmessa anche da Italia 135 del gruppo Canale Italia dalle 20 alle ore 8\nProgrammi.\nFrance 24 trasmette su tre canali in lingua francese, inglese ed arabo (dal 2007). Da qualche anno \u00e8 stato aggiunto anche un canale in spagnolo.\nL'intento \u00e8 di aggiungere via via altre lingue. Ogni 30' sono previsti: un notiziario, il meteo, 2 o 3 rubriche e un reportage.\nStoria e obiettivi.\nIl progetto di una rete televisiva d'informazione francese \u00e8 stato ideato e fortemente promosso da Jacques Chirac, nell'auspicio che il nuovo soggetto possa portare un contributo e un punto di vista francese e internazionale sugli eventi internazionali da accompagnare alla cultura d'informazione anglofona e anglosassone di BBC, CNN e Al Jazeera, pur non essendo il primo in assoluto Oltralpe; ad esempio, negli anni ottanta, le tv pubbliche di lingua francese hanno creato TV5, divenuto in seguito TV5 Monde, che ha una forte componente informativa nei suoi programmi.\nIl governo francese investe annualmente circa 80 milioni di euro nel progetto.\nIn Italia \u00e8 oggi presente sul canale 241 del digitale terrestre.\nOrganizzazione.\nAl lancio France 24 dispone di 380 collaboratori permanenti di cui 170 giornalisti, 160 tecnici e 40 persone nella distribuzione e le direzioni funzionali. L'et\u00e0 media \u00e8 33 anni e sono rappresentate 28 nazionalit\u00e0.\nDirigenti.\nConsiglio di sorveglianza.\nPatrick de Carolis, Patrick Le Lay, Patrice Duhamel, \u00c9tienne Mougeotte, Thierry Bert e Jean-Michel Counillon.\nPresidente Patrick de Carolis (presidente di France T\u00e9l\u00e9visions)\nVice presidente \u00c9tienne Mougeotte (vice presidente di TF1).\nDirezione.\nPresidente Alain de Pouzilhac\nDirettore generale responsabile delle tecnologie, della distribuzione e delle direzioni funzionali Jean-Pierre Paoli (2004-2006), Jean-Yves Bonsergent (dal 2006)\nDirettore generale responsabile dell'informazione e dei programmi Ulysse Gosset (2004-2006), G\u00e9rard Saint-Paul (dal 2006)"}
{"id": "714563", "revid": "775372", "url": "https://it.wikipedia.org/wiki?curid=714563", "title": "Deutsche Welle", "text": "Deutsche Welle, o DW, \u00e8 l'emittente pubblica tedesca di radiodiffusione a livello internazionale. Membro della ARD, trasmette via satellite attraverso 5 canali (in inglese, tedesco, spagnolo e arabo), radio e internet in 30 lingue (tra cui non figura l'italiano). L'emittente, il cui nome significa \"Onda Tedesca\", \u00e8 simile a servizi come BBC World Service, Voice of America, e Radio France Internationale.\nDeutsche Welle trasmette regolarmente dal 1953. Fino al 2003 la sua sede era a Colonia, poi \u00e8 stata spostata negli uffici governativi di Bonn. La produzione \u00e8 a Berlino, mentre i contenuti del sito sono prodotti sia a Berlino sia a Bonn.\nA Deutsche Welle appartengono il canale radiofonico DW Radio, quello televisivo DW-TV e il portale internet in 30 lingue DW.de. Per via del suo ruolo di emittente tedesca per l'estero, Deutsche Welle non ha mai trasmesso in Germania in VHF ma vi poteva essere ricevuta in onde lunghe e onde medie.\nDeutsche Welle prosegue la tradizione della prima emittente radio tedesca, la Weltrundfunksender della Repubblica di Weimar che nel 1933 fu trasformata dai nazisti in Deutscher Kurzwellensender. Deutsche Welle viene spesso confusa con Deutschlandfunk, che invece ha una funzione completamente diversa, essendo pensata come emittente a vocazione prevalentemente interna. Inoltre, agli albori della radiofonia tedesca negli anni '20, esisteva la societ\u00e0 \"Deutsche Welle GmbH\", che per\u00f2 non ha nulla a che vedere con l'emittente attuale.\nDall 22 giugno 2015, il canale europeo di DW sui satelliti Hotbird (13,0\u00b0 E) trasmette solo in lingua inglese. In precedenza, c'era la possibilit\u00e0 di sentire lo stesso canale selezionando tra l'audio tedesco o inglese.\nCompiti istituzionali.\nIl compito istituzionale di DW, previsto al paragrafo 4 della legge sulla Deutsche Welle (Deutsche-Welle-Gesetz), \u00e8 quello di far conoscere la Germania come stato di cultura europea organizzato nella forma di uno Stato di diritto libero e democratico, e di promuovere la comprensione e lo scambio tra i popoli e le culture. Quindi, \u00e8 uno strumento per la politica culturale estera della Repubblica Federale di Germania.\nForma giuridica.\nDeutsche Welle, emittente radiofonica di diritto federale, \u00e8 un'istituzione pubblica non-profit, e, In quanto tale, soggiace al controllo del governo federale. A garanzia del diritto di libert\u00e0 di stampa \u00e8 esclusa, per\u00f2, ogni forma di supervisione tecnica, restando in capo del governo un ruolo di mera supervisione legale.\nFinanziamento.\nAnche se, come le altre emittenti pubbliche, \u00e8 un'istituzione di diritto pubblico, DW non incassa alcun canone. Il finanziamento \u00e8 garantito soprattutto da una concessione dalle entrate fiscali del bilancio federale. Deutsche Welle riceve questo contributo per il tramite del Ministero della Cultura e della Comunicazione, che a sua volta \u00e8 inserito nella sezione di bilancio della cancelleria federale. Oltre a ci\u00f2, DW \u00e8 autorizzata a percepire altri proventi, in prevalenza pubblicit\u00e0 e sponsorizzazioni, sempre nel rispetto di quanto previsto dalla Deutsche-Welle-Gesetz.\nDW-RADIO.\n\u00c8 la radio del gruppo, che va in onda in onde corte, su satellite, e in DAB, in 29 lingue, con servizio in tedesco e inglese 24 ore al giorno.\nCensura.\nIl 28 ottobre 2021, il sito web di Deutsche Welle \u00e8 stato bloccato in Bielorussia.\nA febbraio 2022 viene chiusa la sede di Mosca, in Russia, per ragioni politiche."}
{"id": "714567", "revid": "124123", "url": "https://it.wikipedia.org/wiki?curid=714567", "title": "Jim Chapin", "text": "Jim Chapin \u00e8 stato l'ultimo studente rimasto di Sanford A. Moeller, che invent\u00f2 e rese popolare il metodo Moeller. Jim ha insegnato tale metodo percussivo durante la sua carriera di 60 anni a batteristi importanti come Dom Famularo, Thomas Lang, Jojo Mayer e tanti altri.\n\u00c8 l'autore di un'opera nota a proposito della batteria nel jazz, i cui primi due volumi sono \"Advanced Techniques for the Modern Drummer\" (Vol. I) e \"Advanced Techniques for the Modern Drummer\" (Vol. II). Stava lavorando al terzo volume quando la morte lo ha colto. \u00c8 stato anche l'autore di parecchi album (successivamente convertiti in CD) a proposito della batteria nel jazz, come anche 2 CD intitolati \"Jim Chapin: Songs, Solos, Stories\" (voll. 1 e 2)\n\u00c8 padre di quattro figli, dei quali fanno parte i musicisti Harry, Tom e Steve Chapin."}
{"id": "714568", "revid": "1543377", "url": "https://it.wikipedia.org/wiki?curid=714568", "title": "Il racconto del fattore", "text": "Il prologo e il racconto del fattore (\"The Reeve's Prologue and Tale\") \u00e8 la terza novella scritta da Geoffrey Chaucer all'interno dei \"Racconti di Canterbury\".\nIl Fattore, il cui nome comparso all'interno del testo \u00e8 Osewold, gestisce una grande propriet\u00e0 da cui ricava incredibili profitti per il suo padrone e per s\u00e9 stesso. All'interno del testo viene descritto come un uomo molto magro, con un pessimo carattere. Il Fattore una volta aveva un carpentiere, professione di cui si \u00e8 fatto beffa il Mugnaio: Osewold dunque decide di rispondere a questa precedente storia con una nuova storia, in cui deride la professione di mugnaio.\nTrama.\nPer riprendere la farina rubata, due giovani studenti di un'accademia di Cambridge, gestita da un rettore ormai in fin di vita, decidono di andare dal mugnaio ad imparare come si semina e macina il grano. Ma mentre i due stanno lavorando nel mulino, il mugnaio fa scappare il loro cavallo per costringerli a produrre pi\u00f9 sacchi di farina possibile. Dopodich\u00e9 i due ragazzi si mettono alla ricerca del cavallo, mentre il mugnaio se la ride di cuore.\nArrivata la notte, mentre l'allegra famigliola del mugnaio sta mangiando, i due ragazzi ritornano e bussano alla porta, chiedendo ospitalit\u00e0. Il padrone li invita a dormire assieme a loro nella stanza, ma a notte fonda gli studenti decidono di divertirsi: infatti uno va a letto con la figlia del mugnaio e l'altro, dopo aver visto la moglie del mugnaio alzarsi per andare in bagno, decide di spostare velocemente la culla del figlioletto di 6 mesi vicino al suo letto, facendo credere alla donna, al ritorno dal bisogno, di essere ritornata al suo letto nuziale. Cos\u00ec la moglie si mette a letto con l'altro studente e le due coppie passano una notte d'incanto. Il mattino dopo all'alba, l'amante di Moly, la figlia del mugnaio, si sveglia e si reca in un letto e conversando con il mugnaio, credendolo il compagno, rivelandogli tutto ci\u00f2 che ha fatto e questi, montando su tutte le furie, lo aggredisce facendo una gran baraonda di letti rovesciati e di grida. Per fortuna i due riescono a filarsela appena in tempo e a rubare qualche sacco di farina al mugnaio."}
{"id": "714569", "revid": "834", "url": "https://it.wikipedia.org/wiki?curid=714569", "title": "Microcitemia", "text": "La microcitemia in medicina pu\u00f2 indicare:"}
{"id": "714574", "revid": "119638237", "url": "https://it.wikipedia.org/wiki?curid=714574", "title": "Renault 10", "text": "La Renault 10 \u00e8 una berlina di fascia media prodotta dalla Renault tra il 1965 ed il 1971.\nStoria e caratteristiche.\nDebutto.\nLa storia della \"Renault 10\" (o \"R10\", come veniva ufficiosamente chiamata) \u00e8 strettamente collegata a quella della Renault 8, della quale era in pratica una variante maggiorata. Inizialmente le vendite della \"Renault 8\", introdotta nel 1962, non andavano a gonfie vele: la vettura venne criticata per le scarse prestazioni e le finiture troppo spartane. Perci\u00f2, gi\u00e0 nel 1963 fu introdotta la \"R8 Major\", una versione maggiormente rifinita ed equipaggiata, dotata di un nuovo motore da 1.1 litri pi\u00f9 brillante. Con la \"Major\" le vendite della \"R8\" si fecero molto pi\u00f9 incoraggianti. Ma alla Renault si pens\u00f2 di distaccare ulteriormente la \"R8 Major\" dalla \"R8\" di base trasformando la versione di punta in un modello a s\u00e9, che proponesse anche migliori contenuti in termini di capacit\u00e0 del bagagliaio, una delle note dolenti della \"R8\", data la collocazione del vano bagagli in posizione anteriore.\nPerci\u00f2, presa una \"R8\" si procedette semplicemente all'allungamento degli sbalzi, sia quello anteriore che quello posteriore. Anche il disegno del frontale fu modificato, anche se la parentela stilistica con la \"R8\" rimase evidente.\nIl modello risultante fu presentato nel settembre del 1965: nacque cos\u00ec la \"R10\".\nDesign.\nDella R8 da cui derivava, conservava la parte centrale della carrozzeria, anche se rivisitata in pi\u00f9 punti, e fondamentalmente anche la meccanica. Nuovi, invece, gli sbalzi allungati, le loro estremit\u00e0 ridisegnate e gli interni (nuova plancia e diversi sedili). Era comunque evidente una certa affinit\u00e0 stilistica con la \"sorella\" minore, specie nel disegno dei fari anteriori, anche se nel caso della \"R10\" erano presenti nuovi indicatori di direzione integrati alle luci di posizione e sistemati sui lati esterni dei fari veri e propri. La calandra era attraversata da una fascia grigia recante in posizione disassata la denominazione del modello, un po' come nella \"R8\" era presente lo stemma della Casa in posizione asimmetrica. Un'altra caratteristica della parte frontale era il paraurti, che nella zona centrale assumeva un andamento a gradino, rialzandosi verso il centro della calandra lasciando spazio per l'alloggiamento della targa. Tale caratteristica era gi\u00e0 presente nella \"R8\", ma nel caso della \"R10\" il disegno \u00e8 stato reso pi\u00f9 fluido. Stilisticamente affine era anche la fiancata, anche se non mancavano alcune differenze, come il disegno arcuato dei passaruota anteriori (anzich\u00e9 squadrato come nella \"R8\"). La coda mantenne il disegno dei fari posteriori a sviluppo orizzontale, ma questi erano inseriti in una fascia grigia atta ad inserire un elemento distintivo in pi\u00f9 rispetto alla \"R8\".\nGrazie a queste modifiche la \"10\" voleva porsi un gradino pi\u00f9 in alto rispetto alla 8 e, con la nuova parte anteriore, aveva anche maggiore spazio per i bagagli (315 litri contro 240). Con questa nuova configurazione di carrozzeria, la R10 mirava ad aggredire nuove fette di mercato e a rivaleggiare con vetture di cilindrata superiore.\nStruttura e meccanica.\nDal punto vista strutturale e meccanico, la \"R10\" era pressoch\u00e9 identica alla \"R8 Major\". Identica era l'impostazione generale a motore posteriore e trazione posteriore, cos\u00ec come identiche erano le sospensioni a ruote indipendenti e l'impianto frenante a quattro dischi. Anche l'unico motore disponibile al debutto era la stessa unit\u00e0 da 1108 cm\u00b3 gi\u00e0 montata sulla \"R8 Major\" appartenente alla famiglia Cl\u00e9on-Fonte, che gi\u00e0 aveva debuttato sulle prime \"Renault 8\" e prima ancora sulla Renault Floride. Tale unit\u00e0 motrice era in grado di erogare una potenza massima di 44 CV DIN (pari a 50 CV SAE). Stesso discorso per il cambio utilizzato, un'unit\u00e0 manuale a 4 marce. A richiesta era per\u00f2 disponibile un cambio automatico a 3 rapporti.\nEvoluzione.\nLa produzione fu avviata nello stesso stabilimento di Flins che gi\u00e0 assemblava la R8. Il 13 ottobre del 1966, la R10 cominci\u00f2 ad essere prodotta su licenza anche dalla spagnola FASA per il mercato interno e anche dalla bulgara Bulgarrenault fino al 1970.\nCi\u00f2 che piaceva della vettura era la sua tenuta di strada, giudicata pi\u00f9 che soddisfacente per una vettura dalla configurazione \"tutto dietro\". Ci\u00f2 che invece deludeva erano le sue prestazioni modeste e i suoi consumi troppo alti. Inoltre, anche la dotazione di serie non era all'altezza delle velleit\u00e0 della R10. In definitiva, appariva troppo simile alla R8, dalla quale voleva inizialmente distaccarsi. Inoltre, lo stesso tipo di architettura della meccanica, cominciava a sentire pesantemente la sua anzianit\u00e0, poich\u00e9 quasi l'intera concorrenza era composta da vetture con motore anteriore. Fu criticato anche il non riuscito disegno della carrozzeria, troppo sgraziato a causa dell'eccessivo allungamento di coda e muso. Tutti questi aspetti negativi furono all'origine del tiepido successo della \"R10\". Le vendite stentarono a decollare e cos\u00ec sarebbe stato per l'intera carriera della vettura.\nNel 1968 un restyling interess\u00f2 il frontale (fari rettangolari, indicatori di direzione spostati, diversi fregi), la coda (fascia nera sul bordo del cofano motore, luci maggiorate) e gli interni (plancia ridisegnata). Non vi furono novit\u00e0 tecniche.\nNel 1969 venne presentata la 10 Major con motore da 1289\u00a0cm\u00b3 e da 52 CV DIN: tale motore era quasi completamente lo stesso della nuova Renault 12 appena introdotta. La versione con cambio automatico continu\u00f2 invece ad essere venduta con il motore da 1.1 litri. Ma fu proprio l'entrata in produzione della R12 a frenare del tutto il gi\u00e0 non altissimo numero di vendite della R10. Nel 1971 tutte le \"10\" uscirono di listino. In tutto ne furono prodotte circa 690\u00a0000."}
{"id": "714575", "revid": "122246", "url": "https://it.wikipedia.org/wiki?curid=714575", "title": "Volley Milano", "text": "Il Volley Milano \u00e8 una societ\u00e0 pallavolistica maschile italiana con sede a Milano: milita nel campionato di Superlega.\nStoria.\nIl Volley Milano \u00e8 stato fondato nel 1999 a seguito della scissione di una parte del gruppo societario dal Volley Gonzaga Milano dal quale acquista il titolo sportivo, cominciando la propria attivit\u00e0 agonistica nella stagione 1999-00 dalla Serie A2: grazie al secondo posto in classifica, la squadra viene promossa in Serie A1.\nNella stagione 2000-01 quindi, il Volley Milano fa il suo esordio nel massimo campionato italiano, ottenendo al termine della regular season il quarto posto in classifica e arrivando poi alla serie della finale scudetto persa contro il Volley Treviso: questi risultati consentono alla squadra meneghina di partecipare per la prima volta ad una competizione europea, ossia alla Coppa CEV 2000-01, dove sar\u00e0 eliminata in semifinale dal Piemonte Volley di Cuneo, vincendo poi la finale per il terzo posto. Nelle due stagioni successive il club mantiene sempre posizioni di met\u00e0 classifica, senza andare oltre le semifinali scudetto: nel 2003 la prima squadra viene fusa nella Pallavolo Piacenza e la societ\u00e0 riparte dalle categorie inferiori.\nNel 2008 viene formato il Vero Volley, un consorzio di otto squadre operanti tra il milanese e la Brianza, a cui partecipa anche il Volley Milano: nel 2010 la societ\u00e0 acquisisce il titolo sportivo di una di queste squadre, l'Unione Sportiva Pro Victoria, la quale aveva vinto il campionato di Serie B1 ottenendo la possibilit\u00e0 di giocare la Serie A2; nella stagione 2010-11 il club milanese torna quindi nel campionato cadetto. Nella stagione 2012-13 sposta la propria sede di gioco da Milano a Monza, utilizzando come sponsor il nome del consorzio, mentre nella stagione successiva, dopo aver raggiunto la finale nella Coppa Italia di categoria, ottiene la promozione in Superlega, grazie alla vittoria dei play-off promozione. Con la vittoria dei play-off 5\u00ba posto nella stagione 2017-18, si qualifica alla Challenge Cup 2018-19, venendo poi battuto in finale dal .\nI risultati ottenuti nella stagione 2020-21, permette al club di qualificarsi per la prima volta alla Supercoppa italiana, disputata all'inizio dell'annata 2021-22: raggiunta la finale, la squadra lombarda viene sconfitta dalla ."}
{"id": "714578", "revid": "307923", "url": "https://it.wikipedia.org/wiki?curid=714578", "title": "Bernardo Fallani", "text": "Biografia.\nA tutt\u2019oggi (2019) ignoriamo dove abbia effettuato il tirocinio formativo come architetto. Nel 1768 si ha il primo documento sulla sua vita, quando venne assunto nello \"Scrittoio delle Regie Fabbriche\" granducali, come assistente architetto per l'architettura civile.\nLa sua carriera fu soprattutto in ambito burocratico, un aspetto che il Granduca Pietro Leopoldo riteneva essenziale nella sua scrupolosa gestione del Granducato di Toscana.\nNon mancano tuttavia opere dove pot\u00e9 manifestare il suo estro artistico. Per esempio nel 1771 realizz\u00f2 la facciata per la chiesa di Santa Verdiana di Castelfiorentino, ma la sua opera pi\u00f9 conosciuta \u00e8 la cosiddetta Palazzina della Livia, realizzata tra il 1775 e il 1778 su incarico del granduca stesso, per ospitare la sua amante, la ballerina e \"cantatrice\" Livia Malfatti Raimondi. Poco distante dalla palazzina, cur\u00f2 anche la ristrutturazione dell'ex-ospedale di San Matteo per ospitare l'Accademia delle Belle Arti.\nRistruttur\u00f2 l'ex-convento di San Niccol\u00f2 di Cafaggio (dove oggi si trova l'Opificio delle Pietre Dure) e la chiesa di San Frediano in Cestello. Inoltre progett\u00f2 la sistemazione dell'oratorio della Compagnia della Santissima Annunziata come nuova chiesa. Lavor\u00f2 tra il 1785 e il 1786 anche all'interno dell'Ospedale degli Innocenti, dove ricre\u00f2 i soffitti, e successivamente (1791) inizi\u00f2 un restauro complessivo di Palazzo Vecchio, anche se questo progetto non venne completato per mancanza di fondi.\nAncora per Pietro Leopoldo, su suggerimento del vescovo Scipione de' Ricci, progett\u00f2 alcune chiesette di montagna lungo la transappenninica che portava all'Abetone, fatta aprire dal Granduca stesso, che ancora oggi punteggiano qua e l\u00e0 il territorio della montagna pistoiese."}
{"id": "714580", "revid": "74173", "url": "https://it.wikipedia.org/wiki?curid=714580", "title": "Renault 8 e 10", "text": ""}
{"id": "714581", "revid": "125714461", "url": "https://it.wikipedia.org/wiki?curid=714581", "title": "CocoRosie", "text": "Cocorosie \u00e8 un duo musicale statunitense formato dalle sorelle Bianca Leilani Casady (\"Coco\") e Sierra Rose Casady (\"Rosie\") e fondato nel 2003.\nStile musicale.\nMusicalmente appartengono al genere indie rock e folk psichedelico, a volte associate con il movimento New Weird America e con influenze hip hop. Oltre a cantare, Bianca suona la chitarra, il flauto e nei loro primi lavori, ha usato degli strumenti giocattolo . Sierra suona l'arpa e canta le parti pi\u00f9 melodiche delle loro canzoni.\nStoria.\nPrimi anni.\nSierra \u00e8 nata a Fort Dodge in Iowa, il 9 giugno 1980, mentre Bianca a Hilo nelle Hawaii, il 27 marzo 1982. Sono state soprannominate dalla madre rispettivamente Rosie e Coco.\nLa madre, di origine Cherokee e siriana insegnante ed artista, si spostava compulsivamente da uno stato all'altro del paese portando le figlie con s\u00e9 mentre il padre viaggiava per gli Stati Uniti insegnando nelle scuole Waldorf Steiner, seguendo lo sciamanesimo e il peyotismo.\nLe sorelle trascorrevano le vacanze estive vagando con lui da una riserva all'altra.\nQuando Sierra aveva 5 anni e Bianca 3, i genitori divorziarono.\nAll'et\u00e0 di 14 anni, Sierra venne buttata fuori di casa dalla madre e mandata in collegio dal padre. Durante questo periodo della sua vita, Sierra cambiava scuola quasi ogni anno e perse i contatti con la sorella.\nNel 2000, all'et\u00e0 di 20 anni, Sierra si trasfer\u00ec in un piccolo appartamento nel distretto Montmartre di Parigi, per tentare la carriera come cantante d'opera studiando al Conservatorio di Parigi.\nBianca invece studiava linguistica e sociologia, inseguendo le sue passioni per le arti visive e la scrittura. Collezionava anche una serie di tatuaggi e frequentava le feste Kill Whitey a Williamsburg.\nFormazione e carriera.\nNel 2003 Bianca lasci\u00f2 il suo appartamento a Brooklyn per viaggiare in giro per il mondo. Incontr\u00f2 la sorella Sierra a Parigi nel suo appartamento, prima volta dopo quasi dieci anni di lontananza.\nNel corso dei due mesi successivi, le ragazze passarono quasi interamente le loro giornate nel bagno di Sierra, eletto come la stanza meglio isolata e con l'acustica migliore di tutto l'appartamento con l'intento di scrivere canzoni. In breve tempo registrarono due album: uno hip hop intitolato \"Word to the Crow\" (mai pubblicato) ed un secondo che costituisce invece il loro vero e proprio album di debutto, ossia \"La Maison de Mon R\u00eave\". Entrambi includono suoni da numerosi strumenti musicali-giocattolo acquistati nel loro quartiere. Originariamente la distribuzione de \"La Maison de Mon R\u00eave\" avrebbe dovuto essere destinata ad uno stretto circolo di amici. Invece, una copia dell'album fin\u00ec nelle mani del produttore Corey Rusk che, accordandosi con il duo, lo fece pubblicare nel 2004 dall'etichetta indipendente Touch &amp; Go. Dal momento della realizzazione del loro primo album, le sorelle Casady diventarono praticamente inseparabili.\nSono state attive per quasi tutto il 2004, facendo diverse date negli Stati Uniti e con diversi viaggi in Europa per dei tour suonando con artisti come TV on the Radio, Bright Eyes e Devendra Banhart.\nSi trasferirono a Brooklyn in un appartamento. Qui, Sierra ha fondato una nuova band, i Metallic Falcons, con l'amico Matteah Baim. Il duo firm\u00f2 un contratto con la Voodoo Eros Records, una nuova etichetta fondata da Bianca con la socia in affari Melissa Shimkovitz.\nNel 2005, Sierra e Bianca, pubblicano il loro secondo album intitolato \"Noah's Ark\", vantando collaborazioni con alcuni tra i maggiori esponenti della musica indie.\nNel 2007, ritornarono con \"The Adventures of Ghosthorse and Stillborn\", un album registrato in Islanda e dalle sonorit\u00e0 pi\u00f9 mature con venature hip-hop.\nDopo il singolo \"God Has a Voice/She Speaks Through Me\" (2008) e il CD \"tour-only\" \"Cononuts, Plenty of Junk Food\" (2009), nel 2010 pubblicano \"Grey Oceans\", un ulteriore passo avanti nella sperimentazione di nuove sonorit\u00e0, ritenuto al momento l'album pi\u00f9 maturo delle due sorelle pubblicato per la Sub Pop.\nNel 2012, hanno pubblicato il singolo \"We Are on Fire\", registrato con la supervisione di Dave Sitek dei TV on the Radio a Los Angeles. Il singolo esce in versione digitale e in vinile e contiene la b-side \"Tearz for Animals\", in cui canta Antony Hegarty voce degli Antony and the Johnsons, registrata la primavera precedente nel loro studio di Brooklyn. La copertina del singolo \u00e8 firmata dalla stessa Bianca Casady, che si dedica all'arte con lo pseudonimo di Twin Rivers, e dall'artista Jesse Hazelip. L'artwork della b-side, invece, \u00e8 nato da un progetto artistico sviluppato nelle carceri: \"disegni che vengono dall'interno, tra amici, quale senso di speranza\".\nNel 2013 esce \"Tales of a Grass Widow\", album dalle sonorit\u00e0 pop."}
{"id": "714583", "revid": "365417", "url": "https://it.wikipedia.org/wiki?curid=714583", "title": "Palalido (Milano)", "text": "Il Palalido, conosciuto anche con la denominazione sponsorizzata di Allianz Cloud, \u00e8 un palazzo dello sport della citt\u00e0 di Milano.\nStoria e descrizione.\nLa struttura \u00e8 polivalente, ed ospita manifestazioni sportive (tra le quali, prima della ristrutturazione, le gare interne dell'Olimpia Milano, quando queste non sono state ospitate nel pi\u00f9 capiente Mediolanum Forum), concerti e congressi.\nNel febbraio 2011 si pensava venisse intitolato a Cesare Rubini, mitico personaggio della pallacanestro e della pallanuoto milanese e nazionale, l'unico atleta entrato nella Hall of Fame di due diverse discipline a squadre, ma cos\u00ec non \u00e8 avvenuto.\nNel 2010 viene presentato il progetto di ristrutturazione del PalaLido. Nella primavera del 2011 iniziano i lavori di ristrutturazione che avrebbero dovuto avere un contributo dalla sponsorizzazione di Giorgio Armani cambiando nome in \"Pala AJ\", ma nel gennaio 2016, dopo che il termine dei lavori \u00e8 slittato pi\u00f9 volte, Armani rinuncia e annuncia che l'Olimpia sarebbe rimasta perennemente al Mediolanum Forum.\nDopo aver ripreso i lavori per l'ennesima volta nel settembre 2015, si prevedeva di completarli per l'estate del 2016. Dopo le difficolt\u00e0 dell'impresa aggiudicatrice, che hanno fermato il cantiere per anni, in luglio 2016 il Comune revoca l'appalto e dopo una perizia in novembre affida ad altra ditta che doveva finire i lavori per fine 2017. Ma anche la seconda ditta \u00e8 in difficolt\u00e0 e a febbraio 2017 chiede il concordato preventivo. Si affidano i lavori ad una terza ditta dalla fine del 2017.\nNel febbraio 2018 si \u00e8 svolto il bando per i naming rights, il quale \u00e8 stato aggiudicato dalla societ\u00e0 Allianz che dar\u00e0 cos\u00ec il nome al palazzetto di Allianz Cloud per 5 anni.\nLa nuova inaugurazione vi \u00e8 stata il 21 giugno 2019 con la disputa di alcuni incontri di Volleyball Nations League 2019 alla presenza del sindaco Giuseppe Sala e del presidente del CONI Giovanni Malag\u00f2.\nIl 16 novembre 2019 l'Allianz Cloud ha ospitato la ventiquattresima edizione della Supercoppa italiana di pallavolo femminile.\nDal 2019 ospita il torneo di tennis Next Generation ATP Finals."}
{"id": "714587", "revid": "15756", "url": "https://it.wikipedia.org/wiki?curid=714587", "title": "Labirinto di Porsenna", "text": "Il Labirinto di Porsenna \u00e8 costituito da una serie di cunicoli sotterranei posti sotto l'abitato antico di Chiusi, in particolare sotto piazza del Duomo, la cattedrale e gli edifici circostanti. Vi si accede dal Museo della cattedrale, con lo stesso biglietto.\nStoria e descrizione.\nIl nome del labirinto deriva dalla descrizione di Plinio il vecchio (che cita Terenzio Varrone) del mausoleo di Porsenna, il leggendario sepolcro del sovrano etrusco protetto, secondo gli storici latini, da un labirinto.\nPi\u00f9 probabilmente si tratta del sistema di approvvigionamento idrico, scavato dagli etruschi in epoca arcaica, ed erroneamente definito \"Labirinto di Porsenna\" dagli archeologi che negli anni '20 avevano trovato le prime gallerie. Infatti gli studiosi credevano di avere trovato il mausoleo descritto da Plinio.\nIl sistema \u00e8 particolarmente vasto ed ingegnoso, scavato nella duttile pietra arenaria, per una profondit\u00e0 massima di 25 metri circa. Il sistema \u00e8 composto da una fitta rete di passaggi, larghi in media un metro ed alti da due a cinque metri, talvolta rinforzati da blocchi di pietra. Vi si incontrano cisterne e piccoli bacini per raccogliere l'acqua, sia tramite infiltrazione, che con falde.\nUn cunicolo si dirama fino alla cisterna etrusco-romana, chiamata cos\u00ec per la sua epoca (romana) e per il modo in cui \u00e8 stata costruita (etrusco). \u00c8 coperta infatti da una doppia volta, sostenuta da un grande pilastro centrale. Risale al I secolo a.C. e sopra di essa, nel XII secolo, venne eretta una torre a difesa, divenuta poi il campanile della cattedrale.\nNei cunicoli, che vennero usati anche come discarica, sono stati fatti vari ritrovamenti, tra i quali spiccano un tratto della cinta muraria ellenistica, romana e medievale (a sud) e, sotto l'abside del duomo, i resti di una lussuosa abitazione privata di epoca imperiale. Il percorso \u00e8 arricchito dalla presenza di iscrizioni e urne in alabastro, marmo o travertino, databili tra la fine del IV e l'inizio del III secolo a.C.\nSimili cunicoli si trovano anche in altre citt\u00e0 dell'Italia centrale quali Perugia, Orvieto e Todi.\nIl leggendario mausoleo di Porsenna.\nPorsenna sarebbe stato sepolto con un tesoro favoloso consistente in un carro trainato da quattro cavalli in scultura d'oro, con un sarcofago anch'esso d'oro, ed una chioccia con cinquemila pulcini d'oro.\nPlinio il Vecchio nella sua \"Naturalis Historiae\" riporta la notizia di Marco Terenzio Varrone sull'esistenza di un favoloso Mausoleo di Porsenna:"}
{"id": "714592", "revid": "2021733", "url": "https://it.wikipedia.org/wiki?curid=714592", "title": "Tito Zaniboni", "text": "Veterano della prima guerra mondiale, durante la quale combatt\u00e9 nelle file dell'8\u00ba Reggimento alpini raggiungendo il grado di tenente colonnello, fu decorato di tre medaglie d'argento e una medaglia di bronzo al valor militare. \u00c8 noto soprattutto per aver organizzato il primo fallito attentato contro Mussolini, il 4 novembre 1925, e, alla caduta del regime fascista, per aver ricoperto l'incarico di alto commissario per le sanzioni contro il fascismo.\nBiografia.\nDopo un breve periodo di emigrazione a Boston, negli Stati Uniti d'America, fra il 1906 e il 1908, comp\u00ec il servizio di leva nell'8\u00ba Reggimento alpini, diventando sottotenente di complemento.\nAder\u00ec al Partito Socialista Italiano, nel quale milit\u00f2 nella corrente riformista, e fu eletto nel 1914 nelle sue liste come consigliere provinciale di Volta Mantovana.\nImpegno politico.\nPersonaggio contraddittorio, fu segretario della \"Federazione delle Cooperative\" mantovane dal 1913 al 1915 e, come collaboratore del periodico \" Nuova Terra\", scrisse numerosi articoli contro l'intervento, per poi passare su posizioni interventiste. Arruolato durante la Grande Guerra nell'8\u00ba Reggimento Alpini di stanza a Udine, ottenne, per il suo valore dimostrato, la promozione al grado di maggiore, tre medaglie d'argento e una medaglia di bronzo al valor militare, finch\u00e9 fu congedato con il grado di tenente colonnello.\nSimpatizz\u00f2 nell'immediato dopoguerra per l'impresa fiumana di Gabriele D'Annunzio e per un breve periodo collabor\u00f2 anche al \"Popolo d'Italia\".\nNel 1920 fu eletto consigliere provinciale di Volta Mantovana; divenne nello stesso anno sindaco di Monzambano.\nIscritto alla massoneria dal 1920 al 1925, alle elezioni politiche italiane del 1921 fu eletto deputato per la circoscrizione di Udine-Belluno per il Partito Socialista Italiano. Lo Zaniboni fu poi uno dei protagonisti del patto di pacificazione tra socialisti e fascisti, stipulato nell'agosto 1921. Nell'ottobre del 1922 ader\u00ec al Partito Socialista Unitario di Giacomo Matteotti, formatosi subito dopo l'espulsione dei riformisti dal Partito Socialista, Fu rieletto alle successive elezioni del 1924.\nIl rapimento di Giacomo Matteotti lo impression\u00f2 moltissimo, e fu in prima linea nelle ricerche dello scomparso; l'evento lo sconvolse a tal punto che una notte scoperchi\u00f2 tredici tombe nel cimitero del Verano, nella vana ricerca del cadavere del Matteotti. Il ritrovamento del corpo del deputato socialista, il 16 agosto 1924, lo port\u00f2 su posizioni nettamente antifasciste.\nL'attentato a Mussolini.\nZaniboni divenne noto per aver organizzato un attentato contro Benito Mussolini il 4 novembre 1925. Egli avrebbe dovuto far fuoco con un fucile di precisione austriaco da una finestra dell'albergo Dragoni, fronteggiante il balcone di Palazzo Chigi, da cui si sarebbe dovuto affacciare il Duce per celebrare l'anniversario della vittoria. Ma Zaniboni non sapeva che del suo gruppo faceva parte un informatore della polizia (tale Carlo Quaglia), e che quindi tutte le sue mosse erano state fino a quel momento sorvegliate dal questore Giuseppe Dosi. L'operazione di polizia scatt\u00f2 quando Zaniboni, giunto in albergo, si apprest\u00f2 a salire nella sua camera. In un armadio della camera stessa fu trovato il fucile, e nei pressi di piazza San Claudio fu trovata parcheggiata una Lancia Dilambda, che lo Zaniboni aveva acquistato pochi giorni prima e che gli sarebbe servita per la fuga. Zaniboni fu quindi arrestato tre ore prima dell'attentato, insieme al generale Luigi Capello.\nNei giorni seguenti fu sciolto il Partito Socialista Unitario e chiuso il quotidiano \"La Giustizia\", che ne era l'organo ufficiale.\nIl processo per \"alto tradimento\" e la carcerazione.\nZaniboni fu incarcerato. Il processo incominci\u00f2 l'11 aprile 1927, dopo la promulgazione delle leggi fascistissime. In un primo tempo, durante l'istruttoria, Zaniboni respinse le accuse dichiarando di non aver avuto intenzione di uccidere nessuno, o tutt'al pi\u00f9 Roberto Farinacci, ma non Mussolini. Infine, a sorpresa, nel dibattimento, rivendic\u00f2 le proprie responsabilit\u00e0:\nInsieme a lui fu processato anche il generale Luigi Capello, che, accusato di aver partecipato all'organizzazione dell'attentato, fu condannato a trent'anni di reclusione (scontandone nove). Capello respinse sempre tutte le accuse, arrivando a definire Zaniboni \"un energumeno\", e dichiar\u00f2 di averlo incontrato il 2 novembre soltanto per elargirgli un prestito di 300 lire, che sarebbe dovuto servire per finanziare una manifestazione di reduci antifascisti. Il coinvolgimento di Capello emerse ugualmente, e Zaniboni cerc\u00f2 inutilmente di scagionarlo dal fallito attentato; ammettendone per\u00f2 il coinvolgimento, disse: \"avevo notato la sua avversione alla mia azione e l'intenzione a staccarsi da me\".\nZaniboni fu condannato per alto tradimento a trent'anni di reclusione. Nel corso del processo ammise anche di aver ottenuto finanziamenti a tale scopo dal capo del governo cecoslovacco Tom\u00e1\u0161 Masaryk.\nNel 1935 Zaniboni sped\u00ec diverse lettere a Mussolini, ringraziandolo per aver aiutato economicamente la figlia a terminare gli studi universitari, e prese parte dal carcere alla campagna dell'oro alla patria per finanziare la guerra d'Etiopia, promettendo anche di mettersi al servizio del regime. Altre lettere seguirono nel 1939, in cui egli fece altre dichiarazioni in favore del fascismo. La stessa figlia Bruna invi\u00f2 diverse lettere di ringraziamento a Mussolini per il trattamento ricevuto, e dopo la laurea fece dono a Mussolini della propria tesi.\nAlto commissario \"per l'epurazione nazionale dal fascismo\".\nScarcerato l'8 settembre 1943, fu chiamato da Badoglio a far parte del governo, ma rifiut\u00f2. Verso la met\u00e0 di febbraio del 1944 Badoglio gli affid\u00f2 l'incarico di alto commissario \"per l'epurazione nazionale dal fascismo\".\nNel primo caso la scelta di Zaniboni, uno dei pi\u00f9 noti esponenti dell'antifascismo, dest\u00f2 perplessit\u00e0. Badoglio lo riteneva un personaggio facilmente manovrabile, e con la sua nomina ottenne il risultato di spiazzare il fronte antifascista, ottenendo l'adesione al suo governo dell'uomo che aveva attentato alla vita di Mussolini. Ci\u00f2 nonostante, il Partito Socialista Italiano il 12 febbraio 1944 ribad\u00ec l'indisponibilit\u00e0 a entrare nel governo Badoglio, dichiarando incompatibile con il partito chi come Zaniboni aveva accettato incarichi nel nuovo governo, e ne \"avrebbe portato ineluttabile conseguenza la sua uscita dal Partito impegnato nella lotta contro la monarchia e il governo Badoglio\".\nIl 23 febbraio 1944 Zaniboni ottenne ufficialmente la nomina, ma i poteri assegnatigli furono molto limitati, mancando anche una legge che ne disciplinasse l'attivit\u00e0; pertanto il mandato affidatogli non produsse risultati nell'ambito dell'azione di governo. In un incontro svoltosi verso la met\u00e0 d'aprile, Benedetto Croce e Badoglio discussero della possibilit\u00e0 di arrivare a una sostituzione di Zaniboni, da destinarsi ad altro incarico pi\u00f9 alla sua portata. Alla met\u00e0 di maggio, quando molte cominciavano a essere le voci critiche, lo Zaniboni rassegn\u00f2 le dimissioni.\nAlto commissario \"per i profughi e i reduci\".\nNel secondo governo Badoglio fu poi nominato alto commissario per i profughi e i reduci, fino al 1945. Dal 1950 al 1960 fu Presidente dell'UNUCI (Unione Nazionale degli Ufficiali in Congedo d'Italia).\nRiconoscimenti.\nI suoi concittadini gli hanno dedicato una piazza a Monzambano. Il comune di Viadana, in provincia di Mantova, e il comune di Parma gli hanno intitolato una strada. Inoltre sulla casa dove nacque \u00e8 stata posta un'iscrizione."}
{"id": "714596", "revid": "33689", "url": "https://it.wikipedia.org/wiki?curid=714596", "title": "Shara", "text": ""}
{"id": "714597", "revid": "121963626", "url": "https://it.wikipedia.org/wiki?curid=714597", "title": "Tessuto (biologia)", "text": "Un tessuto, in biologia, definisce un insieme di cellule, strutturalmente simili, associate per funzione: costituisce un livello superiore di organizzazione cellulare, deputato a svolgere un ruolo determinante all'interno di un organismo, e presente solo negli animali e nelle piante, pur se in forma solo abbozzata o elementare in parazoi, placozoi, mesozoi e nelle briofite.\nNegli animali a organizzazione superiore, spesso pi\u00f9 tessuti diversi si associano tra di loro a formare strutture ulteriormente organizzate, gli organi; un tessuto pu\u00f2 essere un solido, ma ugualmente un liquido: il sangue e la linfa, circolante nel sistema linfatico degli animali, (e quindi non la linfa vegetale, acellulare) sono anch'essi, dal punto di vista anatomico, tessuti.\nGeneralit\u00e0.\nLa scienza che studia i tessuti \u00e8 chiamata istologia, ed \u00e8 un'importante branca della medicina e della biologia. Lo studio dei tessuti a scopo prettamente diagnostico, invece, prende il nome di anatomia patologica.\nLo strumento classicamente pi\u00f9 utilizzato per studiare i tessuti \u00e8 il microscopio ottico; in tempi recenti, tuttavia, si \u00e8 andato affermando sempre di pi\u00f9 l'uso del microscopio elettronico, dell'immunochimica (l'utilizzo di anticorpi appositamente trattati che si legano ai diversi componenti cellulari, permettendone l'identificazione), e di tecniche di biologia molecolare e di genetica.\nTessuti animali.\nEsistono quattro tipi fondamentali di tessuti presenti in tutti gli animali, dall'uomo ai pi\u00f9 semplici invertebrati (esclusi poriferi e placozoi in cui mancano il tessuto nervoso e quello muscolare). Questi tessuti sono a loro volta suddivisi in sotto-tipi, pi\u00f9 specializzati, e, negli animali superiori, vanno a costituire i diversi organi. \nI quattro tessuti fondamentali sono:\nTessuti vegetali.\nI tessuti vegetali si distinguono in cinque tipi fondamentali:"}
{"id": "714598", "revid": "123656687", "url": "https://it.wikipedia.org/wiki?curid=714598", "title": "Api assassine", "text": "Api assassine (\"Killer Bees\") \u00e8 un film per la televisione del 2002, diretto da Penelope Buitenhuis.\nTrama.\nUna comunit\u00e0 contadina della provincia americana ogni anno libera un certo numero di api allo scopo di impollinare le coltivazioni. Questa volta, per\u00f2, lo sciame si trasforma improvvisamente (e altrettanto misteriosamente), assumendo una volont\u00e0 collettiva che lo spinge a uccidere senza piet\u00e0 gli abitanti della zona. Cerca di opporsi alla loro inarrestabile avanzata un intraprendente sceriffo, Lyndon Harris, che guarda caso soffre da tempo di apifobia..."}
{"id": "714602", "revid": "48344", "url": "https://it.wikipedia.org/wiki?curid=714602", "title": "Arrembaggio", "text": ""}
{"id": "714603", "revid": "339392", "url": "https://it.wikipedia.org/wiki?curid=714603", "title": "FC Bate Borisov", "text": ""}
{"id": "714604", "revid": "339392", "url": "https://it.wikipedia.org/wiki?curid=714604", "title": "BATE Borisov", "text": ""}
{"id": "714606", "revid": "79968", "url": "https://it.wikipedia.org/wiki?curid=714606", "title": "Vaso di Dewar", "text": "Un vaso di Dewar o semplicemente Dewar (pron. o ), comunemente chiamato thermos, \u00e8 un contenitore che mantiene il suo contenuto isolato dell'ambiente esterno frapponendo con l'esterno delle aree di vuoto che consentono un isolamento termico tra il contenuto e l'ambiente. Il vuoto \u00e8 usato solo per l'isolamento termico, il contenuto non \u00e8 sotto vuoto.\nNome.\nIl dewar prende il nome dal suo inventore, il fisico e chimico James Dewar (1892). Tipicamente \u00e8 un contenitore di vetro, metallo o plastica con una cavit\u00e0; la regione tra le pareti esterne e quelle interne \u00e8 sotto vuoto.\nStoria.\nIl primo vaso a vuoto per uso commerciale fu prodotto nel 1904 dalla compagnia tedesca Thermos GmbH. Il nome commerciale \"Thermos\" rimane registrato in alcuni stati, ma non negli Stati Uniti dove dal 1963 \u00e8 un nome generico, sinonimo di contenitore a vuoto.\nTeoria del funzionamento.\nIl vuoto non pu\u00f2 condurre calore per conduzione o convezione, ma pu\u00f2 condurre solo per irraggiamento. La perdita per irraggiamento pu\u00f2 essere minimizzata applicando un rivestimento riflettente sulle superfici: Dewar usava l'argento.\nIl materiale contenuto raggiunge l'equilibrio termico con le pareti interne; le pareti sono sottili, con bassa capacit\u00e0 termica, quindi non possono scambiare molto calore con il contenuto, modificando di poco la sua temperatura. Alla temperatura tipica del loro utilizzo (sotto il punto di ebollizione dell'acqua), e con l'uso di pareti riflettenti, c'\u00e8 un piccolo trasferimento di radiazione infrarossa.\nPer usi pratici il contenitore deve avere un'apertura; per questo deve essere usato un tappo di materiale isolante, originariamente sughero, in seguito plastica. La maggior parte della perdita di calore avviene attraverso il tappo.\nScopi e usi.\nDi solito, ma non sempre, i vasi di Dewar sono usati per mantenere liquidi, a temperature pi\u00f9 alte o pi\u00f9 basse della temperatura ambiente.\nUsi domestici e nell'industria alimentare.\nI dewar sono molto usati per mantenere il cibo e le bevande calde o fredde. Un tipico contenitore termico, chiamato spesso con il nome thermos, per antonomasia da Thermos, la prima compagnia che li produsse commercialmente, mantiene il liquido freddo per circa 24 ore, e caldo per 8.\nUsi in laboratorio e industriali.\nI dewar sono spesso usati per immagazzinare liquidi che diventerebbero gassosi alla temperatura ambiente, come ossigeno, azoto, ecc; in questi casi l'incremento di temperatura all'interno del contenitore estremamente freddo pu\u00f2 dar luogo all'ebollizione del liquido perci\u00f2 solitamente il contenitore non \u00e8 pressurizzato, ma \u00e8 munito di un tappo semplicemente appoggiato alla sua imboccatura. Il tappo ha una forma simile a quella di un fungo, il cui stelo \u00e8 fatto di materiale isolante ed, essendo semplicemente appoggiato, lascia sfiatare l'azoto che evapora.\nIn alternativa sono reperibili in commercio contenitori pressurizzati dotati necessariamente di una valvola di sicurezza munita di un indicatore della pressione interna. Questa valvola ha lo scopo di prevenire l'aumento eccessivo della pressione all'interno del contenitore evitando quindi l'esplosione del contenitore. L'eccellente isolamento termico dei vasi Dewar fa s\u00ec che l'ebollizione sia molto lenta e quindi il contenuto rimanga liquido per un lungo tempo senza l'uso di un costoso apparecchio di refrigerazione."}
{"id": "714608", "revid": "287204", "url": "https://it.wikipedia.org/wiki?curid=714608", "title": "Dewar", "text": ""}
{"id": "714609", "revid": "124821500", "url": "https://it.wikipedia.org/wiki?curid=714609", "title": "Antipatia", "text": "L'antipatia \u00e8 una forma pi\u00f9 o meno intensa di avversione contro persone o cose. Il termine \u00e8 il contrario della simpatia.\nEtimologia.\nIl termine antipatia deriva dal greco \"ant\u00ec\" (\u00abcontro\u00bb) e \"p\u00e0thos\" (\u00abmoto dell'animo\u00bb).\nLe cause possibili.\nL'antipatia pu\u00f2 nascere da cause interne all'individuo o esterne, pu\u00f2 essere individuale o collettiva, pu\u00f2 risultare momentanea o duratura. \nUno dei fondamenti della psicologia sociale \u00e8 costituito dal concetto di atteggiamento, che si riferisce all'insieme di predisposizioni, sentimenti, opinioni e informazioni sulle persone e sulle cose che gli individui incontrano sul loro cammino quotidiano. In effetti, un modello proposto da vari ricercatori, tra i quali Theodore Isaac Rubin, definisce un atteggiamento come il raggruppamento di una componente cognitiva, di una affettiva e infine da una conativa (le intenzioni nei confronti dell'oggetto).\nL'antipatia si evidenzia, non solo con l'uso di gesti o di linguaggi platealmente offensivi, ma anche attraverso i comportamenti non verbali, come gli sguardi, l'orientamento del corpo e cos\u00ec via e viene prodotta spesso da fattori superficiali, come abbigliamento, gestualit\u00e0, difetti fisici, maniere personali che evidentemente colpiscono negativamente l'individuo, ma anche da macrofattori come lo stile di vita, le pratiche religiose, le scelte politiche, il tipo di alimentazione.\n\u00c8 possibile che si provi antipatia verso qualcuno o qualcosa ritenuto portatore di esperienze negative o comunque che in passato non ci abbia fornito ricompense o rinforzi positivi, oltre alle persone che non elaborano idee e pensieri come i nostri e attuano comportamenti diversi.\nPossono risultare antipatici gli individui per alcune caratteristiche come la scarsa amichevolezza, quelli che si confidano troppo poco, ma anche quelli che si confidano eccessivamente.\nAlcuni studi confermano che maggiore \u00e8 la distanza fisica fra due persone o maggiore \u00e8 il grado di cattiva e scarsa informazione o popolarit\u00e0 su qualcuno o qualcosa, maggiore \u00e8 la probabilit\u00e0 di provare avversione.\n\u00c8 pi\u00f9 facile provare antipatia nei confronti di qualcuno o qualcosa, se il luogo d'incontro \u00e8 stato tutt'altro che piacevole (per esempio rumoroso o insidioso)."}
{"id": "714610", "revid": "363629", "url": "https://it.wikipedia.org/wiki?curid=714610", "title": "Pizz'e carroga", "text": "La Pizz'e carroga \u00e8 una cultivar di olivo presente in Sardegna. L'etimologia del nome (\u201cbecco di cornacchia\u201d) fa riferimento alla forma della drupa, asimmetrica e provvista di un vistoso umbone all'apice.\nDiffusione.\nLa Pizz'e carroga \u00e8 particolarmente diffusa nei pi\u00f9 importanti comprensori olivicoli della Sardegna meridionale: nel Villacidrese, nel Parte\u00f2lla e nella Marmilla. Si trova con una certa frequenza anche in Sarcidano e Ogliastra. Sporadicamente si trova anche in altre zone della Sardegna.\nSinonimi.\nLa cultivar \u00e8 conosciuta principalmente con il caratteristico nome, tuttavia \u00e8 localmente denominata con vari sinonimi: \"Bianca\", \"Puntuda\", \"Carroga\", \"Sarda\", \"Olia de carroga\".\nCaratteri varietali.\n\u00c8 una cultivar di media vigoria, a portamento espanso tendente al pendulo, con foglie ellittiche, piane, ad apice acuto, di medio sviluppo. La vegetazione giovane ha una caratteristica colorazione bianco-argentata, carattere indicato da uno dei suoi pi\u00f9 frequenti sinonimi (\"Bianca\"). \nLe olive sono di pezzatura grande (oltre 5 g), di forma ovoidale e asimmetrica, con il diametro maggiore nella zona equatoriale. L'apice della drupa \u00e8 appuntito e provvisto di umbone, carattere che spiega un altro dei suoi sinonimi (\"Puntuda\", appuntita). La superficie \u00e8 cosparsa di poche lenticelle e di piccole dimensioni.\nL'invaiatura procede uniformemente. A maturit\u00e0 la colorazione \u00e8 violacea e poco intensa. \u00c8 una cultivar precoce, nel Medio Campidano matura gi\u00e0 dal mese di settembre.\nTrasformazione.\n\u00c8 una cultivar a duplice attitudine ma con maggiore predisposizione alla trasformazione come oliva da mensa.\nHa una resa in olio medio-bassa. Il prodotto trasformato \u00e8 apprezzato a livello locale per le caratteristiche organolettiche, considerate mediamente superiori a quelle di altre variet\u00e0 pi\u00f9 affermate, come ad esempio la Nera di Gonnos. In definitiva si presta poco per l'oleificazione, tuttavia contribuisce in modo sensibile alla produzione in olio in alcuni comprensori, come ad esempio la Marmilla.\nLa trasformazione come oliva da mensa, al verde in salamoia, \u00e8 apprezzata nel mercato locale per i ridotti tempi di lavorazione (dai 2 ai 6 mesi), per il rapporto polpa-nocciolo abbastanza alto, per la facilit\u00e0 di distacco della polpa dal nocciolo, per le propriet\u00e0 organolettiche. Il suo maggiore difetto \u00e8 la scarsa resistenza alla manipolazione in quanto la polpa \u00e8 particolarmente tenera. La conservabilit\u00e0 \u00e8 limitata.\nIn definitiva si presta per produrre olive da mensa apprezzate per la tenerezza, da commercializzare in tempi relativamente brevi per la durata limitata della conservazione. Questa variet\u00e0 \u00e8 pertanto utilizzata soprattutto per produzioni in ambito familiare, destinate all'autoconsumo in tempi brevi. Per accelerare la deamarizzazione e ridurre i tempi di fermentazione in salamoia, le olive \"Pizz'e Carroga\" sono spesso preparate incidendole longitudinalmente (olive \"taccadas\", \"incise\") o pestandole con un batticarne (olive \"pistadas\", \"pestate\"). Quest'ultimo sistema riduce a pochi giorni la durata della fermentazione, ma \u00e8 destinato ad un prodotto che non pu\u00f2 essere conservato.\nAspetti agronomici.\n\u00c8 una cultivar di alta produttivit\u00e0 ma con una spiccata tendenza all'alternanza. \u00c8 poco adatta all'impianto di oliveti intensivi, tuttavia trova facilmente spazio come impollinatrice e come cultivar per valorizzare aree marginali.\nLa cultivar ha una media autofertilit\u00e0 e si avvantaggia della presenza di impollinatori. Fra le cultivar impollinatrici sono tradizionalmente usate la Bosana e la Nera di Gonnos.\nGli aspetti negativi di questa cultivar consistono nella sensibilit\u00e0 alle principali avversit\u00e0. In particolare \u00e8 nota la sua marcata sensibilit\u00e0 mosca dell'olivo, a causa della precocit\u00e0 e dell'alternanza di produzione. \u00c8 bassa anche la resistenza all'occhio di pavone, alla tignola e alla rogna."}
{"id": "714614", "revid": "36426", "url": "https://it.wikipedia.org/wiki?curid=714614", "title": "Casino della Livia", "text": ""}
{"id": "714615", "revid": "767487", "url": "https://it.wikipedia.org/wiki?curid=714615", "title": "Happy Days (Catherine Wheel)", "text": "Happy Days \u00e8 il terzo album realizzato dal gruppo rock Inglese dei Catherine Wheel. Uscito nel 1995, \u00e8 stato prodotto da Gil Norton come il precedente Chrome, ma rispetto ad esso risente maggiormente dell'influenza del grunge e dell'hard rock. Dal suono della band non sono comunque scomparsi gli elementi di shoegaze come si pu\u00f2 sentire nelle tracce \"\"Heal\" e \"Eat My Dust You Insensitive Fuck\".\n\"Judy Staring at the Sun\" vanta la partecipazione di Tanya Donelly. Nel singolo la Donelly canta il ritornello e la seconda strofa, ma nell'album la sua voce appare solo nel ritornello mentre tutte le strofe sono cantate da Rob Dickinson. La canzone ha raggiunto la posizione 22 nella Billboard Modern Rock Tracks chart, mentre il secondo singolo \"Waydown\"\" riusc\u00ec a piazzarsi alla posizione 15 nella Modern Rock chart e alla numero 24 sulla Mainstream Rock Tracks chart.\nL'album invece raggiunse il quinto posto nella Billboard Top Heatseekers chart, e per la prima volta nella storia della band riusc\u00ec anche ad entrare nella Billboard 200, arrivando alla posizione 163."}
{"id": "714617", "revid": "1782831", "url": "https://it.wikipedia.org/wiki?curid=714617", "title": "Abbazia di Monte Oliveto Maggiore", "text": "Labbazia di Monte Oliveto Maggiore \u00e8 un complesso monastico all'interno del comune di Asciano, sede dell'abate generale della Congregazione benedettina di Monte Oliveto ed \u00e8 sede dell'abbazia territoriale di Monte Oliveto Maggiore.\nStoria.\nLe origini dell'abbazia di Monte Oliveto Maggiore - 1313.\nSeguaci dell'ordine dei benedettini, gli olivetani fondarono il loro monastero nel 1313. Il beato Bernardo Tolomei (1272-1348) costitu\u00ec una comunit\u00e0 religiosa con il nome di Congregazione di Santa Maria di Monte Oliveto, sull'omonimo monte a met\u00e0 strada tra Siena e Arezzo. Nel 1319 la fondazione ricevette l'approvazione dal vescovo di Arezzo Guido Tarlati e venne inserita nella regola benedettina; l'anno successivo inizi\u00f2 la costruzione del monastero e nel 1344 la Congregazione olivetana ricevette la conferma da papa Clemente VI. I suoi membri si dedicavano principalmente alle arti al servizio della liturgia. A met\u00e0 Seicento c'erano sei monasteri olivetani in Toscana. \nMonte Oliveto Maggiore eretto in abbazia nullius - 1765.\nCon la bolla del 18 gennaio 1765, Monte Oliveto Maggiore fu eretto in abbazia nullius da papa Clemente XIII, senza cura pastorale. La giurisdizione dell'abate si estendeva alla chiesa, al monastero e alle persone ivi dimoranti: monaci, oblati, inservienti laici. Gli atti dell'abate come \"ordinarius loci\" furono registrati nel \"Libro Nullius\" di Monte Oliveto Maggiore, manoscritto del secolo XVIII, conservato nell'Archivio storico dell'abbazia, insieme alla bolla pontificia.\nMonte Oliveto Maggiore dopo il 1947.\nDal 1765 fino al 1947 l'Abbazia non ebbe parrocchie dipendenti. Solo nel secolo XX (1947, 1963, 1975) sono state aggregate all'abbazia alcune parrocchie rurali delle diocesi di Arezzo e di Chiusi-Pienza. Papa Pio XII con la bolla \"Nullus hominum ignorat\", del 1\u00ba maggio 1953, eresse il capitolo dei canonici nella chiesa abbaziale. Monte Oliveto Maggiore ha da sempre goduto di uno statuto speciale e l'abbazia territoriale \u00e8 tutt'oggi una sede della Chiesa cattolica immediatamente soggetta alla Santa Sede, appartenente alla regione ecclesiastica Toscana. Essa comprende 4 parrocchie site nel comune di Asciano: Santa Maria di Monte Oliveto Maggiore, San Florenzo a Vescona, San Giovanni Battista a Pievina (gi\u00e0 aretina, aggregata nel 1963), San Michele Arcangelo..\nArchitettura.\n\u00c8 situata su un'altura a dominio delle Crete senesi all'interno di un bosco di cipressi, querce e pini, \u00e8 uno dei pi\u00f9 importanti monumenti della Toscana sia per l'importanza storico-territoriale che per l'elevato numero di opere d'arte in essa racchiusa.\nIngresso ed esterno.\nSi accede al monastero tramite un palazzo medievale in mattoni rossi, raggiunto percorrendo un ponte levatoio e sovrastato da una massiccia torre quadrangolare dotata di barbacani e merlature. La costruzione di questo edificio, adibito a porta d'ingresso fortificata del monastero, fu iniziata nel 1393, per terminare nel 1526 ed essere poi seguita da un restauro nel XIX secolo. Sopra l'arcone d'ingresso \u00e8 posta una terracotta smaltata, raffigurante la \"Madonna col Bambino circondata da due angeli\", attribuita ai Della Robbia; nei pressi \u00e8 posta un'altra terracotta robbiana, raffigurante \"San Benedetto benedicente\".\nSuperato il palazzotto si imbocca un lungo e suggestivo viale di cipressi, lungo cui sono posti l'orto botanico della vecchia farmacia, distrutta nel 1896, una peschiera risalente al 1533 e alcune cappelle, quella della Madonna dell'Onigo, quella di San Benedetto, quella di San Bernardo Tolomei, quella di Santa Croce, quella di Santa Francesca Romana e quella di Santa Scolastica. In fondo al viale si trova il campanile, di stile romanico-gotico, e l'abside della chiesa che presenta una facciata gotica; nella zona absidale \u00e8 stata collocata nel 2009 la statua di San Bernardo Tolomei, di Massimo Lippi. Da una porta situata a destra dell'ingresso della chiesa si accede al Chiostro Grande.\nIl chiostro grande.\nIl chiostro grande, il primo dopo l'ingresso, \u00e8 a pianta rettangolare e venne realizzato tra il 1426 e il 1443. Presenta, al centro, una statua marmorea di San Benedetto e, in un angolo, una vera di pozzo, anch'essa in marmo, costruita nel 1439. Il lato pi\u00f9 antico presenta un particolare doppio loggiato in corrispondenza del primo e del secondo piano, con archi a tutto sesto poggianti su colonne in mattoni con capitelli in pietra.\nLe pareti delle quattro gallerie al pian terreno sono interamente dipinte con gli affreschi delle \"Storie di San Benedetto\", realizzati da Luca Signorelli e Antonio Bazzi detto \"Il Sodoma\". Si tratta di una delle pi\u00f9 importanti testimonianze della pittura italiana dell'epoca rinascimentale.\nGli affreschi del Signorelli sono otto e vennero realizzati nel 1497-98. I restanti sono del Sodoma e vennero realizzati dal 1505 in poi.\nLa chiesa.\nSi accede dal chiostro grande attraverso un passaggio sulla cui sinistra \u00e8 posto l'affresco \"Ges\u00f9 che porta la croce\", uno dei capolavori del Sodoma. Sempre dello stesso artista sono anche l'affresco posto sulla destra (\"Ges\u00f9 alla colonna\") e anche \"San Benedetto che d\u00e0 la regola ai fondatori di Monte oliveto\". Si entra nell'atrio, realizzato sul luogo di un'antica chiesa realizzata nel 1319 alle cui pareti sono posti gli affreschi raffiguranti i \"Padri eremiti del deserto\" del 1440 e un altro raffigurante il \"Miracolo di San Benedetto\", tutti realizzati da un ignoto artista di scuola senese. In una nicchia \u00e8 posto il gruppo scultoreo di fra Giovanni da Verona raffigurante la \"Madonna col bambino in trono\".\nLa chiesa, ha una navata a croce latina, presenta un interno molto luminoso. \u00c8 stata rinnovata in forme barocche nel 1772 da Giovanni Antinori. La maggiore opera d'arte presente \u00e8 il coro ligneo intagliato e intarsiato di fra Giovanni da Verona, realizzato nel 1503-1505. Si tratta di uno dei pi\u00f9 importanti esempi di opere di tarsia d'Europa.\nAltre opere degne di nota sono il \"leggio\" di fr\u00e0 Raffaele da Brescia e la tela di Jacopo Ligozzi, raffigurante l\"Assunta\" e sempre dello stesso autore anche la \"Nativit\u00e0 di Maria\" (1598) posta dietro l'altare maggiore. Dal transetto si accede alla Cappella del Sacramento che contiene un \"Crocifisso\" in legno policromato della prima met\u00e0 del XIV secolo. Notevole anche la Sagrestia con il soffitto in legno intarsiato realizzato nel 1417.\nChiostro di mezzo e refettorio.\nSi accede al chiostro di mezzo, solo in parte non compreso nel recinto della clausura, attraverso una porta situata sul lato sud del chiostro grande.\nIl chiostro di mezzo venne realizzato nel XV secolo ed \u00e8 circondato da un porticato con archi a tutto sesto poggianti su pilastri ottagonali. Sopra la porta di accesso vi \u00e8 la tela raffigurante la \" Madonna col Bambino e angeli\" del XV secolo. Sulla destra dopo aver attraversato un atrio in cui sono posti un \"lavabo\" del XVI secolo e sopra l'affresco dell\"Annunciazione\" del Riccio, si accede al Refettorio.\nQuest'ultimo fu costruito nel 1387-1390. \u00c8 costituito da un unico grande ambiente coperto con volta a botte ribassata e lunettata illuminato da grandi finestre rettangolari che si aprono sulla parete sinistra. Le pareti e la volta sono decorate dagli affreschi di fr\u00e0 Paolo Novelli che li realizz\u00f2 nel 1670. Sulla parete di fondo \u00e8 posta la tela raffigurante l\"Ultima Cena\" di Lino Dinetto (1948) in luogo di un antico affresco avente come soggetto lo stesso tema, attualmente in gran parte perduto.\nBiblioteca.\nDal chiostro di mezzo per una scala si accede al primo piano. Sulla prima rampa \u00e8 posto l'affresco del Sodoma dell\"Incoronazione di Maria\"; sulla seconda rampa l'affresco di ignoto raffigurante la \"Deposizione\". Nel vestibolo dipinto ad encausto raffigurante \"Personaggi e fatti della Congregazione Olivetana\" di Antonio M\u00fcller di Danzica risalente al 1631 si ha una doppia scalinata di recente costruzione che permette l'accesso alla biblioteca.\nLa sala della Biblioteca, voluta dall'abate Francesco Ringhieri nel 1515, venne disegnata da fra Giovanni da Verona, che ne scolp\u00ec anche i capitelli in pietra serena, intagli\u00f2 il portone di ingresso, l'armadio per i corali sulla parete di fondo e il candelabro ligneo del 1502, collocato in mezzo alla sala. Si tratta di un lungo ambiente diviso in tre navate, quella maggiore con volta a botte, le due laterali con volta a crociera, da un colonnato che sta in piedi nonostante nella stanza sottostante non ci siano colonne (vi \u00e8 infatti il refettorio), poich\u00e9 le colonne sono inclinate in modo da scaricare il peso sul muro portante.\nLa biblioteca monastica contiene 40.000 tra opuscoli, volumi e incunaboli, che tuttavia non sono quelli della originaria dotazione, andata dispersa dopo la soppressione dell'Ordine nel 1809, ma provengono dal soppresso monastero olivetano di Santa Maria di Monte Morcino Nuovo, presso Perugia.\nFarmacia.\nDa un grande arco che si apre nella parete di fondo, tramite una doppia scalinata, si accede alla Farmacia, anch'essa del XVI secolo. La Farmacia accoglie in vasi di ceramica bianca ed azzurra contrassegnati dallo stemma olivetano (XVII secolo) una ricca collezione di erbe medicinali. Sulle parete laterali due grosse icone intagliate in legno e indorate di un artista del XV secolo, mentre sulla parete di fondo si staglia la \"Madonna che dona l'abito monastico a san Bernardo Tolomei\" di Giovanni de Maria (XVI secolo).\nDefinitorio.\nCon il nome di definitorio si intende la Sala del Capitolo (1498), sulla cui parete di fondo \u00e8 posto l'affresco \"Madonna col Bambino e Santi\" di Matteo Ripanda (XVI secolo), in cui \u00e8 stato allestito un piccolo museo di arte sacra. Vi sono infatti ospitati una serie di dipinti quali la \"Madonna col Bambino\" di Segna di Bonaventura, la \"Maest\u00e0\" del Maestro di Monteoliveto, il \"San Bernardino\" di Neroccio di Bartolomeo, l'affresco di scuola senese raffigurante \"San Sebastiano\" e la \"Madonna col Bambino\" di Vincenzo Tamagni"}
{"id": "714620", "revid": "1652134", "url": "https://it.wikipedia.org/wiki?curid=714620", "title": "Strage del Turchino", "text": "La strage del Turchino \u00e8 un eccidio di prigionieri politici compiuto dalle SS, durante le prime ore del mattino del 19 maggio 1944 in localit\u00e0 Fontanafredda, sulle pendici del Bric Busa, nelle vicinanze del passo del Turchino. Vi trovarono la morte 59 civili italiani.\nFatti.\nLa strage segu\u00ec di qualche giorno l'attentato al cinema Odeon di Genova, che era stato requisito per essere destinato ad uso esclusivo delle truppe tedesche. L'accesso ai civili italiani era vietato e un presidio di militari controllava l'identit\u00e0 di chi entrava. Nell'attentato, compiuto alle ore 19 del 15 maggio da un gappista che si era travestito da tenente della Wehrmacht, morirono quattro marinai tedeschi e altri sedici rimasero feriti, uno dei quali mor\u00ec nei giorni successivi.\nLe modalit\u00e0 di esecuzione della rappresaglia terroristica che ne segu\u00ec furono particolarmente dure, giungendo oltre anche al rapporto di 10 a 1 previsto dal bando di Kesselring, gi\u00e0 messo in opera nell'eccidio delle Fosse Ardeatine. Prelevate di notte dal carcere genovese di Marassi, le 59 vittime, molte non ancora ventenni, furono trasportate a bordo di camion al passo del Turchino e di l\u00ec, dopo un percorso di un paio di chilometri, condotte fino ai prati del versante meridionale del Bric Busa. In questa localit\u00e0, a gruppi di sei, furono fatti salire sopra delle tavole, disposte su una grande fossa che il giorno precedente un gruppo di ebrei era stato costretto a scavare, in modo che ognuno, prima di cadervi dentro dopo la scarica di mitra, potesse vedere i cadaveri dei suoi compagni.\nTra le 59 vittime, 17 erano scampate alla strage della Benedicta compiuta solo un mese prima.\nPer la strage del Turchino e per quelle della Benedicta, di Portofino e di Cravasco, dove trovarono la morte complessivamente 246 persone, Siegfried Engel, ex-capo delle SS a Genova, conosciuto anche come il \u00abboia di Genova\u00bb, fu condannato all'ergastolo in Italia nel 1999, ma non scont\u00f2 mai la pena in quanto la prassi diplomatica tedesca non accettava l'estradizione. Nel 2002, novantatreenne, Engel \u00e8 stato processato ad Amburgo e condannato a sette anni di reclusione per crimini di guerra, che non ha tuttavia scontato a causa dell'et\u00e0 avanzata. \u00c8 morto nel 2006, a 97 anni, senza aver scontato pene detentive.\nNel luogo della strage, lungo la strada provinciale n.73 del passo del Faiallo, \u00e8 stato costruito un monumento commemorativo conosciuto come \u00abSacrario dei Martiri del Turchino\u00bb.\nAi Martiri del Turchino \u00e8 stato dedicato il nuovo tunnel del Turchino, aperto nel 2013.\nI martiri del Turchino.\nDieci dei martiri del Turchino non sono stati identificati; i nomi degli altri patrioti (quasi tutti giovanissimi) sono:"}
{"id": "714625", "revid": "1543377", "url": "https://it.wikipedia.org/wiki?curid=714625", "title": "Paremiologia", "text": "La paremiologia (dal greco \"paroim\u00eda\") \u00e8 lo studio dei proverbi e di ogni prodotto linguistico che intenda trasmettere la conoscenza basata sull'esperienza di ogni giorno.\nParemiografia e paremiologia.\nLa paremiologia va distinta dalla paremiografia, che consiste nella sola attivit\u00e0 di raccolta di proverbi. \u00c8 per\u00f2 vero che le due discipline si sono spesso sovrapposte e che molta dell'attivit\u00e0 paremiologica sia stata di fatto solo paremiografica.\nLa tradizione paremiografica \u00e8 antichissima e se ne trova traccia in ambiente ebraico (il Libro dei Proverbi, contenuto nella Bibbia, raccoglierebbe detti risalenti al periodo monarchico, genericamente e impropriamente attribuiti a Salomone), ma anche ellenistico (come nel caso delle \"sentenze\" di Menandro, raccolta di espressioni di saggezza popolare tratte dalle sue commedie, o nel caso di Aristotele, che si interess\u00f2 di detti). Questo interesse culmin\u00f2 nelle raccolte di Zenobio e dello Pseudo-Plutarco, finch\u00e9 non si form\u00f2 un \"Corpus paroemiographorum\", che tanta parte avr\u00e0 nel formarsi della tradizione medievale.\nDel XIII secolo sono le raccolte di Gregorio di Cipro e di Massimo Planude. Nel 1500 Erasmo da Rotterdam compose gli \"Adagia\", una raccolta commentata, e sono in genere rinascimentali i primi esempi di analisi paremiologica. L'interesse verso i proverbi ebbe un'importanza decisiva per i romantici ed \u00e8 proseguito nel XX secolo (padre della paremiologia moderna \u00e8 considerato lo statunitense Archer Taylor, con l'opera \"The Proverb\", del 1931)."}
{"id": "714636", "revid": "110092404", "url": "https://it.wikipedia.org/wiki?curid=714636", "title": "Bandini 1100", "text": "La Bandini 1100 \u00e8 un'autovettura prodotta dal 1947 al 1950 dalla ditta Bandini Automobili di Forl\u00ec.\nNel 1947 Ilario Bandini, svilupp\u00f2 il progetto di un'automobile che fosse adatta alla quotidianit\u00e0 ma anche alle corse.\nIl prototipo fu equipaggiato di un motore derivato da una Fiat 1100 a cui Bandini adatt\u00f2 una testata bialbero di un'Alfa Romeo sei cilindri 12 valvole. La distribuzione, obbligatoriamente modificata cos\u00ec come gli alberi a camme, era a catena ed ingranaggi.\nLa produzione di un piccolo lotto di questo modello prevedeva invece, l'utilizzo di motori e cambio Siata 1500 c.c. ma, di fatto, si ferm\u00f2 a pochi esemplari.\nQuesto tipo fu la seconda Bandini a varcare i confini nazionali. Tony Pompeo, importatore italoamericano, ne acquist\u00f2 una, alla fine degli anni quaranta, rigorosamente verniciata di rosso, che port\u00f2 a New York per farla correre nella categoria FM del campionato SCCA (Sports Car Club of America). Nelle foto, alla guida \u00e8 il veloce \"scalatore e stradista\" Giovanni Bracco, vincitore assoluto anche della Mille Miglia del 1952, della Coppa Acerbo e del Circuito di Pescara.\nIl telaio.\nIl particolare disegno dell'autotelaio e i tubi in acciaio speciale a sezione ellittica di derivazione aeronautica, della Caproni, garantivano il giusto rapporto tra leggerezza e rigidit\u00e0 torsionale. Fu Il primo telaio realizzato completamente all'interno della Bandini.\nLa carrozzeria.\nLa carrozzeria \u00e8 biposto in alluminio, con grandi fari all'estremit\u00e0 e griglia ellissoidale ad elementi incrociati che caratterizzano un frontale molto arrotondato. Due \"vetrini\" separati sostituiscono il parabrezza. Una \"modanatura\" parte dal centro della griglia anteriore e dopo aver lambito lo stemma si allarga a sezione iperboloide definendo ed enfatizzando la presa d'aria al centro del cofano. Le fiancate e gli sportelli, non influenzano le linee principali nate dalla parte anteriore; esse si affievoliscono nella parte posteriore che risulta cos\u00ec, morbida e pulita in completa sintonia con il resto della vettura. \nFu realizzata dalla carrozzeria piemontese Motto."}
{"id": "714638", "revid": "367445", "url": "https://it.wikipedia.org/wiki?curid=714638", "title": "Hamilton Luske", "text": "Biografia.\nEntr\u00f2 nella Disney nel 1936 come animatore.\nGi\u00e0 nel 1940 venne promosso alla regia di \"Pinocchio\" assieme a Ben Sharpsteen.\nNegli anni cinquanta collabor\u00f2 come co-regista in \"Cenerentola\" , \"Peter Pan\" e \"Lilli e il Vagabondo\" assieme a Clyde Geronimi e Wilfred Jackson.\nSi ritir\u00f2 dalla Disney nel 1965, un anno dopo la direzione di alcune sequenze animate nel film \"Mary Poppins\", per le quali vinse l'Oscar."}
{"id": "714639", "revid": "15756", "url": "https://it.wikipedia.org/wiki?curid=714639", "title": "Abgal", "text": "Dio della mitologia siro-palestinese pre-islamica, Abgal (correlato al sumero \"ab.gal\", parola imparentata del termine accadico Apkallu, \"nocchiero\") \u00e8 un'entit\u00e0 soprannaturale che, nella zona di Palmira, \u00e8 identificata ora come un dio, ora come uno dei \"ginnay\u0113\" (genio).\nSu un rilievo viene raffigurato come dio cavaliere con una dea in piedi.\nAl contrario dei jinn islamici, i \"ginnay\u0113\" (pl. di \"ginn\") erano considerati entit\u00e0 protettrici degli uomini e spesso immaginati come armati e inforcanti un cavallo.\nGli Abgal (7, 8 o 16, a seconda delle versioni del mito accadico), erano messaggeri di Enki, il dio sumerico che regola il mondo."}
{"id": "714641", "revid": "81981", "url": "https://it.wikipedia.org/wiki?curid=714641", "title": "Hobal", "text": ""}
{"id": "714642", "revid": "767487", "url": "https://it.wikipedia.org/wiki?curid=714642", "title": "Al bar dello sport", "text": "Al bar dello sport \u00e8 un film del 1983 diretto da Francesco Massaro e con protagonisti Lino Banfi e Jerry Cal\u00e0.\nTrama.\nLino, uno squattrinato emigrato pugliese a Torino, \u00e8 ospite poco gradito in casa della sorella e del cognato. Fidanzato con Rossana, una bella e attraente cassiera, ed amico del ragazzo muto detto Parola, che fa lo sguattero al Bar Sport, una mattina nello stesso bar, mentre Lino compila una schedina, Parola gli suggerisce di inserire il \"2\" in Juventus-Catania, Lino, dapprima riluttante, alla fine si lascia convincere, e, grazie al consiglio di Parola riesce a fare un tredici al Totocalcio da 1 miliardo e 300 milioni di lire.\nLino, lasciato dalla fidanzata che non sa che \u00e8 lui il vincitore che tutti cercano, braccato dagli amici Gaetano, Ciccio e Leo che vorrebbero regali e da Don Raffaele, un boss mafioso che pretende 130 milioni di interessi, fugge con Parola verso la Costa Azzurra, nascondendo il denaro nella ruota di scorta della macchina; tuttavia, fermandosi a Sanremo, Parola si lascia tentare dal gioco e perde tutti i soldi di Lino al casin\u00f2. Ma la fortuna \u00e8 ancora dalla loro parte e alla fine con l'ultima fiche vinceranno tre miliardi di lire e Parola ricomincer\u00e0 a parlare.\nAccoglienza.\nIncassi.\nIl film incass\u00f2 666.865.000 di lire.\nCritica.\nFurono miste le reazioni della critica al film, tra tutti il Patalogo lo defin\u00ec \"(...) Abbastanza modesto, sia come incassi sia come riuscita. E poi, la storia della schedina vincente e dei due poveracci meridionali a Torino \u00e8 un po' datata\"."}
{"id": "714644", "revid": "731511", "url": "https://it.wikipedia.org/wiki?curid=714644", "title": "Julius Nyerere", "text": "Nato in Tanganika da un Re Zanaki, il principe Nyerere era conosciuto anche con il nome Kiswahili di \"Mwalimu\", ovvero \"maestro\", per la professione che svolgeva prima di entrare in politica.\nFormazione.\nAll'et\u00e0 di 12 anni, Nyerere inizi\u00f2 a frequentare la Scuola primaria governativa a Musoma e in tre anni complet\u00f2 il programma quadriennale, trasferendosi poi alla Scuola Secondaria maschile di Tabora. Ottenne una borsa di studio per l'Universit\u00e0 di Makerere (che al tempo era l'unico istituto d'istruzione universitaria presente nell'Africa Orientale) dove consegu\u00ec il diploma.\nTornato in Tanganika, insegn\u00f2 biologia e inglese in una scuola di Tabora per circa tre anni. Nel 1949 riusc\u00ec ad ottenere una borsa di studio per frequentare l'Universit\u00e0 di Edimburgo, completando il percorso di studi nel 1952 con un Masters of Arts Degree in storia ed economia: fu un'opportunit\u00e0 straordinaria, visto anche che Nyerere fu il primo tanzaniano a studiare in un'universit\u00e0 britannica e il secondo a conseguire un titolo fuori dal continente africano. Proprio ad Edimburgo, in parte anche grazie all'incontro con il pensiero fabiano, Nyerere inizi\u00f2 a sviluppare la sua particolare lettura socialista della questione africana.\nCarriera politica.\nAl suo ritorno in Tanganika, Julius Nyerere inizi\u00f2 ad insegnare storia, inglese e kiswahili al St.Frencis College, vicino a Dar es Salaam dove fond\u00f2 il TANU.\nLa sua attivit\u00e0 politica attir\u00f2 l'attenzione delle autorit\u00e0 coloniali e Nyerere fu costretto a scegliere tra questa e la professione di insegnante.\nDecise quindi di licenziarsi e di continuare il suo lavoro nell'intento di ricondurre a unit\u00e0 i differenti gruppi nazionalisti del paese, raggiungendo l'obiettivo nel 1954.\nViaggi\u00f2 molto attraverso il paese parlando con le persone comuni e i capi-trib\u00f9, cercando appoggio per il movimento indipendentista. Fu portavoce del TANU presso la Quarta commissione dell'Assemblea Generale dell'ONU.\nL'abilit\u00e0 oratoria e la sua grande integrit\u00e0 aiutarono Nyerere a raggiungere l'indipendenza del suo paese senza guerre o spargimenti di sangue; un fattore rilevante nella transizione dalla condizione di colonia del Tanganika, fu anche la collaborazione del Governatore britannico Sir Richard Turnbull.\nEntr\u00f2 nel Consiglio coloniale nel 1958, fu eletto primo ministro dell'autogoverno nel 1960 e con la proclamazione dell'indipendenza del Tanganika il 9 dicembre 1961, fu nominato inizialmente Primo ministro e, dall'anno successivo, Presidente della Repubblica.\nNyerere ebbe un ruolo fondamentale nell'unione tra il Tanganika e l'arcipelago di Zanzibar, che da poco aveva ottenuto l'indipendenza, e aveva subito rovesciato con un colpo di Stato il Sultano Abdullah bin Khalifa: nacque cos\u00ec, il 26 aprile 1964, la Tanzania.\nPolitica economica.\nUna volta al potere, Nyerere intraprese un progetto di sviluppo di stampo socialista, annunciato con la Dichiarazione di Arusha del 1967: elemento caratterizzante di questo documento che rappresenta il fondamento del Socialismo Africano fu il processo di collettivizzazione del sistema agricolo del paese, cosiddetto \"Ujamaa\". Allo stesso tempo divent\u00f2 una priorit\u00e0 l'istruzione, mettendo fine a tutte le discriminazioni razziali delle scuole.\nNyerere riponeva completa fiducia nelle popolazioni contadine dell'Africa, nei loro valori e modi di vita tradizionali. Riteneva che la vita del paese dovesse organizzarsi intorno all\"'Ujamaa\", o \"famiglia estesa\", fondata proprio su quei valori tradizionali gi\u00e0 presenti nei villaggi originari esistenti prima della colonizzazione imperialista. Il ritorno ai costumi e ai metodi di vita e di economia preesistenti all'ingresso del capitalismo nel paese avrebbe condotto, secondo Nyerere, allo stato ideale. Il sistema \"Ujamaa\" fall\u00ec per vari motivi: la crisi petrolifera degli anni settanta, la mancanza di investimenti dall'estero, il crollo del costo di alcuni beni esportati e lo scoppio della guerra con l'Uganda nel 1978. Nel 1976 la Tanzania, che era stata il maggior esportatore di prodotti agricoli del continente, si trov\u00f2 ad esserne il principale importatore. Nyerere decise di ritirarsi in occasione delle elezioni presidenziali del 1985, lasciando che il paese si aprisse al libero mercato sotto la guida di Ali Hassan Mwinyi. Rimase comunque presidente del partito unico per 5 anni fino al 1990, e continu\u00f2 ad influenzare la vita politica fino alla morte. \u00c8 ancora riconosciuto come il Padre della Nazione.\nPolitica estera.\nNyerere rivendicava l'unit\u00e0 africana: \u00abSenza unit\u00e0, i popoli dell'Africa non hanno futuro, se non come perpetue e deboli vittime dell'imperialismo e dello sfruttamento\u00bb. Con questo in mente, cerc\u00f2 di convincere i leader di Uganda, Kenya e Zanzibar a unire le forze con il Tanganica per costruire un'unica federazione. Osservando i disordini in alcuni Paesi di recente indipendenza, in particolare in Congo, Nyerere inizi\u00f2 a riflettere sul posto e sul ruolo dell'esercito. L'influenza talvolta eccessiva dei giovani eserciti africani sulla politica nazionale e la loro incapacit\u00e0 di lottare contro le intrusioni delle grandi potenze lo spinse a battersi per la costruzione di un esercito comune ai Paesi africani.\nNyerere fu un convinto assertore del Movimento panafricano che attravers\u00f2 il continente negli anni '60 e collabor\u00f2 alla fondazione dell'Organizzazione dell'Africa Unita nel 1963. Tra l'altro forn\u00ec la base logistica per numerosi movimenti africani di liberazione come l'African National Congress (ANC) e il Congresso Panafricano (PAC) del Sudafrica, il FRELIMO del Mozambico, il MPLA dell'Angola, lo ZANLA dello Zimbabwe e il SWAPO della Namibia. Dalla met\u00e0 degli anni settanta, fu leader insieme al Presidente dello Zambia, Kenneth Kaunda, del \"Front Line States\", che supportava la campagna per il governo della maggioranza nera in Sudafrica. Nyerere proclam\u00f2 la sua neutralit\u00e0 nello scenario della guerra fredda, e sotto la sua guida la Tanzania riusc\u00ec a mantenere relazioni distese con entrambe le forze in campo.\nLe relazioni della Tanzania con i suoi vicini africani (in particolare quelli del nord, Uganda e Kenya) si sono deteriorate nel corso degli anni. Il Kenya, vicino ai paesi occidentali, si \u00e8 allontanato sempre pi\u00f9 dalla Tanzania e il confine tra i due paesi \u00e8 stato addirittura chiuso dal 1977 al 1983. In Uganda, Idi Amin Dada, che aveva ambizioni di espansione territoriale, incolp\u00f2 il suo vicino tanzaniano di aver ospitato gli oppositori del suo regime. L'Uganda ha attaccato la Tanzania alla fine del 1978, invadendo l'area intorno al lago Vittoria. \nDopo il proprio ritiro, Nyerere viaggi\u00f2 molto pi\u00f9 di quanto non avesse fatto durante la sua presidenza; uno dei suoi ruoli di pi\u00f9 alto profilo degli ultimi anni fu come capo mediatore nel conflitto in Burundi del 1996. Mor\u00ec di leucemia in un ospedale di Londra, il 14 ottobre del 1999. \nCausa di beatificazione.\nNel gennaio del 2005 la diocesi di Musoma ha aperto la causa di beatificazione di Julius Nyerere, che era stato cattolico devoto e uomo dalla riconosciuta integrit\u00e0. Dal 1\u00ba febbraio 2012 il dr. Waldery Hilgeman \u00e8 Postulatore della causa di beatificazione del Servo di Dio Julius Nyerere."}
{"id": "714645", "revid": "1305772", "url": "https://it.wikipedia.org/wiki?curid=714645", "title": "Badmotorfinger", "text": "Badmotorfinger \u00e8 il terzo album discografico del gruppo grunge statunitense Soundgarden, pubblicato nel 1991 dalla A&amp;M Records.\nIl disco.\nTerminata la tourn\u00e9e promozionale del precedente album \"Louder Than Love\" (1989), i Soundgarden iniziarono le sedute di registrazione in studio per il prossimo disco con il nuovo bassista Ben Shepherd. Il sound generale dell'album, se musicalmente mantiene la caratteristica sonorit\u00e0 heavy metal delle opere precedenti, dal punto di vista testuale mostra una maggior impegno compositivo.\nL'attenzione generale alla quale era sottoposta all'epoca la scena grunge di Seattle, aiut\u00f2 la promozione di \"Badmotorfinger\". I singoli \"Outshined\" e \"Rusty Cage\" furono trasmessi ad alta rotazione da MTV e dalle varie stazioni radio. Grazie a queste felici circostanze, \"Badmotorfinger\" divenne l'album di maggior successo della band fino a quel momento. Il gruppo support\u00f2 l'uscita del disco con tour nel Nord America ed in Europa, aprendo come gruppo spalla alcuni concerti dei Guns N' Roses durante l\"'Use Your Illusion Tour\". Nel 1992, \"Badmotorfinger\" ricevette una nomination ai Grammy Award nella categoria \"Miglior interpretazione metal\". L'album \u00e8 stato certificato doppio disco di platino dalla Recording Industry Association of America (RIAA) negli Stati Uniti, vendendo pi\u00f9 di 2 milioni di copie.\nRegistrazione e produzione.\n\"Badmotorfinger\" fu il primo album della band con in formazione il nuovo bassista Ben Shepherd, unitosi al gruppo nell'aprile 1990 in sostituzione di Jason Everman. Il disco venne registrato nella primavera del 1991 nello Studio D di Sausalito, California, ai Bear Creek Studios di Woodinville, Washington, e agli A&amp;M Studios di Los Angeles, California. I Soundgarden scelsero di lavorare nuovamente con il produttore Terry Date che gi\u00e0 si era occupato della produzione di \"Louder Than Love\".\nCornell rifer\u00ec che l'arrivo di Shepherd nella band port\u00f2 una \"ventata di aria fresca e di creativit\u00e0\" alle sedute di registrazione, e che la sua tecnica strumentale e l'abilit\u00e0 compositiva aumentarono di molto il potenziale del gruppo. Prima di entrare a farvi parte, i Soundgarden erano stati il gruppo preferito di Shepherd.\nPubblicazione ed accoglienza.\n\"Badmotorfinger\" raggiunse la posizione numero 39 nella classifica statunitense Billboard 200. L'album usc\u00ec nello stesso anno di \"Nevermind\" dei Nirvana e di \"Ten\" dei Pearl Jam, due enormi successi che contribuirono a spalancare le porte del mainstream all'alternative rock. Anche se surclassato all'epoca dalla popolarit\u00e0 di \"Nevermind\", l'attenzione generale verso il grunge causata dal successo dell'album dei Nirvana, port\u00f2 beneficio anche a \"Badmotorfinger\" e, di conseguenza, ai Soundgarden. \"Badmotorfinger\" fu uno dei 100 album pi\u00f9 venduti del 1992. Negli Stati Uniti venne certificato doppio disco di platino dalla RIAA.\nSteve Huey di AllMusic assegn\u00f2 all'album quattro stellette e mezzo su cinque, definendolo \u00abpesante, hard rock pieno di sensibilit\u00e0 intellettuale e complesse tessiture strumentali.\u00bb Gina Arnold di \"Entertainment Weekly\" diede al disco una B+ come voto. Egli scrisse: \u00abin canzoni come la cinica \"Jesus Christ Pose\" e \"Slaves and Bulldozers\", i Soundgarden suonano molto pi\u00f9 intelligenti rispetto ai loro coetanei, che di rado parlano di altre cose oltre l'esaltarsi con alcol, ragazze, e automobili.\u00bb Robert Christgau assegn\u00f2 all'album una B-, definendolo \u00abun credibile album metal\u00bb ma criticando lo stile lirico dei testi dei brani.\nDa \"Badmotorfinger\" furono estratti i singoli \"Jesus Christ Pose\", \"Outshined\", e \"Rusty Cage\". Mentre i video di \"Outshined\" e \"Rusty Cage\" furono normalmente programmati da MTV, quello di \"Jesus Christ Pose\" venne messo al bando nel 1991, a causa dei contenuti \"blasfemi\" della canzone. Molti ascoltatori si sentirono offesi dal testo e dal video, protestando con l'emittente tv che quindi decise di non trasmettere pi\u00f9 il videoclip. A causa delle polemiche scatenate da \"Jesus Christ Pose\", la band ricevette anche delle minacce di morte mentre era in tourn\u00e9e nel Regno Unito.\n\"SatanOscillateMyMetallicSonatas\".\nIn anticipazione della partecipazione della band al Lollapalooza 1992, il 23 giugno '92 venne pubblicata una limited edition di \"Badmotorfinger\" con l'aggiunta di un EP intitolato \"SatanOscillateMyMetallicSonatas\" (o \"SOMMS\"). Il titolo \u00e8 un palindromo. L'EP include tre cover, un brano originale dei Soundgarden, ed una canzone dal vivo. Per la reinterpretazione del brano dei Black Sabbath \"Into the Void\", il testo originale venne sostituito dalle parole di protesta di Capo Seattle, che seguono la metrica della canzone. Ai Grammy Awards del 1993, \"Into the Void (Sealth)\" ricevette una nomination nella categoria \"Miglior interpretazione metal\".\nOuttakes.\nDei brani provati durante le sedute di registrazione ma non inclusi nella versione definitiva del disco, \"Cold Bitch\" venne successivamente inserita come lato B del singolo \"Spoonman\" nel 1994, mentre \"She's A Politician\" apparve nel singolo \"Burden in My Hand\" del 1996. \"Cold Bitch\" era una delle canzoni preferite da Shepherd, tra quelle provate dalla band all'epoca. La canzone \"Birth Ritual\" non venne mai completata durante le sessioni in studio per \"Badmotorfinger\". Una versione \"finita\" sarebbe poi apparsa nella colonna sonora del film \"Singles - L'amore \u00e8 un gioco\" del 1992, e successivamente inclusa nelle raccolte \"Telephantasm\" (2010) e \"\" (2014). \"No Attention\", inserita in seguito nell'album \"Down on the Upside\" del 1996, venne anch'essa provata durante queste sedute ma senza successo perch\u00e9, secondo quanto dichiarato da Kim Thayil, \"non funzionava\". \"Black Rain\" venne inclusa nella compilation \"Telephantasm\" e successivamente, in \"Echo of Miles: Scattered Tracks Across The Path\". Infine, tre tracce furono scartate durante il processo di missaggio, due delle quali erano \"A Broom\", e \"How Should I Know?\""}
{"id": "714656", "revid": "2130554", "url": "https://it.wikipedia.org/wiki?curid=714656", "title": "Punto caldo di biodiversit\u00e0", "text": "Un punto caldo di biodiversit\u00e0 (o anche \"hotspot di biodiversit\u00e0\") \u00e8 una regione geografica con una significativa riserva di biodiversit\u00e0 che \u00e8 a rischio a causa dell'uomo. Norman Myers ha introdotto il concetto in due articoli pubblicati sul \"The Environmentalist\" nel 1988 e nel 1990, rivisto poi da Myers e altri in \u201cHotspots: Earth's Biologically Richest and Most Endangered Terrestrial Ecoregions\u201d.\nPer essere qualificata come un punto caldo della biodiversit\u00e0 una regione deve avere due criteri: deve contenere almeno lo 0,5% o 1.500 specie endemiche e deve avere perso almeno il 70% della sua vegetazione primaria. Nel mondo 34 aree sono classificate come hotspot."}
{"id": "714660", "revid": "486946", "url": "https://it.wikipedia.org/wiki?curid=714660", "title": "Hot spots di biodiversit\u00e0", "text": ""}
{"id": "714661", "revid": "307923", "url": "https://it.wikipedia.org/wiki?curid=714661", "title": "Arktos", "text": ""}
{"id": "714662", "revid": "109841508", "url": "https://it.wikipedia.org/wiki?curid=714662", "title": "Dio Hagar", "text": "Nella mitologia araba pre-islamica, Dio Hagar era un dio sabeo: il suo nome veniva tradotto come \"colui che preserva\".\nAlcuni studiosi hanno tuttavia fatto rilevare una relazione con il termine \"pietra\", in ragione di un altro epiteto del dio che \u00e8 \"rosso\", qualit\u00e0 che nella mitologia araba pre-islamica viene associata alla pietra."}
{"id": "714663", "revid": "22475", "url": "https://it.wikipedia.org/wiki?curid=714663", "title": "Lavados", "text": ""}
{"id": "714666", "revid": "6923", "url": "https://it.wikipedia.org/wiki?curid=714666", "title": "MTS Group", "text": "MTS S.p.A. \u00e8 la societ\u00e0 proprietaria dell'omonima piattaforma elettronica per la trattazione all'ingrosso di titoli obbligazionari europei a reddito fisso, in particolare titoli di Stato e di emittenti sovranazionali a cui partecipano pi\u00f9 di mille operatori, generando un .\nStoria ed assetto.\nNel 1988 fu costituito in Italia il Mercato generale di titoli di Stato, disciplinato dal Ministero del Tesoro e sottoposto alla supervisione della Banca d'Italia e della Consob; nel 1998 esso fu privatizzato come MTS S.p.A..\nNel gennaio 2006 il 60,37% del suo capitale sociale \u00e8 stato acquisito da MBE Holding e la quota restante \u00e8 ripartita tra 27 gruppi bancari internazionali. La societ\u00e0 prevede un assetto di gestione tradizionale, con un consiglio di amministrazione.\nLa piattaforma \u00e8 stata quindi estesa in tutti i paesi europei ed in Israele, con 16 mercati locali ed 8 sovranazionali e costituisce un modello comune sul quale gli organismi nazionali di regolamentazione esercitano il controllo secondo le proprie specifiche leggi."}
{"id": "714667", "revid": "486946", "url": "https://it.wikipedia.org/wiki?curid=714667", "title": "Dragoran", "text": ""}
{"id": "714668", "revid": "22475", "url": "https://it.wikipedia.org/wiki?curid=714668", "title": "Mewtu", "text": ""}
{"id": "714671", "revid": "767487", "url": "https://it.wikipedia.org/wiki?curid=714671", "title": "Madrigali Magri", "text": "I Madrigali Magri sono stati un gruppo musicale post rock italiano nato nel 1995 tra Nizza Monferrato ed Acqui Terme. La band, approdata alla scuderia Wallace Records nel 1999 \u00e8 anche conosciuta per essere il primo progetto musicale di una certa risonanza di Giovanni Succi, in seguito meglio conosciuto per la sua attivit\u00e0 cantautorale solista e come autore di testi ed arrangiamenti dei Bachi da pietra.\nStoria dei Madrigali Magri.\n1995-1999: Gli esordi e l'autoproduzione.\nI Madrigali Magri nacquero nel 1995 tra Nizza Monferrato ed Acqui Terme dall'incontro di Gianbeppe Succi, Nicoletta Parodi e Valerio Rossi. La band scelse un nome che rappresentasse la loro volont\u00e0 di comporre canzoni scarne e minimali, unendo nel contempo \"una parola vecchia che suona ricca ed una parola contemporanea che suona povera\" dando cos\u00ec l'idea della dualit\u00e0 astrazione/concretezza insita nelle varie anime del gruppo.\nIn questi primi anni i Madrigali Magri autoprodussero tre cassette su Portastudio, tra cui la loro prima omonima del 1996 che vedeva anche la partecipazione di Paolo Enrico Archetti Maestri degli Yo Yo Mundi e Matteo Sandri dei Broken come chitarristi nel brano \"Stige\". Le loro prime cassette erano spesso influenzate da sonorit\u00e0 noise rock tipiche di un certo underground statunitense di quel periodo, ed il loro brano \"Ominide\" fu inserito nella compilazione \"Zona Libera\" (Zona Libera Records, 1997) al fianco di band ed artisti come Linea 77, Daniele Brusaschetto e Vortice Cremisi. Sempre in questi anni parteciparono alla trasmissione \"Liberi Gruppi\" condotta da Filippo Solibello su Radio Popolare Milano\nFu solo in seguito ad un concerto dei L'Enfance Rouge che i Madrigali Magri chiesero a Fran\u00e7ois-R\u00e9gis Cambuzat e Chiara Locardi di curare la produzione artistica del loro primo album. La band entr\u00f2 cos\u00ec nel loro studio a Preggio, dove incisero il loro primo album autoprodotto intitolato \"Lische\", un disco cantato in italiano, dalla forte attitudine sperimentale ed con un largo utilizzo di sonorit\u00e0 dissonanti che generavano un senso di incomunicabilit\u00e0 fatta di \"voci sussurrate [...] chitarre spesso acustiche volutamente sotto tono, rumore bianco\". L'album trov\u00f2 la distribuzione nazionale della White\u2019n\u2019Black ed il sostegno di Luca Ribuoli, che allora gestiva la \"Zarathustra\" e per un certo periodo cur\u00f2 il management della band. Il disco raccolse un discreto consenso di critica e di vendite, facendo conoscere la band nella penisola tanto che Il Mucchio gli dedic\u00f2 la copertina dell'inserto mensile \"Fuori dal Mucchio\".\n2000-2004: I Madrigali Magri alla Wallace Records.\nFu proprio grazie a \"Lische\" ed alla discreta notoriet\u00e0 acquisita negli ambienti del rock alternativo italiano che la band firm\u00f2 il contratto con la Wallace Records, per la quale nel 2000 incideranno \"Negarville\". L'album, che sembrava porre maggiormente l'accento sulla sperimentazione rispetto al precedente, pur risultando difficilmente catalogabile rispetto alle sonorit\u00e0 ad esso contemporanee fu un'ulteriore conferma della band, tanto da esser definito da Piero Scaruffi come \"un disco importante per lo svecchiamento della scena musicale italiana\". Nello stile \"Negarville\", anche grazie al tono recitativo della voce ed ai testi di Gianbeppe Succi, richiamava alla mente \"la registrazione di una rappresentazione teatrale d'avanguardia, con momenti di ermetismo, colpi di scena e lunghi silenzi espressivi\", simile ad una \"voce che sussurra e rantola come attraverso un confessionale\". Il brano che da nome all'album fu poi inserito nella compilazione \"EP-ROM\" della fanzine Equilibrio Precario, che racchiudeva un'ampia selezione di band della scena alternativa italiana.\nSempre su Wallace Records, usc\u00ec nel 2002 il loro terzo album intitolato \"Malacarne\", un album ancor pi\u00f9 oscuro dei precedenti, fatto di tonalit\u00e0 di \"rock scarnificato, \u201cjazzato\u201d e \u201cbluesificato\u201d\". Oltre al consueto tour nazionale della band, Gianbeppe Succi propose, tra il 2002 ed il 2003, un tour solista che lo vedeva eseguire i brani di \"Malacarne\" accompagnato da un video di Francesca Fini appositamente preparato per questi concerti.\nI Madrigali Magri si sciolsero infine nel 2004, dopo aver pubblicato \"Mini\", il loro ultimo lavoro, distribuito solamente sul web.\nDopo i Madrigali Magri.\nL'unico a proseguire la carriera musicale dopo l'esperienza Madrigali Magri fu Gianbeppe Succi che, con lo pseudonimo di Giovanni Succi, inaugur\u00f2 un nuovo progetto musicale chiamato Bachi da Pietra con Bruno Dorella della Bar La Muerte realizzando 6 album e diversi EP, singoli e split. Il nuovo progetto di Succi rappresenter\u00e0 un'altra esperienza importante per il rock indipendente italiano, tanto che il loro \"Tarlo terzo\" (Wallace Records, 2008) venne inserito da Federico Guglielmi tra i 50 migliori album di rock cantato in italiano realizzati tra il 2000 ed il 2010.\nIn seguito Giovanni Succi intraprese la carriera solista."}
{"id": "714680", "revid": "65435", "url": "https://it.wikipedia.org/wiki?curid=714680", "title": "Operation mindcrime", "text": ""}
{"id": "714681", "revid": "767487", "url": "https://it.wikipedia.org/wiki?curid=714681", "title": "Made in Heaven - The Films", "text": "Made in Heaven - The Films \u00e8 una VHS dei Queen pubblicata per la prima volta nel 1996.La videocassetta contiene i videoclip di 8 canzoni della band tratte dall'ultimo album in studio \"Made in Heaven\" (del 1995), l'ultima opera registrata dalla band con Freddie Mercury alla voce.\nNel 2003 la videocassetta \u00e8 stata ristampata in formato DVD."}
{"id": "714685", "revid": "712828", "url": "https://it.wikipedia.org/wiki?curid=714685", "title": "Nien Numb", "text": ""}
{"id": "714686", "revid": "2043648", "url": "https://it.wikipedia.org/wiki?curid=714686", "title": "Medaglia Rumford", "text": "Nel 1796, Benjamin Thompson, noto anche come Conte Rumford, don\u00f2 indipendentemente $5000 alla Royal Society di Londra e all'American Academy of Arts and Sciences ( statunitense) perch\u00e9 attribuissero un premio biennale agli scienziati impegnati in ricerche nel campo della luce o del calore.\nLa Royal Society di Londra inizi\u00f2 ad assegnare la medaglia Rumford; l'American Academy of Arts and Sciences il premio Rumford.\nLa medaglia Rumford viene attribuita a scienziati che lavorano in Europa; viene assegnata ogni due anni per premiare importanti e recenti scoperte nel settore delle propriet\u00e0 termiche ed ottiche della materia. La medaglia \u00e8 d'argento, e prevede anche la consegna di una somma di 1000 sterline."}
{"id": "714688", "revid": "1164794", "url": "https://it.wikipedia.org/wiki?curid=714688", "title": "Gaetano Callido", "text": "In 44 anni di attivit\u00e0 costru\u00ec nella Repubblica di Venezia (nord-est italiano, Istria e Dalmazia), in Emilia-Romagna, nel Trentino nelle Marche, a Malta e ad Istanbul ben 430 organi.\nBiografia.\nA ragione del suo talento e della sua fama Callido come allievo super\u00f2 presto il proprio maestro, il frate studioso di matematica e fisica di origini dalmate Pietro Nacchini. Nel 1742 inizi\u00f2 la sua formazione presso quest'ultimo. Nel 1762 prese la decisione di terminare il suo rapporto di lavoro e di intraprendere la libera professione; tuttavia rimase in stretta amicizia con Nacchini. Callido fu stimato tanto dal suo maestro quanto dai suoi contemporanei.\nGi\u00e0 nel 1763 si trovava in buona posizione, con sei organi (di cui uno con due manuali) da costruire. Nel corso di alcuni anni allarg\u00f2 il suo raggio d'azione non solo all'interno della Signoria di Venezia, bens\u00ec anche nell'Emilia-Romagna, nelle Marche (cui destin\u00f2 circa un quarto della sua produzione) e perfino ad Istanbul, l'antica Costantinopoli (capitale dell'Impero ottomano).\nNelle scritture che il Callido stipulava con le varie committenze soleva definirsi \"Professor d'Organi\".\nNel 1766 ricevette l'onorevole incarico del rifacimento dei tre organi della Basilica di San Marco a Venezia. La sua instancabile attivit\u00e0 - con un ritmo di costruzione medio di dieci organi l'anno - fu apprezzato anche dal senato veneziano, il quale prese la decisione di concedergli dal 27 marzo 1779 l'esenzione dei dazi doganali per il trasporto dei suoi strumenti al di fuori dei territori della repubblica, tanto era il prestigio che le sue opere arrecavano a Venezia. \nGli eventi politici e i mutamenti socio-economici della fine del XVIII secolo, specialmente in riferimento al decreto emanato dall'amministrazione napoleonica con il quale si sopprimevano le varie corporazioni religiose, sembra che non abbiano intaccato pi\u00f9 di tanto il suo lavoro, il quale perdur\u00f2 con lo stesso ritmo fino al 1806, quando la direzione dell'attivit\u00e0 pass\u00f2 ai figli Antonio ed Agostino, che continuarono per alcuni anni l'attivit\u00e0 paterna con un volume di realizzazioni sempre pi\u00f9 contenuto. In seguito la bottega organaria di Callido fu rilevata dai Bazzani, gi\u00e0 suoi lavoranti.\nCaratteristiche costruttive.\nLe opere del Callido rappresentano nel migliore dei modi la classica tipologia organaria neo-classica veneta, ovvero un tipo di strumento particolarmente \"razionale\" sia dal punto di vista strutturale che fonico, particolarmente \"maneggevole\" e semplice da usare. Le trasmissioni dei comandi sono integralmente meccaniche, \"sospesa\" quella dei manuali ed \"indiretta\" quella del pedale, indiretta a spinta quella dell'eventuale secondo organo od \"eco\". Solitamente un organo Callido ha un singolo manuale di 45 o 47 tasti (do1-do5 o do1-re5, ricoperti in legno di bosso ed ebano e con i cromatici variamente intarsiati a seconda dell'epoca di costruzione), con la prima ottava corta (o scavezza), o 57 tasti (do-1 - do5), o 62 tasti (do-1 - fa5, con prima ottava corta); pi\u00f9 rari gli organi \"doppi\", dotati di due manuali ed altrettanti corpi fonici, di cui il secondo o Organo Eco \u00e8 una versione ridotta dell'Organo Grande, spesso usata appunto per effetti di \"eco\". Le canne di prospetto sono quasi sempre disposte secondo il classico modulo della cuspide centrale con ali laterali. Per quanto concerne i registri, la disposizione fonica in genere include: principale (diviso in \"bassi\" e \"soprani\"), Ottava, Quintadecima, Decimanona, Vigesimaseconda, Vigesimasesta, Vigesimanona, (talvolta, negli strumenti maggiori, Trigesimaterza e Trigesimasesta), Voce Umana (nei soprani, accordata calante), Flauto in Ottava, Flauto in Duodecima, Cornetta (ovvero Flauto in XVII - nei soprani), uno o due registri ad ancia della famiglia dei regali a tuba corta (ad esempio Tromboncini 8' e/o Violoncello 8') e i pi\u00f9 grandi presentano la Viola (o Violetta) 4'. Alla pedaliera - sempre unita al manuale - sono presenti Contrabassi, Ottave di Contrabbassi e Tromboni ad ancia 8' (o Serpentoni 8'), talvolta Duodecime di Contrabbassi. I somieri adottati - realizzati con essenze lignee di prima qualit\u00e0 e ben stagionate - sono sempre del tipo \"a tiro\". La firma del Maestro organaro di Este solitamente consiste in un logo impresso a fuoco su varie parti lignee dell'organo che contiene le lettere \"G+C\" (le iniziali del suo nome e cognome). Pedaliera: a leggio. Accessori: Tiratutti del Ripieno a manovella e a pedale, pi\u00f9 raro, oltre al Tamburo acustico (a 3 o 4 canne). Il corista callidiano risulta di poco inferiore a quello moderno, mentre il tipo di temperamento adottato \u00e8 leggermente inequabile, accostabile talvolta al \"Vallotti\" e talvolta al \"Riccati\".\nIl suono di uno strumento di Gaetano Callido.\nIl suono degli strumenti di Gaetano Callido o dei suoi pi\u00f9 diretti allievi costruttori d'organi si definisce per alcune caratteristiche indiscutibili. Alcune di queste sono:"}
{"id": "714691", "revid": "1318658", "url": "https://it.wikipedia.org/wiki?curid=714691", "title": "Maremmana (razza bovina)", "text": "La maremmana \u00e8 una razza bovina allevata nei pascoli che si estendono tra la bassa Toscana e l'alto Lazio, a ridosso della fascia costiera grossetana e viterbese nel cuore della Maremma.\nLe vacche e i vitelli pascolano liberamente allo stato brado e vengono controllati e seguiti nei loro spostamenti dai butteri in sella al loro inseparabile cavallo maremmano; i pascoli sorgono prevalentemente su substrati salini per la presenza nei secoli scorsi di aree paludose oramai bonificate. Le erbe spontanee che crescono su questi terreni sono il cibo preferito degli animali ed \u00e8 proprio grazie alla loro alimentazione che la carne bovina di razza maremmana presenta al palato caratteristiche di sapidit\u00e0 molto intensa.\nMisura circa 170 cm al garrese.\nCaratteristiche.\nI bovini maremmani discendono da razze indoeuropee che nei secoli scorsi, provenendo dall'Asia minore, hanno attraversato l'Europa orientale e, una volta valicate le Alpi e gli Appennini, si sono stabilite nei territori attuali.\nIl codice genetico della razza bovina maremmana presenta peraltro diversi tratti comuni a quelli che si riscontrano in vitelloni che si sono stanziati nei territori della puszta ungherese, a dimostrazione della discendenza comune.\nIl caratteristico colore chiaro tra il bianco sporco ed il grigio ha da sempre protetto i bovini dal caldo e dal sole, impossibili da sfuggire nelle aperte praterie maremmane; molto caratteristiche le lunghe corna color avorio con punta nera che, nei tori e nelle femmine adulte, possono superare il metro di lunghezza. Inoltre, la mole molto robusta ha fatto s\u00ec che molti capi venissero sfruttati dall'uomo per lavoro (caratteristiche le raffigurazioni nei dipinti dei Macchiaioli e dei post-Macchiaioli di fine Ottocento e inizio Novecento).\nCarne maremmana.\nLa carne di razza maremmana non era molto richiesta in passato, a causa dei costi elevati dovuti alla particolare tipologia di allevamento e alla bassa resa in carne. Tuttavia, dagli anni novanta in poi, l'emergenza BSE che ha interessato molti paesi europei, Italia inclusa, ha portato ad una maggiore valorizzazione e ad un notevole incremento delle richieste sul mercato della carne maremmana, proveniente da bovini allevati allo stato brado (nei quali non \u00e8 mai stata rintracciata la presenza del morbo).Le disposizioni di legge entrate in vigore a livello nazionale ed europeo tra il 1\u00ba aprile 2001 e il 31 dicembre 2005, non hanno risparmiato neppure i capi di razza maremmana imponendo in macellazione l'asportazione della colonna vertebrale col midollo spinale.\nLe caratteristiche tipiche della carne proveniente da bovini di razza maremmana sono la sapidit\u00e0 che si accompagnano ad un elevato contenuto proteico e ad una moderata presenza lipidica, con un ottimo equilibrio tra acidi grassi saturi e insaturi. Tutto ci\u00f2 fa s\u00ec che questo alimento sia molto richiesto dai buongustai e, al tempo stesso, sia consigliato per soggetti anemici e nelle diete iperproteiche ed ipolipidiche."}
{"id": "714692", "revid": "79968", "url": "https://it.wikipedia.org/wiki?curid=714692", "title": "Filippo di Rouvres", "text": ""}
{"id": "714696", "revid": "125827027", "url": "https://it.wikipedia.org/wiki?curid=714696", "title": "Palvese", "text": "Il pavese, o pi\u00f9 raramente palvese, era il nome con cui \u00e8 chiamata un'arma difensiva che rassomigliava a un grande scudo rettangolare, e che per il suo peso, era portato da un soldato, chiamato \"pavesaro\" o \"palvesaro\". Questi quasi sempre accompagnava i balestrieri e poneva nel combattimento il palvese con il lato inferiore a terra innanzi a essi, facendo in modo che l'intero corpo rimanesse riparato contro il nemico. Adempivano allo stesso compito del mantelletto.\nStoria.\nIncerta \u00e8 l'origine del suo nome, sappiamo tuttavia che i pavesi o palvesi si svilupparono in Toscana intorno agli anni trenta del Duecento. Dalla Toscana si diffusero prima nel Mezzogiorno d'Italia ed in seguito, tramite Bologna, Genova e Venezia, verso il 1330 il loro uso \u00e8 documentato nel Nord Italia per poi affermarsi nel resto d'Europa.\nNel Medioevo erano elencati con le munizioni di guerra tenute dai municipii e si chiamavano anche \"tavolacci\" e \"targoni\".\nIn origine i pavesi erano di legno, molto pesanti, con copertura esterna di tela, gesso, e anche in metallo mentre internamente erano foderati di pelle. Qualche volta avevano una feritoia, oppure erano accoppiati a cerniera.\nI pavesi italiani erano sempre realizzati in legno ed erano ricoperti di cuoio, prodotti in diverse dimensioni, potevano essere alti anche 180 cm ed erano di forma rettangolare ed inarcata. Erano utilizzati anche dalla fanteria pesante insieme alla lancia ma, a partire dal secondo decennio del Quattrocento, almeno in Italia, conobbero una progressiva decadenza, tanto che, progressivamente, cess\u00f2 la loro produzione.\nGeneralmente erano alti poco pi\u00f9 di un metro e larghi la met\u00e0 e pesavano intorno ai dieci chilogrammi.\nSpesso sui pavesi era raffigurato l'emblema della citt\u00e0 di appartenenza o il santo protettore. \nUtilizzo.\nIl pavese fu utilizzato nelle tecniche di guerra nel medioevo, in particolare da arcieri e balestrieri durante gli assedi. Tale tipo di difesa era particolarmente utile quando l'arciere o balestriere ricaricava l'arma, situazione che lo rendeva pi\u00f9 esposto agli attacchi degli assediati: il pavese offriva, in questo momento, una copertura quasi completa del corpo. \nTale scudo fu utilizzato fino al XV-XVI secolo."}
{"id": "714698", "revid": "1979289", "url": "https://it.wikipedia.org/wiki?curid=714698", "title": "Callanish", "text": "Callanish (in gaelico scozzese: Calanais) \u00e8 un paesino situato sulla parte occidentale dell'isola di Lewis e Harris, nell'arcipelago delle Ebridi esterne, in Scozia.\nGeografia.\nA Callanish si trova uno dei pi\u00f9 affascinanti monumenti del megalitico ritrovato in Scozia e composto da un cerchio principale di 13 pietre con al centro una pietra che le sovrasta. Negli immediati dintorni vi sono numerosi altri cerchi di pietre ai quali gli studiosi si riferiscono usando la numerazione progressiva, il sito principale \u00e8 infatti chiamato Callanish I.\nGestione.\nIl Callanish Stones sono gestiti dalla agenzia esecutiva del Governo scozzese Historic Scotland. C'\u00e8 un centro visitatori gestito da Urras Nan Tursachan (The Standing Stones Trust).\nDescrizione.\nIl Callanish Stones \u00e8 costituito da un cerchio di pietre di tredici elementi con un monolito vicino alla met\u00e0. Cinque file di pietre erette si collegano a questo circolo. Due lunghi filari di pietre in esecuzione quasi parallele tra loro dal cerchio a nord-est formano una sorta di viale. In aggiunta, ci sono file di pietre pi\u00f9 brevi a ovest-sud-ovest, sud ed est-nord-est. Le pietre sono tutte dello stesso tipo di roccia, cio\u00e8 la beola Lewisian locale. All'interno del cerchio di pietre c'\u00e8 una camera tombale posta ad est del monolito centrale."}
{"id": "714704", "revid": "114989621", "url": "https://it.wikipedia.org/wiki?curid=714704", "title": "Piazza San Jacopino", "text": "Piazza San Jacopino (modernizzata anche in Iacopino) \u00e8 una piccola piazza appena a nord ovest del centro storico di Firenze. Essa \u00e8 il cuore del quartiere di San Jacopino, rione del Quartiere 1 di Firenze.\nStoria e descrizione.\nIl nome viene dalla deformazione tipicamente fiorentina di san Giacomo (Jacopo), al quale \u00e8 dedicata la vicina chiesa di San Jacopo in Polverosa, detta \"San Jacopino\" per distinguerla da altre chiese del centro. La chiesa un tempo si trovava nella piazza, ma venne demolita a seguito della devastazione subita durante la seconda guerra mondiale. Nel frattempo esisteva gi\u00e0 dal 1936 una nuova chiesa, che prese il nome di quella vecchia, che \u00e8 ancora oggi situata nella vicina via Benedetto Marcello. Per arrivarvi bisogna percorrere via Bartolomeo Cristofori o via Cimarosa.\nLa piazza mantiene un genuino aspetto rionale, con alcuni negozi di alimentari e qualche ristorante casereccio. Gli edifici che la circondano risalgono quasi tutti al periodo del Ventennio fascista (soprattutto agli anni trenta), quando la zona venne pi\u00f9 intensamente edificata. Il tessuto urbanistico della zona \u00e8 caratterizzato da un'edilizia residenziale definitasi priva di qualit\u00e0 formali o spaziali, nella quale sono del tutto assenti quelle emergenze architettoniche o ambientali necessarie per coagulare o connotare una porzione di citt\u00e0.\nUnica eccezione \u00e8, dal 1976, l'originale edificio moderno, caratterizzato da geometrie asimmetriche, oggi sede di una banca e di appartamenti, che all'epoca venne molto criticato per l'arditezza dell'architettura e dei colori usati per il rivestimento, di un marrone piuttosto inusuale. Fu realizzato su progetto dell'architetto Marco Dezzi Bardeschi ed ha come unico referente a Firenze la Centrale termica di Angiolo Mazzoni in via delle Ghiacciaie.\nNel settembre 2011, dopo decenni durante i quali la piazza ha perduto la sua originaria funzione di fulcro del quartiere per diventare un anonimo crocevia frazionato da vari spartitraffico, l'amministrazione comunale ha dato il via ad importanti lavori di riqualificazione e riconduzione dell'area ad un luogo da \"vivere\" e non pi\u00f9 solo di transito. I lavori dovrebbero protrarsi per circa otto mesi e comprendere il riassetto della viabilit\u00e0 alleggerendo il traffico e l'arredamento della piazza con panchine e nuova illuminazione.\nUna seconda eccezione, pure molto recente, \u00e8 la creazione della piazza Dellapiccola davanti alla casa dello Studente (2005), divenuta punto di aggregazione grazie soprattutto ad alcune iniziative estive che vi organizzano mercati e altre attivit\u00e0 all'aperto.\nIl 6 aprile 2013 \u00e8 stata inaugurata la nuova piazza che prevede nuovi parcheggi, modifiche alla viabilit\u00e0 con la nuova rotonda, nuovi cassonetti per la raccolta differenziata, panchine, alberi e spazi per il passeggio.\nIl 25 marzo 2017, al centro della rotonda, \u00e8 stata posata la statua in bronzo dell'artista Giampaolo Talani, alta tre metri e pesante cinque quintali, denominata \"Fiorenza\" che rappresenta, a detta dell'artista, \"Firenze, come una donna, bella, sicura, fiera e intelligente\". "}
{"id": "714707", "revid": "1573940", "url": "https://it.wikipedia.org/wiki?curid=714707", "title": "Chiesa di San Jacopino", "text": "La chiesa di San Jacopo in Polverosa, detta popolarmente San Jacopino, \u00e8 un luogo di culto cattolico che si trova appena fuori dal centro di Firenze, in via Benedetto Marcello al numero 24. D\u00e0 il nome al quartiere fiorentino di San Jacopino.\nStoria e descrizione.\nLa chiesa esisteva sin dal Duecento nell'attuale piazza San Jacopino lungo la via Cassia. Ne ebbe il patronato Salvi di Benincasa, che la don\u00f2 al convento di Santa Maria Novella, da cui dipese fino al Settecento. Anticamente veniva detta \"San Jacopo della Burella\".\nNel 1781 divenne parrocchia ed accolse sotto la propria giurisdizione coloro che abitavano nel rione fuori le mura, prendendo abitazioni dalle parrocchie di San Donato in Polverosa (dalla quale eredit\u00f2 anche una parte del nome), di San Biagio a Petriolo, Santa Lucia sul Prato e Santa Maria Novella.\nIn quel tempo vi fu molto venerata un'immagine del \"Crocifisso con la Vergine e San Giovanni Evangelista\" proveniente dalla chiesa di San Pier Maggiore distrutta nel 1793.\nAumentando la popolazione dopo l'abbattimento della mura, nel 1931 fu progettata dall'architetto Severino Crott l'attuale nuova chiesa in stile neoromanico, consacrata nel 1936. Venne consacrata dal cardinale Elia Dalla Costa stesso. La vecchia chiesa, colpita da un bombardamento nel 1944, fu demolita.\nAttualmente per arrivare dalla nuova Chiesa alla piazza di San Jacopino bisogna percorrere Via Cimarosa, o via Bartolomeo Cristofori."}
{"id": "714708", "revid": "36426", "url": "https://it.wikipedia.org/wiki?curid=714708", "title": "Chiesa di San Jacopo in Polverosa", "text": ""}
{"id": "714713", "revid": "161374", "url": "https://it.wikipedia.org/wiki?curid=714713", "title": "Strada Statale 73 var Olmo Scopetone", "text": ""}
{"id": "714714", "revid": "298229", "url": "https://it.wikipedia.org/wiki?curid=714714", "title": "Campionati europei di nuoto 2004", "text": "La XXVII\u00aa edizione dei campionati europei di nuoto \u00e8 stata disputata a Madrid dal 5 al 16 maggio 2004. La Spagna ha ospitato la rassegna continentale per la terza volta.\nCon l'introduzione del \"Combinato a squadre\" nel nuoto sincronizzato, il programma della manifestazione \u00e8 salito a 58 gare.\nPer la prima volta, l'Ucraina ha conquistato il maggior numero di medaglie d'oro, raggiungendo la testa del medagliere, tuttavia \u00e8 stata superata da Russia ed Italia per numero di medaglie complessive."}
{"id": "714719", "revid": "916580", "url": "https://it.wikipedia.org/wiki?curid=714719", "title": "Viola ucriana", "text": "La viola di Ucria (\"Viola ucriana\" ) \u00e8 una pianta appartenente alla famiglia delle Violaceae, endemica della Sicilia.\nIl nome \u00e8 un omaggio alla memoria del botanico siciliano Bernardino da Ucria.\nMorfologia.\n\u00c8 una pianta erbacea sempreverde.\nLe foglie sono di colore verde-grigiastro.\nI fiori sono gialli e fioriscono tra aprile e giugno.\nDistribuzione e habitat.\n\u00c8 un endemismo puntiforme della Sicilia, reperibile solo sul Monte Pizzuta, all'interno della Riserva naturale orientata Serre della Pizzuta, vicino Piana degli Albanesi (PA).\nL'areale della specie \u00e8 di soli 0,2\u00a0km\u00b2.\nCresce ad una altitudine di 800-1.300 m, su terreni calcarei scoscesi, popolati da una vegetazione di gariga (\"Erica multiflora\") o prateria mediterranea (\"Ampelodesmos mauritanicus\").\nConservazione.\nLa \"Viola ucriana\" \u00e8 considerata dalla IUCN una specie in pericolo critico di estinzione ed \u00e8 stata inserita nella lista delle 50 specie botaniche pi\u00f9 minacciate della area mediterranea."}
{"id": "714720", "revid": "196390", "url": "https://it.wikipedia.org/wiki?curid=714720", "title": "Kinario", "text": ""}
{"id": "714722", "revid": "110157", "url": "https://it.wikipedia.org/wiki?curid=714722", "title": "Chiesa di San Biagio a Petriolo", "text": "La chiesa di San Biagio a Petriolo \u00e8 un luogo di culto cattolico che si trova nell'omonima via di Petriolo, frazione di Firenze.\nStoria e descrizione.\nEbbe origine nell'XI secolo ed \u00e8 preceduta da un loggiato del Quattrocento. Sul portale romanico, stemmi della famiglia Pilli e nella lunetta \"Madonna col Bambino e santi\", affresco trecentesco danneggiato.\nAll'interno, ampliato nell'Ottocento, si trovano pregevoli arredi liturgici scolpiti: il fonte battesimale, il sedile presbiterale e il ciborio, quest'ultimo attribuito a Mino da Fiesole. Nella canonica, paliotto con il \"San Biagio\" di Giovanni di Francesco (1454), e due tavole del Quattrocento.\nNell'attigua Compagnia di San Sebastiano, con la volta dipinta nel Settecento, si trova un \"Martirio del San Sebastiano\" sull'altare, affreschi tre-quattrocenteschi staccati dalla facciata ed un \"Crocifisso\" ligneo del Cinquecento della bottega di Antonio da Sangallo."}
{"id": "714753", "revid": "1745361", "url": "https://it.wikipedia.org/wiki?curid=714753", "title": "Eliduro", "text": "Eliduro, detto \"Il ligio al dovere\" (in inglese \"Eildure the Dutiful\", in gallese \"Elidyr\") fu, secondo la \"Historia Regum Britanniae\" di Goffredo di Monmouth, un re leggendario della Britannia. Era il terzo figlio di re Morvido e fratello di Gorboniano, Archigallo, Ingenio e Pereduro.\nEliduro sal\u00ec sul trono dopo la deposizione del fratello Archigallo. Cinque anni dopo scopr\u00ec che il fratello vagava nella foresta di Calaterio e lo and\u00f2 a cercare. Dopo averlo riabbracciato, lo port\u00f2 in segreto in una citt\u00e0 vicina. Fingendo di avere una malattia, ordin\u00f2 a tutti i nobili di fargli visita in quella citt\u00e0. Una volta l\u00e0, sotto la minaccia della pena di morte ordin\u00f2 a tutti loro di rinnovare la fedelt\u00e0 ad Archigallo. Fatto ci\u00f2, Eliduro port\u00f2 Archigallo a York, rinunciando alla corona a rimettendo sul trono il fratello. Per questo fu soprannominato \"il ligio al dovere\".\nDieci anni dopo, Archigallo mor\u00ec ed Eliduro sal\u00ec di nuovo sul trono. Dopo alcuni anni, i due fratelli pi\u00f9 giovani, Ingenio e Pereduro, lo attaccarono con i loro eserciti e lo chiusero in una torre a Trinovantum (Londra), dove rimase per oltre sette anni.\nQuando Pereduro mor\u00ec, il trono ritorn\u00f2 a Eliduro per la terza volta. Dopo un breve regno, caratterizzato da giustizia e virt\u00f9, Eliduro mor\u00ec e a lui successe il figlio di Gorboniano."}
{"id": "714760", "revid": "1745361", "url": "https://it.wikipedia.org/wiki?curid=714760", "title": "Archigallo", "text": "Archigallo (in gallese \"Arthal\") fu, secondo la \"Historia Regum Britanniae\" di Goffredo di Monmouth, un re leggendario della Britannia. Era il secondo figlio di re Morvido e fratello di Gorboniano, Eliduro, Ingenio e Pereduro.\nIl suo comportamento, malvagio e vessatorio verso i nobili, provoc\u00f2 la loro rivolta e la cacciata di Archigallo, che fu rimpiazzato dal fratello Eliduro. Cinque anni dopo scopr\u00ec che il fratello vagava nella foresta di Calaterio e lo and\u00f2 a cercare. Dopo averlo riabbracciato, lo port\u00f2 in segreto in una citt\u00e0 vicina. Fingendo di avere una malattia, ordin\u00f2 a tutti i nobili di fargli visita in quella citt\u00e0. Una volta l\u00e0, sotto la minaccia della pena di morte ordin\u00f2 a tutti loro di rinnovare la fedelt\u00e0 ad Archigallo. Fatto ci\u00f2, Eliduro port\u00f2 Archigallo a York, rinunciando alla corona a rimettendo sul trono il fratello.\nIl suo secondo regno, durato dieci anni, fu invece pacifico e giusto. Una volta morto, Archigallo fu sepolto a Leicester e a lui successe Eliduro."}
{"id": "714763", "revid": "198277", "url": "https://it.wikipedia.org/wiki?curid=714763", "title": "Coppa Italia 1980-1981", "text": "La Coppa Italia 1980-1981 fu la 34\u00aa edizione della manifestazione calcistica. Inizi\u00f2 il 20 agosto 1980 e si concluse il 17 giugno 1981.\nLa formula rimase sostanzialmente invariata rispetto alla edizione precedente, con l'eccezione del ritorno alla finale con sfide di andata e ritorno, epilogo che rimase in vigore fino all'edizione 2006-2007.\nFu vinta dalla in finale contro il Torino, esattamente come la precedente edizione."}
{"id": "714768", "revid": "767487", "url": "https://it.wikipedia.org/wiki?curid=714768", "title": "Matthew Lee (pianista)", "text": "Biografia.\nCompiuti 11 anni si iscrive al Conservatorio Gioachino Rossini di Pesaro e impara a suonare il piano, ma la musica classica non fa per lui. Si avvicina al Rock and roll grazie ai dischi del padre (soprattutto di Elvis Presley).\nA 20 anni \u00e8 ospite di Domenica In. Partecipa inoltre a \"Speciale per me\" di Renzo Arbore, sempre su RaiUno.\nNel 2003 ha vinto il \"Premio Calamo d'Oro\" per la musica moderna.\nNel 2005 si esibisce al Concerto di Capodanno davanti a 150.000 persone in Piazza Esedra a Roma. Matthew Lee viene invitato da Maurizio Dinelli e Beppe Carletti ad aprire i concerti dei Nomadi, che in seguito produrranno l'album di debutto \"Shake\" nel 2006, e da Red Ronnie, prima al Motor Show di Bologna, quindi al Roxy Bar. Si impone anche a livello internazionale con concerti sparsi per tutta Europa.\nSuona il piano in modo eccentrico: con i piedi, con i gomiti, da sotto la tastiera o anche con le spalle voltate allo strumento.\nOltre ai classici del Rock and roll e a brani di sua composizione, rielabora alcuni brani storici della musica italiana come \"Nel blu dipinto di blu\".\nNel 2014 pubblica il singolo \"\u00c8 tempo d'altri tempi\" per Carosello Records, spiegando che il suo scopo \u00e8 \u00abfar rivivere il suono un po' selvaggio del pianoforte rock 'n roll, un ritmo che ha fatto la storia della musica\u00bb.\nNel 2015 pubblica la cover del brano di Edoardo Bennato \"L'isola che non c'\u00e8\".\nIl 31 luglio dello stesso anno vince la sezione giovani del Coca-Cola Summer Festival con la canzone \"\u00c8 tempo d'altri tempi\"."}
{"id": "714769", "revid": "1745361", "url": "https://it.wikipedia.org/wiki?curid=714769", "title": "Ingenio (re britannico)", "text": "Ingenio (\"Ingenius\" o \"Vigenius\") fu, secondo la \"Historia Regum Britanniae\" di Goffredo di Monmouth, un re leggendario della Britannia. Era il quarto figlio di re Morvido e fratello di Gorboniano, Archigallo, Eliduro e Pereduro.\nInsieme al fratello Pereduro, attacc\u00f2 l'altro loro fratello, re Eliduro di Britannia, a cui strapparono il trono. I due rinchiusero Eliduro in una torre a Trinovantum (Londra) e poi, invece di combattersi, si spartirono il regno: la Britannia a sud dell'Humber and\u00f2 a Ingenio, e quella a nord a Pereduro. Dopo sette anni egli mor\u00ec e tutto il regno and\u00f2 a Pereduro."}
{"id": "714770", "revid": "1543377", "url": "https://it.wikipedia.org/wiki?curid=714770", "title": "Procyonidae", "text": "I Procionidi (Procyonidae ) sono una famiglia dell'ordine dei Carnivori. Comprendono 6 generi, 14 specie e 77 sottospecie, e sono diffusi nel Nuovo Mondo; resti fossili scoperti in Europa portano peraltro a ritenere che nel Cenozoico superiore vivessero in questo continente delle specie imparentate ai Procionidi. Simili nell'aspetto a piccoli orsi, ricordano da un lato i Mustelidi e dall'altro gli stessi Ursidi (sebbene le affinit\u00e0 non siano tali da giustificarne la classificazione n\u00e9 tra i primi n\u00e9 tra i secondi), e sono inoltre molto simili tra loro.\nDescrizione.\nSono animali con dimensioni abbastanza notevoli (lunghezza del corpo 60,3 - 134 cm, lunghezza della coda compresa tra un valore pari a met\u00e0 della lunghezza testa-tronco e un valore leggermente superiore alla lunghezza di tale regione, peso 870 g - 22 kg), il capo arrotondato, il muso breve o allungato e ornato talvolta da disegni simili a una maschera, e le orecchie arrotondate, ovali o appuntite. Il mantello, sempre folto, ha una lunghezza variabile e una colorazione molto diversa nelle varie specie; la coda \u00e8 rivestita di pelo pi\u00f9 o meno lungo e folto, e pu\u00f2 presentare un disegno ad anelli; a eccezione del cercoletto, non \u00e8 mai prensile. Lo scheletro della regione dorsale posteriore \u00e8 bene sviluppato e robusto; gli arti posteriori sono lievemente allungati e sempre pentadattili, e anche le mani, che di solito sono degli ottimi \u00abstrumenti di lavoro\u00bb, hanno cinque dita. Questi Carnivori plantigradi o digitigradi hanno la superficie plantare nuda o rivestita solo parzialmente di pelo e gli artigli notevolmente ridotti, smussati o appuntiti; solo nel bassarisco del Nordamerica sono parzialmente retrattili. I Procionidi sono onnivori, e hanno raggiunto a tale proposito una specializzazione pi\u00f9 o meno spinta nel corso della loro filogenesi, il che ha portato a una corrispondente trasformazione della dentatura, strutturata in origine secondo il \u00abmodello\u00bb tipico dei Carnivori: i bassarischi, che si nutrono in prevalenza di carne, hanno una dentatura simile a quella dei Canidi, con \"denti ferini\" bene sviluppati. In ogni caso, la dentatura risulta costituita da 36-42 denti, secondo la formula:\nBiologia.\nTutti i componenti di questa famiglia sono degli abili arrampicatori (non fa eccezione neppure il bassarisco del Nordamerica, che vive in territori rocciosi brulli e poveri di vegetazione d'alto fusto) e, a esclusione dei coati, conducono perlopi\u00f9 vita notturna. Dopo una gestazione compresa tra 60 e 118 giorni, le femmine partoriscono un'unica volta all'anno, da 1 a 7 piccoli; questi vengono allevati solo dalla madre, che non \u00e8 mai assistita o aiutata dal maschio."}
{"id": "714771", "revid": "9416", "url": "https://it.wikipedia.org/wiki?curid=714771", "title": "Espressionista", "text": ""}
{"id": "714772", "revid": "1745361", "url": "https://it.wikipedia.org/wiki?curid=714772", "title": "Pereduro", "text": "Pereduro fu, secondo la \"Historia Regum Britanniae\" di Goffredo di Monmouth, un re leggendario della Britannia. Era il figlio pi\u00f9 giovane di re Morvido e fratello di Gorboniano, Archigallo, Eliduro e Ingenio.\nInsieme al fratello Ingenio, attacc\u00f2 l'altro loro fratello, re Eliduro di Britannia, a cui strapparono il trono. I due rinchiusero Eliduro in una torre a Trinovantum (Londra) e poi, invece di combattersi, si spartirono il regno: la Britannia a sud dell'Humber and\u00f2 a Ingenio, quella a nord a Pereduro. Dopo sette anni, Ingenio mor\u00ec e tutto il regno and\u00f2 a Pereduro, che regn\u00f2 in maniera moderata, cos\u00ec da guadagnarsi una fama migliore di quella dei suoi fratelli. Dopo la sua morte, il regno torn\u00f2 al fratello Eliduro per la terza volta."}
{"id": "714776", "revid": "9416", "url": "https://it.wikipedia.org/wiki?curid=714776", "title": "Surrealista", "text": ""}
{"id": "714778", "revid": "1185701", "url": "https://it.wikipedia.org/wiki?curid=714778", "title": "Sgorlon", "text": ""}
{"id": "714782", "revid": "205250", "url": "https://it.wikipedia.org/wiki?curid=714782", "title": "Sergio Rossi (imprenditore)", "text": "Nato a Torino, industriale del settore metalmeccanico, leg\u00f2 il suo nome a quello della societ\u00e0 del e del gruppo Comau di cui fu fondatore e presidente.\nNel maggio del 1982 subentr\u00f2 infatti ad Orfeo Pianelli alla conduzione della societ\u00e0 piemontese, chiamando al suo fianco come amministratore delegato il dirigente Luciano Nizzola e il direttore sportivo Moggi (Eugenio Bersellini ricopriva la carica di allenatore).\nCon il suo avvento al timone della societ\u00e0 granata - iscritta al campionato di Serie A - le sorti della squadra migliorarono leggermente dopo una serie di stagioni disastrose con un miglioramento delle posizioni di classifica: nel suo primo anno di gestione, il Torino si classific\u00f2 all'ottavo posto. \nDopo cinque anni di gestione Rossi fu costretto ad abbandonare la presidenza del Torino nella stagione 1986-87 conclusa con un undicesimo posto e la conseguente contestazione dei tifosi.\nA subentrargli nella propriet\u00e0 della societ\u00e0 fu Mario Gerbi."}
{"id": "714784", "revid": "92723", "url": "https://it.wikipedia.org/wiki?curid=714784", "title": "Morvido", "text": "Morvido o Morindo fu, secondo la \"Historia Regum Britanniae\" di Goffredo di Monmouth, un re leggendario della Britannia dal 341 al 336 a.C.. Era figlio illegittimo di re Danio, avuto dalla sua concubina Tangustela.\nFu per lo pi\u00f9 un sovrano temperato, liberale e cortese. Durante il suo regno, il re dei Morini invase e devast\u00f2 il Northumberland. Morvido lo affront\u00f2 e lo sconfisse in battaglia. Dopo lo scontro si fece portare i prigionieri e li uccise personalmente a uno a uno fino a quando, ormai stanco, fece spellare e ardere vivi quelli che non aveva ancora ucciso.\nLa tradizione dice che combatt\u00e9 e uccise un gigante con un albero sradicato e privato della corteccia e dei rami. Mor\u00ec combattendo contro un mostro di nome Belua che, giunto dal mare d'Irlanda, divorava gli abitanti del suo regno. Morvido ebbe cinque figli: Gorboniano, Archigallo, Eliduro il Ligio al dovere, Ingenio e Pereduro, ognuno dei quali regn\u00f2 in Britannia. Il primo a salire sul trono fu Gorboniano."}
{"id": "714786", "revid": "31886", "url": "https://it.wikipedia.org/wiki?curid=714786", "title": "Olio di semi di canapa", "text": "L'olio di semi di canapa \u00e8 un prodotto estratto dai frutti della \"Cannabis sativa\". Il frutto \u00e8 un achenio che contiene un solo seme e che viene comunemente chiamato nell'industria olearia granella e volgarmente seme di canapa o canapuccia.\nLa composizione lipidica del frutto e del seme sono molto simili per cui si assume che l'olio estratto dai frutti si chiami abitualmente olio di semi. Isolando il solo olio estratto dai semi, si ottiene un olio privo della tipica colorazione verde dovuta alla clorofilla presente nell'olio dal frutto intero. L'estrazione pu\u00f2 avvenire con diverse tecniche, ma essendo la resa solitamente alta, anche &gt; 30%, \u00e8 molto diffusa la spremitura a freddo. L'olio di semi di canapa pu\u00f2 essere utilizzato come ingrediente cosmetico, bruciato ed utilizzato come biocombustibile, adoperato per condire i cibi o sfruttato come solvente siccativo per le vernici. Dai fiori di \"Cannabis sativa\" pu\u00f2 essere estratto per distillazione anche un olio essenziale e con solvente una oleoresina detta olio di hashish pertanto la comune contrazione in \"olio di canapa\" pu\u00f2 essere ambigua e fuorviante.\nLa coltivazione della canapa sia per la produzione di olio che di fibre tessili \u00e8 consentita nella UE per variet\u00e0 che contengano meno dello 0,2% del principale componente psicoattivo: \u03949-tetraidrocannabinolo.\nComposizione.\nL'olio di semi di canapa \u00e8 composto prevalentemente da acilgliceridi (trigliceridi). In tutti gli oli vegetali la composizione pu\u00f2 variare in funzione del cultivar, delle condizioni ambientali, della raccolta e della lavorazione.\nI 2 principali acidi grassi sono l'acido linoleico e l'acido \u03b1-linolenico, presenti normalmente a concentrazioni per cui la concentrazione totale di polinsaturi raggiunge l'ordine di grandezza dell'80%.\nL'olio di semi di canapa pu\u00f2 apparire di un colore verde abbastanza intenso se non raffinato. In funzione della quantit\u00e0 di granella immatura che viene lavorata pu\u00f2 contenere da 5 a 80 ppm di clorofilla.\nLa frazione insaponificabile pu\u00f2 contenere\nVisto che nel frutto di \"Cannabis sativa\" la presenza di \u03949-tetraidrocannabinolo \u00e8 normalmente molto scarsa e comunque inferiore a quella di cannabidiolo, si ritiene che nell'olio sostanze psicoattive possano essere rintracciate come conseguenza di contaminazione e le procedure di produzione dell'olio di semi di canapa richiedono il preventivo lavaggio della granella.\nNell'olio a seconda della lavorazione sono rilevabili tracce di minerali e proteine di cui i frutti di \"Cannabis sativa\" sono particolarmente ricchi.\nPropriet\u00e0.\nContiene grandi quantit\u00e0 di acidi grassi essenziali di tipo omega 3 e omega 6.\nIl rapporto tra omega 6 e omega 3 \u00e8 di 3 a 1 , valore ritenuto ottimale per la nutrizione. Oltre agli acidi omega 3 e omega 6, contiene anche la vitamina E, e altri steroli. Il livello di THC \u00e8 molto basso per avere effetti psicotropi . Fino ad oggi non sono noti effetti collaterali derivanti dall'assunzione di olio di semi di canapa ed \u00e8 considerato sicuro GRAS dalla FDA.\nSono stati riportati potenziali effetti benefici sulla salute, sia per i bambini che per gli adulti, nella prevenzione e nel trattamento delle malattie la cui base \u00e8 infiammatoria.\nPer l'olio di semi di canapa, come per tutti gli oli vegetali, \u00e8 importante la qualit\u00e0 dei semi, la tecnologia di produzione, la conservazione in ambiente fresco e buio per evitarne l'ossidazione e l'irrancidimento. Inconvenienti questi ultimi che vengono evitati anche con l'uso di contenitori di vetro scuro e mantenendo la bottiglia in luogo fresco o nel frigo dopo l'apertura.\nPer l'alto contenuto di polinsaturi \u00e8 particolarmente suscettibile alla ossidazione ed inrancidimento e per l'utilizzo commerciale pu\u00f2 richiedere l'aggiunta di antiossidanti.\nCon l'ossidazione forma facilmente polimeri ed \u00e8 uno dei migliori oli siccativi.\nUtilizzo alimentare.\nL'olio di semi di canapa ha un odore e un sapore gradevole. Pu\u00f2 essere utilizzato per condire insalata, pasta e pesce e pu\u00f2 sostituire gli altri oli di semi.\nCon un punto di fumo pari a 165\u00a0\u00b0C ed una stabilit\u00e0 relativamente bassa non \u00e8 consigliato per la frittura.\nUtilizzo cosmetico.\nNel campo cosmetico, all'olio di semi di canapa \u00e8 stato attribuito il nome INCI: cannabis sativa seed oil.\nViene impiegato principalmente come emolliente e condizionante.\nSono utilizzati anche suoi derivati come:\nA causa dell'alto costo e della instabilit\u00e0 all'ossidazione non \u00e8 un ingrediente molto utilizzato nonostante la sua fluidit\u00e0 e capacit\u00e0 siccativa possano contribuire a formulazioni sia per la pelle che per i capelli.\nPu\u00f2 essere utilizzato nella produzione di saponi, con numero di saponificazione tipico pari a 190-193, formando col potassio un sapone pi\u00f9 morbido e cremoso per l'alta concentrazione di polinsaturi: potassium hempseedated.\nCome altri oli ricchi di polinsaturi nell'applicazione topica potrebbe svolgere una qualche azione anti-infiammatoria ed anti-proliferativa.\nUtilizzo nel settore automobilistico.\nL'olio estratto dalla cannabis pu\u00f2 essere utilizzato in alcuni tipi di motore, in particolare i motori Diesel.\nRispetto ad altri oli vegetali utilizzati come biodiesel ha il vantaggio di una maggiore fluidit\u00e0 e lo svantaggio di poter polimerizzare.\nNel 1937 Henry Ford cre\u00f2 la \"Hemp Body Car\", in gran parte realizzata in plastica di canapa ed alimentata a etanolo di canapa. Tuttavia, Ford mor\u00ec sei anni dopo e, nel 1955, la coltivazione della canapa venne proibita negli Usa, dunque la vettura non entr\u00f2 mai in produzione.\nAlcuni ritengono che la proclamazione di leggi proibizionistiche nei confronti della \"cannabis\" negli Stati Uniti prima della seconda guerra mondiale sarebbe stata legata anche alla concorrenza tra la nascente industria petrolchimica e la possibilit\u00e0 di usare l'olio di questa pianta come combustibile. Questo sarebbe dimostrato anche dalla riduzione dei prezzi del petrolio al 50% operata, secondo tali fonti, proprio per fare concorrenza all'olio combustibile naturale.\nL'utilizzo della canapa nel settore automobilistico fu ripreso dalla casa inglese Lotus negli anni 2000.\nAltri utilizzi.\nL'olio di semi di canapa pu\u00f2 essere impiegato anche nella produzione di vernici. Nel 1935 negli USA furono usate 58\u00a0000 tonnellate di semi di canapa per tinte e vernici. Nel 1700 a Genova si impiegava nella tinteggiatura degli esterni degli edifici, per migliorarne la resistenza alla salsedine.\nA causa del minor costo e di un pi\u00f9 alto potere siccativo \u00e8 stato sostituito dall'olio di lino."}
{"id": "714788", "revid": "1718925", "url": "https://it.wikipedia.org/wiki?curid=714788", "title": "Dilettante", "text": "Il termine dilettante indica, in senso lato, chi svolge un'attivit\u00e0 per diletto e senza scopo di lucro oppure senza una specifica competenza (con quest'ultimo significato \u00e8 a volte usato in senso dispregiativo).\nMolti programmatori amatoriali hanno dato preziosi contributi nel campo della programmazione informatica attraverso il movimento l'open source; il teatro amatoriale ha dato e d\u00e0 contributi di altissimo livello. Astronomia, storia, linguistica e le scienze naturali sono alcune delle discipline tra le miriadi di campi che beneficano delle attivit\u00e0 dei dilettanti. \nCharles Darwin e Gregor Mendel erano scienziati dilettanti. William Shakespeare e Leonardo da Vinci sono considerati artisti dilettanti e autodidatti nei loro campi di studio. \nLa radioastronomia \u00e8 stata fondata da Grote Reber, un radioamatore; la radio stessa fu inventata da Guglielmo Marconi che altri non era che un elettricista dilettante.\nPierre de Fermat \u00e8 stato un matematico influente la cui primaria vocazione era l'avvocatura. \nLa famosa pianista Maria Agata Szymanowskaera \u00e8 considerata una musicista di formazione amatoriale. \nDilettantismo sportivo.\nViene usato anche in ambito sportivo per indicare l'atleta che gareggia in uno sport a titolo gratuito (non sport professionistico), o al massimo ricevendo un rimborso spese. \nFino ad alcuni decenni fa la partecipazione ai Giochi olimpici era riservata unicamente ai dilettanti: i professionisti erano esclusi. \nOggi vigono in materia regolamenti diversi per i vari sport. Alcuni esempi:"}
{"id": "714790", "revid": "1745361", "url": "https://it.wikipedia.org/wiki?curid=714790", "title": "Gorboniano", "text": "Gorboniano o Gorboman fu, secondo la \"Historia Regum Britanniae\" di Goffredo di Monmouth, un re leggendari della Britannia. Era il figlio maggiore di re Morvido e fratello di Archigallo, Eliduro, Ingenio e Pereduro.\nFu un sovrano giusto e moderato, pio verso gli d\u00e8i, costruttore e restauratore di templi. Cos\u00ec facendo diede pace e prosperit\u00e0 al regno e al popolo, da lui sempre protetto. Quando mor\u00ec fu sepolto a Trinovantum (Londra). Sul trono sal\u00ec il fratello Archigallo."}
{"id": "714791", "revid": "49022", "url": "https://it.wikipedia.org/wiki?curid=714791", "title": "Vigenio", "text": ""}
{"id": "714793", "revid": "28941", "url": "https://it.wikipedia.org/wiki?curid=714793", "title": "Punto d'ariete", "text": ""}
{"id": "714795", "revid": "339392", "url": "https://it.wikipedia.org/wiki?curid=714795", "title": "Carrozza Gran-Comfort", "text": ""}
{"id": "714802", "revid": "124629317", "url": "https://it.wikipedia.org/wiki?curid=714802", "title": "Ladakh", "text": "Il Ladakh \u00e8 un territorio (\"Union Territory\") indiano. \u00c8 stato costituito il 31 ottobre 2019, con una legge dell'agosto 2019, dividendolo dallo stato di Jammu e Kashmir, che a sua volta \u00e8 divenuto un territorio.\nDescrizione.\nIl territorio del Ladakh, il cui capoluogo \u00e8 Leh in estate e Kargil in inverno, \u00e8 racchiuso tra le catene montuose del Karakorum e dell'Himalaya, e la sua popolazione, pari a 232.864 abitanti, si suddivide in buddhisti di scuola tibetana, che raggiungono poco pi\u00f9 della met\u00e0, e musulmani di ramo sciita, con una piccola minoranza di induisti.\nL'economia si basa sull'agricoltura di sussistenza, con estese coltivazioni di orzo e di albicocche lungo il corso dei fiumi Indo e Zanskar. Nella parte meridionale della regione \u00e8 possibile incontrare le ultime trib\u00f9 di pastori nomadi khampa che vivono di allevamento, mentre nella valle di Nubra l'economia si basa sulla coltivazione di albicocche e sull'allevamento del cammello di Battria. Recentemente \u00e8 anche aumentato il peso economico del commercio di pashmina.\nChiuso al turismo fino al 1974, il Ladakh oggi \u00e8 meta di pellegrinaggi buddhisti, camminatori ed appassionati di \"rafting\", che pu\u00f2 essere praticato sull'Indo e sullo Zanskar.\nLeh conta circa diecimila abitanti, ed \u00e8 famosa per il Palazzo reale, simile a una versione in miniatura del Potala di Lhasa, oltre che per la splendida moschea lignea e per le frequenti visite del XIV Dalai Lama. Altri luoghi interessanti sono i villaggi buddhisti di Lamayouru, Atitse, Bagso, Hemis, famoso per l'imponente monastero omonimo, Alchi, celebre per il locale monastero ospitante meravigliose pitture murali, e Likir, oltre che i villaggi sciiti di Draas e Karghil, al confine con l'Azad Kashmir pakistano.\nSuddivisioni amministrative.\nIl territorio del Ladakh comprende i distretti di Kargil e quello di Leh. La raggiungono due strade carrozzabili, una dal Kashmir e una ad alta quota porta a Manali nello Stato dell'Himachal Pradesh. Contrariamente al vicino Kashmir, teatro di frequenti attentati indipendentistici, in Ladakh gli episodi violenti sono molto rari, e buddisti e musulmani convivono, salvo rare eccezioni, in modo pacifico."}
{"id": "714804", "revid": "228587", "url": "https://it.wikipedia.org/wiki?curid=714804", "title": "Nadir", "text": "Il nadir (dall'arabo: \u0646\u0638\u064a\u0631\u200e / ALA-LC: na\u1e93\u012br, che significa \"controparte\") \u00e8 l'intersezione della perpendicolare all'orizzonte passante per l'osservatore con l'emisfero celeste invisibile. Il punto diametralmente opposto \u00e8 detto zenit. Zenit e nadir sono i poli dell'orizzonte.\nLa parola deriva dall'espressione araba \"naz\u00ecr al-samt\" che significa \"corrispondente dello zenit\" (cio\u00e8 della \"direzione opposta [della testa]\")."}
{"id": "714808", "revid": "339392", "url": "https://it.wikipedia.org/wiki?curid=714808", "title": "Parit\u00e0 dei poteri di acquisto", "text": ""}
{"id": "714809", "revid": "1543377", "url": "https://it.wikipedia.org/wiki?curid=714809", "title": "Stati per PIL (PPA)", "text": "Questa voce comprende tre liste di Stati del mondo ordinate per il loro Prodotto Interno Lordo (PIL) a parit\u00e0 dei poteri d'acquisto (PPA), il PIL mondiale, e, laddove presente nelle fonti, il PIL di regioni e territori autonomi (indicati in corsivo), e il PIL aggregato di 3 gruppi di paesi: l'Unione Europea, i paesi che adottano l'euro e le maggiori economie mondiali (i paesi del G7).\nPer PIL si intende il valore di tutti i prodotti finiti e servizi prodotti in uno stato in un dato anno. Per parit\u00e0 dei poteri di acquisto si intende che le stime qui presentate si basano sui valori rapportati al costo della vita e all'inflazione per i diversi paesi.\nVedi qui per un confronto tra PIL nominale e PIL (PPA)\nLe informazioni provengono da:\nDati in dollaro internazionale (Int$).\n style=\"margin:auto; width:100%;\""}
{"id": "714822", "revid": "33277", "url": "https://it.wikipedia.org/wiki?curid=714822", "title": "Marco Antonio Bobba", "text": ""}
{"id": "714827", "revid": "92920", "url": "https://it.wikipedia.org/wiki?curid=714827", "title": "Alfio Quarteroni", "text": "Biografia.\nDopo il conseguimento della laurea in Matematica nel 1975 presso l'Universit\u00e0 degli Studi di Pavia, dove \u00e8 stato interno del Collegio Ghislieri, ha iniziato la carriera scientifica come ricercatore presso l'Istituto di Analisi Numerica del CNR a Pavia.\nNel 1986 \u00e8 stato nominato professore ordinario di Analisi numerica presso l'Universit\u00e0 Cattolica del Sacro Cuore, sede di Brescia. Nel 1989 si trasferisce al Politecnico di Milano. \u00c8 stato professore ordinario di Matematica presso l'Universit\u00e0 del Minnesota a Minneapolis e, dal 1998 al 2017, professore e direttore della cattedra di Modellistica e Calcolo Scientifico presso l'EPFL (Scuola Politecnica Federale di Losanna).\nDal 2002 \u00e8 fondatore e direttore del MOX (Laboratorio di Modellistica e Calcolo Scientifico del Politecnico di Milano). Nel 2010 ha fondato MATHICSE (Mathematical Institute of Computational Science and Engineering) all'EPFL. Dal 2010 \u00e8 presidente e fondatore di MOXOFF, spin-off del Politecnico di Milano. Nel corso della sua carriera, \u00e8 stato direttore di tesi di 65 allievi di dottorato e di oltre 200 studenti di master in diversi Paesi.\nNel febbraio 2022 \u00e8 risultato al 48\u00ba posto al mondo e al 1\u00ba posto in Italia nel ranking Top Mathematics Scientists di research.com.\nPremi e riconoscimenti.\nHa ricevuto vari premi e riconoscimenti, fra i quali: \nE' stato nominato membro delle seguenti Accademie: \nHa ricevuto la Laurea Honoris Causa in Ingegneria navale dall'Universit\u00e0 di Trieste nel 2003. \u00c8 stato inoltre insignito della Cattedra Galileiana presso la Scuola Normale Superiore di Pisa. A Madrid nell'agosto 2006 ha tenuto una conferenza plenaria al Congresso Internazionale dei Matematici. Nel 2008 il Consiglio Europeo della Ricerca (ERC) gli ha riconosciuto il finanziamento Advanced Grant per il progetto di ricerca \u00abMATHCARD\u00bb, nel 2012 il finanziamento POC per il progetto \u00abMath to Ward\u00bb, nel 2015 il finanziamento POC per il progetto \u00abMath4AAARisk\u00bb e nel 2017 il finanziamento Advanced Grant per il progetto \u00abiHEART\u00bb.\nAttivit\u00e0 di ricerca.\nSvolge attivit\u00e0 di ricerca nel campo dell'analisi numerica, del calcolo scientifico e dell'approssimazione numerica di problemi differenziali alle derivate parziali, con applicazioni all'ingegneria aerospaziale, all'ingegneria navale, alla geofisica, alla biomeccanica, alla medicina, ai fenomeni di propagazione delle onde elettromagnetiche, acustiche e sismiche, all'utilizzo di modelli matematici per la progettazione architettonica del paesaggio, al miglioramento delle prestazioni sportive.\n\u00c8 autore di 26 libri (pubblicati da Springer, Oxford University Press, Cambridge University Press) scritti in inglese, alcuni tradotti in numerose lingue straniere (fino a 7), editore di 8 libri (pubblicati da Springer, North-Holland Elsevier, American Mathematical Society, De Gruyter), autore di oltre 400 articoli pubblicati in riviste scientifiche internazionali e atti di convegni.\nHa condotto una notevole variet\u00e0 di progetti di rilevanza industriale, con il comune denominatore di affrontare sistemi complessi attraverso metodologie matematiche innovative. In particolare, il suo gruppo di ricerca ha effettuato le simulazioni aerodinamiche ed idrodinamiche per l'ottimizzazione di Alinghi, l'imbarcazione svizzera vincitrice di due edizioni della Coppa America di Vela nel 2003 e nel 2007. Ha inoltre contribuito allo sviluppo del progetto Solar Impulse promosso da Bertrand Piccard nel 2004 per la realizzazione di un aereo a energia solare in grado di effettuare il giro del mondo.\nEsperienze internazionali.\nAlfio Quarteroni \u00e8 stato Professore ordinario di Matematica presso l'Universit\u00e0 del Minnesota a Minneapolis (USA) per due anni, dal 1990 al 1992.\n\u00c8 stato direttore scientifico del CRS4 (\"Centro di Ricerca, Sviluppo e Studi Superiori in Sardegna\"), un centro internazionale fondato dal premio Nobel Carlo Rubbia, con pi\u00f9 di 80 ricercatori, per 5 anni. Dal luglio 1998 a dicembre 2017 \u00e8 stato Direttore della Chaire de Mod\u00e9lisation et Calcul Scientifique (CMCS) presso l'EPFL.\nNel 2009 \u00e8 stato nominato primo direttore di CADMOS, \"Center for Advancement of Modeling Sciences\" per il Large Scale and High Performance Computing, un'iniziativa congiunta tra Universit\u00e0 di Ginevra, Universit\u00e0 di Losanna ed EPFL.\n\u00c8 stato o \u00e8 attualmente membro di diversi comitati scientifici di istituzioni europee, quali: il Comitato scientifico dell'European Mathematical Society (EMS), il comitato scientifico dell'INRIA (\"Institut National de Recherche en Informatique et en Automatique\"), il comitato di MATHEON (\"Mathematics for Key Technologies - Berlino\"), la Commissione scientifica dell'EPFL, il comitato scientifico dell'Oxford Centre for Nonlinear PDEs dal 2008, l'Advisory Board del Max-Planck-Institut f\u00fcr Mathematik dal 2011, e numerosi altri. \u00c8 stato visiting professor presso oltre 200 dipartimenti e centri di ricerca internazionali.\nHa partecipato in qualit\u00e0 di \u00abinvited speaker\u00bb a pi\u00f9 di 300 conferenze internazionali.\nResponsabilit\u00e0 editoriale e di valutazione.\nAlfio Quarteroni \u00e8 membro del comitato editoriale di 25 riviste internazionali e 2 serie di libri, nonch\u00e9 direttore (e fondatore) di due collane di libri pubblicati da Springer.\n\u00c8 stato co-presidente (con P.L. Lions) della rete europea di ricerca AMIF (Applied Mathematics for Industrial Flow Problems), un consorzio di European Science Foundation coinvolgente i laboratori di 11 paesi, presidente del Research Training Network Haemodel che ha coinvolto cinque prestigiose Universit\u00e0 appartenenti a diversi paesi all'interno dell'Unione europea. \u00c8 stato coordinatore nazionale di molti gruppi di ricerca italiani finanziati da MIUR, INDAM, CNR e FIRB.\nHa diretto diversi gruppi di ricerca. Tra gli altri incarichi \u00e8 stato: Membro del Comitato di consulenza scientifica della EMS (European Mathematical Society) dal 2002, membro del Board of Trustees della Society for Industrial and Applied Mathematics (SIAM) dal 2009, membro del SIAM Fellow Committee dal 2009, Coordinatore Scientifico di SISSA-Mathlab dal 2010, membro del Comitato scientifico del CEN (Centro Europeo di nanomedicina) dal 2011, chairman di ICIAM 2019.\n\u00c8 stato Chairman of the Mathematics and Computer Science RTN (EU Research Training Network) evaluation panel, Presidente del Comitato di Valutazione per le Scienze Matematiche ed Informatiche del CIVR, Comitato di indirizzo per la Valutazione della Ricerca del Ministero italiano della Ricerca e dell'Universit\u00e0, Presidente del GEV01 \"Matematica e Informatica\" della VQR 2004-2010, nonch\u00e9 Presidente del hiring Committee per le Scienze Matematiche dell'EPFL dal 2004 al 2009."}
{"id": "714834", "revid": "1448629", "url": "https://it.wikipedia.org/wiki?curid=714834", "title": "Evapotraspirazione", "text": "L'evapotraspirazione \u00e8 una variabile o grandezza fisica usata in agrometeorologia. Consiste nella quantit\u00e0 d'acqua (riferita all'unit\u00e0 di tempo) che dal terreno passa nell'aria allo stato di vapore per effetto congiunto della traspirazione, attraverso le piante, e dell'evaporazione, direttamente dal terreno. \u00c8 spesso indicata nei manuali con la sigla \"ET\".\nGeneralit\u00e0.\nIl concetto ingloba due processi nettamente differenti, in quanto l'evaporazione esulerebbe a rigore dalla coltura, tuttavia non \u00e8 possibile attualmente scorporare i due fenomeni e trattarli distintamente in modo attendibile. D'altra parte ai fini pratici interessa il consumo effettivo sia per evaporazione sia per traspirazione.\nL'unit\u00e0 di misura \u00e8 il mm (millimetro), inteso come altezza della massa d'acqua evaporata e traspirata, oppure il m\u00b3/ha (metro cubo per ettaro). Essendo un fenomeno climatico inverso a quello delle precipitazioni, per convenzione si usa il millimetro in modo da rendere la grandezza direttamente comparabile con le precipitazioni. In ogni modo, tenuto conto che una massa liquida di 1\u00a0mm d'altezza che si estende su una superficie di 1 ha occupa il volume di 10 m\u00b3, 1\u00a0mm di evapotraspirazione equivale ad un consumo di 10 m\u00b3/ha.\nGli ambiti di studio e d'applicazione sono diversi secondo il contesto:\nFattori influenzanti.\nL'evapotraspirazione \u00e8 la risultante del concorso di pi\u00f9 fattori dipendenti dalla natura del terreno, dal clima, dalla specie agraria, dalla tecnica colturale. Questi fattori non possono essere considerati distintamente in quanto l'evapotraspirazione \u00e8 la risultante complessa delle loro interrelazioni.\nFattori pedologici.\nRiassumendo, l'intensit\u00e0 di evapotraspirazione \u00e8 strettamente legata alla dinamica dell'acqua del terreno e di conseguenza alla tessitura.\nFattori climatici.\nIn definitiva l'evapotraspirazione \u00e8 pi\u00f9 intensa durante il giorno, nei mesi pi\u00f9 caldi e in giornate asciutte e ventose, mentre diminuisce d'intensit\u00e0 durante la notte, nei mesi pi\u00f9 freddi, nelle giornate umide, con cielo coperto e in assenza di vento.\nFattori biologici.\nLa biologia delle piante ha una notevole influenza sull'evapotraspirazione in relazione alla morfologia, all'anatomia, alla fisiologia e alla fenologia. \nIn definitiva i fattori biologici concorrono in modo complesso a definire la potenziale capacit\u00e0 di una specie o di una variet\u00e0 di traspirare pi\u00f9 o meno intensamente. In generale si pu\u00f2 dire che l'evapotraspirazione \u00e8 pi\u00f9 intensa durante le fasi di attivit\u00e0 vegetativa e riproduttiva, in piante rigogliose e pi\u00f9 sviluppate e in buono stato di salute e prive di adattamenti xerofitici.\nFattori agronomici.\nLa tecnica colturale \u00e8 fondamentale nel correggere drasticamente la tendenza determinata dagli altri fattori. Diversi sono i contesti che influiscono sull'evapotraspirazione, in alcuni casi bene evidenti, in altri meno. Fra i pi\u00f9 importanti si citano i seguenti:\nNel complesso il ruolo dei fattori agronomici dipende dagli obiettivi conseguiti e dalla disponibilit\u00e0 di risorse tecniche (in particolare l'acqua irrigua). Laddove la disponibilit\u00e0 idrica non rappresenta un fattore limitante, l'obiettivo primario \u00e8 quello di incrementare la resa agendo sia sul LAI sia sull'intensit\u00e0 della fotosintesi, pertanto le tecniche nel complesso intensificano l'evapotraspirazione. Dove invece la disponibilit\u00e0 idrica \u00e8 un fattore limitante, l'obiettivo primario \u00e8 quello di limitare i consumi idrici, pertanto la tecnica riduce direttamente o indirettamente l'evapotraspirazione.\nEvapotraspirazione potenziale.\nL\"'evapotraspirazione potenziale\", indicata con la sigla \"ETP\" o \"ETp\", \u00e8 un'astrazione, perfezionata nel 1955, che fa riferimento ad una condizione ambientale standard in cui non si considera l'incidenza dei fattori agronomici, biologici, pedologici e di una parte dei fattori climatici. La finalit\u00e0 di questa variabile \u00e8 di rendere comparabili i valori di evapotraspirazione nello spazio e nel tempo. Per questo motivo l'evapotraspirazione potenziale si riferisce al quantitativo massimo che pu\u00f2 essere perso nell'unit\u00e0 di tempo per evaporazione e traspirazione da un prato di graminacea che presenta le seguenti caratteristiche:\nIl valore dell'evapotraspirazione potenziale varia con le stagioni e il clima, ma \u00e8 del tutto indipendente dalle colture e dalle tecniche attuate.\nEsiste anche un \"ETo\" standard di riferimento stabilita dalla FAO, serve per stabilire l'evapotraspirazione potenziale nelle varie parti del Mondo. La coltura di riferimento \u00e8 il prato di \"Festuca arundinacea\". L'adozione di queste condizioni standard fa in modo che l'evapotraspirazione dipenda esclusivamente dal potere evaporante dell'atmosfera in quanto tutti gli altri fattori sono stati normalizzati.\nQuesta variabile climatica si usa a fini pratici o di studio per caratterizzare un determinato ambiente fisico. Il valore dell'evapotraspirazione potenziale varia nel tempo e nello spazio, ma \u00e8 del tutto indipendente dalle colture e dalle tecniche attuate.\nEvapotraspirazione effettiva.\nL'ETp moltiplicata per un coefficiente \"k\" in funzione della coltura determina l'evapotraspirazione \"effettiva\" della coltura \"ETc\". Questa variabile climatica si usa a fini pratici per lo studio del \"fabbisogno idrico\" della coltura agraria e la stima dell'irrigazione da effettuare. Detta anche \"evapotraspirazione reale\" (\"ETr\"), fa riferimento ad un contesto reale, pertanto \u00e8 definita come il quantitativo d'acqua persa nell'unit\u00e0 di tempo per evaporazione e traspirazione da una coltura nelle reali condizioni.\nQuesta variabile climatica si usa ai fini pratici per calcolare il bilancio idrico di una coltura. Il valore dell'evapotraspirazione effettiva varia in funzione del contesto (epoca, ubicazione, coltura praticata, condizioni pedologiche e tecnica agronomica).\nMisura dell'evapotraspirazione.\nLa misura diretta si effettua con i lisimetri di precisione. Si tratta di sofisticati e costosi impianti installati presso istituti di ricerca allo scopo di tarare altri strumenti di misura o metodi di stima basati sul rilevamento di altre variabili climatiche. I lisimetri hanno inoltre un limite operativo nel fatto che non consentono la misura diretta dell'evapotraspirazione in certi contesti come una piantagione arborea o una foresta.\nStima dell'evapotraspirazione.\nLa stima dell'evapotraspirazione si basa sull'applicazione di formule matematiche che permettono il calcolo dell'evapotraspirazione in funzione di una o pi\u00f9 variabili climatiche di facile rilevamento. In generale si tratta di metodi empirici pi\u00f9 o meno approssimativi che non danno un'esatta percezione dell'evapotraspirazione ma che opportunamente tarati nel contesto in cui si applicano possono dare informazioni pi\u00f9 semplici e immediate e, soprattutto, economicamente sostenibili rispetto alla misura diretta.\nNegli ultimi 60 anni sono state elaborate formule estimative poco adatte ai fini pratici. In definitiva si trattava di metodi tarati per contesti limitati e per rilevamenti ambientali adatti ad analisi temporali di medio e lungo periodo. In seguito, la FAO ha proposto adattamenti di questi metodi con l'applicazione di coefficienti correttivi che tengono conto di specifiche variabili climatiche. I metodi proposti dalla FAO stimano l\"'evapotraspirazione potenziale standard\" (\"ETPs\").\nMetodo di Blaney-Criddle.\nIl metodo Blaney-Criddle \u00e8 stato largamente usato in passato nell'ovest degli Stati Uniti. \u00c8 uno dei pi\u00f9 conosciuti ma \u00e8 anche troppo approssimativo, con un margine d'errore del 25% per le stime estive. Per ottenere una sufficiente affidabilit\u00e0 deve essere applicato ad un periodo di almeno un mese, perci\u00f2 \u00e8 poco adatto a monitorare l'andamento dell'evapotraspirazione per redigere il bilancio idrico di una coltivazione in atto. La formula stima l'evapotraspirazione potenziale standard come media giornaliera del mese (o di un periodo di rilevamento pi\u00f9 lungo):\ndove:\nMetodo FAO della radiazione solare.\n\u00c8 l'adattamento di una formula di Makkink, originariamente adatta per le condizioni ambientali dei Paesi Bassi ma poco affidabile in altri ambienti. Il successivo adattamento della FAO lo rende applicabile anche in altri contesti. Questo metodo mette in relazione l'evapotraspirazione potenziale standard con due fattori climatici: un fattore di proporzionalit\u00e0 (correlato alla temperatura dell'aria e all'altitudine) e la radiazione solare globale:\ndove:\nAnche con questo metodo, il coefficiente \"c\" si applica implicitamente con un calcolo grafico eseguito su specifici diagrammi dal quale si ottiene il valore dell'evapotraspirazione potenziale standard.\nIl metodo della radiazione solare, prendendo in considerazione due variabili climatiche, \u00e8 pi\u00f9 preciso di quello precedente ed \u00e8 sufficientemente affidabile anche quando si applica a intervalli di tempo inferiori a un mese, con un margine d'errore del 20%.\nMetodo Penman-Monteith mod. FAO.\nSi tratta di un metodo di complessa applicazione ma pi\u00f9 preciso dei precedenti in quanto prende in considerazione molteplici variabili climatiche. Il modello di Penman (1948) considera le variabili relative all'apporto energetico e al trasporto turbolento dell'aria. La modifica introdotta da Monteith (1965) tiene conto anche del complesso meccanismo che regola il passaggio del vapore acqueo dal mesofillo, attraverso gli stomi all'atmosfera, applicando un modello semplificato riassunto da due variabili, rispettivamente la resistenza degli stomi e la resistenza aerodinamica. La FAO ha ulteriormente rimodulato il metodo definendo le caratteristiche morfologiche e fisiologiche della coltura di riferimento in modo da ottenere per le variabili di resistenza un modello ripetibile in differenti contesti. La formula calcola il flusso di evapotraspirazione giornaliero (in MJ al m2 al giorno):\ndove:\nL'equazione di Penman-Monteith si \u00e8 rivelata valida in molti ambienti, con un margine d'errore del 10%, e la FAO raccomanda questo metodo per stimare l'evapotraspirazione potenziale e per determinare i coefficienti colturali da applicare per estrapolare l'evapotraspirazione effettiva. Il limite operativo del metodo sta nella necessit\u00e0 di disporre di una stazione di rilevamento agrometeorologico nell'ambiente di applicazione.\nMetodo evaporimetrico.\nSi tratta di un metodo di semplice applicazione e abbastanza affidabile se \u00e8 stato tarato adeguatamente nell'ambiente in cui si opera. Questo metodo mette in relazione l'evapotraspirazione potenziale standard con la quantit\u00e0 d'acqua evaporata, nel periodo di osservazione, da una \"vasca evaporimetrica\" (evaporimetro) che rispetti requisiti standard in merito a dimensioni, fattura e ubicazione. La diminuzione del livello della superficie liquida nel periodo considerato, detta \"evaporato\" si esprime in millimetri e si rapporta all'unit\u00e0 di tempo (generalmente l'intervallo di una giornata).\nIl principio su cui si basa la relazione consiste nel fatto che intensit\u00e0 di evapotraspirazione e intensit\u00e0 di evaporazione da uno specchio d'acqua a pelo libero sono determinate dagli stessi fattori climatici. L'evaporato non s'identifica con l'evapotraspirazione (potenziale o effettiva) per i seguenti motivi:\nPer i motivi sopraesposti l'evapotraspirazione potenziale standard ha un valore inferiore rispetto all'evaporato, pertanto la relazione fra le due variabili \u00e8 mediata da un coefficiente di proporzionalit\u00e0 inferiore all'unit\u00e0:\ndove:\nIl coefficiente di riduzione si desume da apposite tabelle che tengono conto del tipo di evaporimetro, della sua ubicazione (su un prato o a distanza da un prato), dell'umidit\u00e0 relativa media dell'aria e della velocit\u00e0 del vento. Il metodo evaporimetrico ha il pregio di essere di facile applicazione in quanto richiede il rilevamento di una sola variabile climatica (l'evaporato), offrendo al contempo una discreta affidabilit\u00e0, con margini d'errore dell'ordine del 15%. Il limite principale \u00e8 che si deve disporre di una vasca evaporimetrica che abbia requisiti standard perch\u00e9 altrimenti i valori del coefficiente di proporzionalit\u00e0 risulterebbero falsati.\nStima dell'evapotraspirazione effettiva.\nLa mera conoscenza dell'evapotraspirazione potenziale ha solo finalit\u00e0 scientifiche. Ai fini applicativi infatti l'ET potenziale \u00e8 stimata solo per giungere alla determinazione dei consumi idrici in un contesto reale. A prescindere dalla metodologia adottata per determinare l'ET potenziale, il valore dell'ET effettiva si ottiene applicando un \"coefficiente colturale\":\ndove:\nIl valore del coefficiente colturale \u00e8 determinato empiricamente per ogni coltura, differenziato per fasi fenologiche, e pu\u00f2 cambiare in funzione delle caratteristiche ambientali (tecnica colturale, regione climatica, ecc.). Nei limiti del possibile si devono perci\u00f2 adottare coefficienti colturali ricavati specificamente per l'ambiente in cui si opera o, in assenza di documentazione in merito, si fa riferimento a condizioni ambientali simili.\nIl valore del coefficiente colturale pu\u00f2 essere inferiore o superiore all'unit\u00e0, perci\u00f2 l'ET effettiva pu\u00f2 anche essere superiore alla ET potenziale. Per capire questo concetto si deve tener presente che la vegetazione, per effetto del LAI (\"leaf area index\", indice di area fogliare), sviluppa una maggiore superficie dell'interfaccia suolo-aria. La vegetazione delle colture reali pu\u00f2 pertanto avere una maggiore superficie traspirante (riferita all'unit\u00e0 di superficie agraria) rispetto alla coltura di riferimento adottata per l'ET potenziale (prato di graminacee regolarmente sfalciato a 10\u201315\u00a0cm).\nIl coefficiente colturale \u00e8 in genere inferiore all'unit\u00e0 (in media 0,4-0,75 per la maggior parte delle mesofite in regime irriguo) quando una coltura \u00e8 nelle prime fasi di sviluppo in quanto l'evapotraspirazione \u00e8 dovuta principalmente all'evaporazione dal terreno. In questi casi i consumi idrici delle colture sono generalmente inferiori a quelli di un prato di graminacee che ricopre uniformemente il terreno perch\u00e9 la superficie evapotraspirante sviluppata \u00e8 inferiore. \u00c8 invece superiore all'unit\u00e0 (1,2-1,3 per la maggior parte delle mesofite in regime irriguo) quando le piante raggiungono il pieno sviluppo vegetativo. In questi casi il LAI \u00e8 pi\u00f9 elevato e la superficie evapotraspirante sviluppata \u00e8 superiore a quella di un prato di graminacee regolarmente sfalciato a 10\u201315\u00a0cm d'altezza. Questa tendenza generale va incontro ad molteplici eccezioni, ad esempio quando la specie agraria coltivata ha caratteri xerofitici e, quindi, \u00e8 fisiologicamente e anatomicamente predisposta a consumare meno acqua di una graminacea mesofita.\nA titolo d'esempio, si pu\u00f2 fare una comparazione fra alcune colture nelle condizioni ambientali della pianura della Sardegna.\nAlla fine di aprile l'ET potenziale standard \u00e8 in media di 3,2\u00a0mm/d. Il pomodoro si trova in fase di post trapianto, con piante poco sviluppate e terreno nudo nelle interfile, sarchiato o diserbato. Il prato di erba medica \u00e8 in prefioritura e ha quasi raggiunto il completo sviluppo vegetativo ricoprendo completamente il terreno. La vite sar\u00e0 in piena fase di accrescimento vegetativo, con tralci ancora poco sviluppati. L'olivo \u00e8 in fase di mignolatura e in piena attivit\u00e0 vegetativa. I coefficienti colturali consigliati sono rispettivamente 0,3 per il pomodoro, 0,95 per la medica, 0,40 per la vite, 0,60 per l'olivo. Applicando i rispettivi coefficienti colturali al valore dell'ET potenziale i consumi idrici giornalieri saranno di 1\u00a0mm per il pomodoro, 3\u00a0mm per la medica, 1,3 per la vite, 1,9 per l'olivo.\nNella prima met\u00e0 di luglio l'ET potenziale standard \u00e8 in media di 6,6\u00a0mm/d. Il pomodoro si trova in fase di pieno sviluppo e con bacche in maturazione, la medica si trova in fase di ricaccio, pi\u00f9 o meno sviluppato, la vite in piena attivit\u00e0 vegetativa e di accrescimento dei grappoli, l'olivo in fase di accrescimento dei frutticini e con attivit\u00e0 di crescita dei germogli rallentata. I coefficienti colturali consigliati sono rispettivamente di 1,15 per il pomodoro, 0,95 per la medica, 0,75 per la vite, 0,45 per l'olivo. I consumi idrici giornalieri saranno di 7,6\u00a0mm per il pomodoro, 6,3\u00a0mm per la medica, 5\u00a0mm per la vite, 3\u00a0mm per l'olivo."}
{"id": "714836", "revid": "1543377", "url": "https://it.wikipedia.org/wiki?curid=714836", "title": "Hippolyte et Aricie (Rameau)", "text": "Hippolyte et Aricie \u00e8 una trag\u00e9die lyrique in un prologo e 5 atti dell'abate Simon-Joseph Pellegrin messa in musica da Jean-Philippe Rameau. Costituisce il primo lavoro operistico di Rameau, all'epoca cinquantenne. Composta rapidamente, fu rappresentata il 1\u00ba ottobre 1733 all'Op\u00e9ra di Parigi.\nVicende storiche.\nL'accoglienza fu contrastata a causa delle novit\u00e0 introdotte da Rameau rispetto al modello dominante del teatro di Jean-Baptiste Lully: la nuova complessit\u00e0 di linguaggio e l'impianto teatrale, che privilegiava l'aspetto drammatico su quello decorativo. Durante le prove, ad esempio, il secondo trio delle Parche nel secondo atto, risult\u00f2 cos\u00ec estraneo alle tradizioni interpretative dei complessi dell\"Op\u00e9ra\", che n\u00e9 l'orchestra n\u00e9 i solisti riuscirono ad assimilarlo ed esso devette essere tagliato. Dalla contrapposizione tra lo stile antico di Lully e le innovazioni di Rameau nacque una storica \"querelle\" tra i sostenitori dei due compositori: i \"ramistes\" e i \"lullystes\".\nDue successive versioni dell'opera, in parte modificate, furono date, sempre all'Op\u00e9ra, l'11 settembre 1742, e il 25 febbraio 1757, ed essa fu poi ripresa anche nel 1758 e nel 1767. La prima ripresa moderna al Palais Garnier ebbe luogo nel 1908 in una versione revisionata da Vincent d'Indy, arrivando cos\u00ec a totalizzare un numero complessivo, davvero significativo, di centoquaranta rappresentazioni.\nCuriosit\u00e0.\nCharles-Simon Favart compose una parodia dell'opera di Rameau in forma di \"vaudeville\", rappresentata al Th\u00e9\u00e2tre Italien di Parigi l'11 ottobre 1742."}
{"id": "714841", "revid": "1277692", "url": "https://it.wikipedia.org/wiki?curid=714841", "title": "Pirotecnica", "text": "La pirotecnica \u00e8 una tecnica consistente nel produrre e utilizzare fuochi d'artificio, prodotti da tecnici esperti mediante l'uso di polvere da sparo per l'esplosione e altri reagenti per ottenere colori e effetti visivi. Questi fuochi d'artificio non vengono usati nell'ambito militare o cantieristico, ma solo ed unicamente per fare spettacolo.\nQuesta tecnica non va confusa con lo sport del razzimodellismo, che non ha a che fare direttamente con composizioni pirotecniche, perci\u00f2 \u00e8 meno pericoloso, pur essendo altrettanto spettacolare.\nStoria.\nL'arte della pirotecnica \u00e8 sicuramente molto ammirata, ma la sua storia \u00e8 poco conosciuta. Tutte le altre arti si basano su teorie, osservano delle regole ed hanno una storia ben definita. I fuochi d'artificio avanzano nel tempo in silenzio, quasi senza storia, conosciuti solo dagli estimatori e dagli sparatori, i cui segreti, teorie, regole e mestiere sono conservati con riserbo all'interno delle singole fabbriche.\nDi certo \u00e8 che la pirotecnica \u00e8 nata in Cina ad opera dei monaci intorno all'anno 1000, a seguito della casuale scoperta della polvere da sparo intorno all'800 (nota anche come polvere nera o polvere pirica). Tale sostanza inizi\u00f2 quasi subito ad essere usata per scopi militari, nonostante gli usi che se ne conoscevano all'epoca fossero molto rudimentali. I primi ordigni bellici pirotecnici venivano lanciati a mano o con catapulte.\nAlcune cronache storiche cinesi riportano che la polvere da sparo fosse usata in Cina dalla dinastia Sung (960-1279). Altre cronache fanno poi menzione dell'uso di razzi contro gli invasori mongoli nel 1279. In realt\u00e0 i cinesi costruivano gi\u00e0 razzi da guerra ed esplosivi fin dal VI secolo, e le tecniche che essi utilizzavano si diffusero in seguito in Arabia nel VII secolo. Solo intorno al XIII secolo esse raggiunsero una certa efficacia offensiva.\nEsiste un accordo quasi unanime sul fatto che siano stati i popoli mongoli a introdurre la polvere da sparo in Europa durante la loro invasione dell'Ungheria sotto la guida di \u00d6g\u00f6dei, intorno al 1241.\nLa diffusione della sostanza avvenne col nome di \"neve cinese\" o \"sale cinese\" e la sua conoscenza fu tramandata cos\u00ec velocemente che gi\u00e0 nel 1245 il filosofo e alchimista inglese Ruggero Bacone sancisce la formula della polvere nera, riportandola nella sua epistola \"\"De secretis operibus artis et naturae, et de nullitate magiae\"; la composizione suggerita \u00e8 sostanzialmente quella ancora in uso tutt'oggi (75% nitrato di potassio comunemente noto come salnitro, 13% di carbone di legna polverizzato, 12% di zolfo). Interessante \u00e8 il modo in cui viene fornita, sotto forma di un anagramma nel capitolo XI: il passo in latino recita cos\u00ec: \"Sed tamen salis petrae \"LURU VOPO VIR CAN UTRI \"et sulphuris; et sic facies tonitrum et coruscationem si scias artificium\"; anagrammando le parole senza senso (\"LURU\", \"VOPO\", \"VIR\", \"CAN\", \"UTRI\"\") si ottiene \"R. VII PART V NOV. CORUL. V\", abbreviazione di \"R(ecipe) VII PART(es) V NOV(ellae) CORUL(i) V\"; quindi l'intera frase reciterebbe cos\u00ec: \"Ma tuttavia prendi sette parti di salpetra, cinque parti di nocciolo giovane, cinque di zolfo; e cos\u00ec, se conosci l'artificio, farai tuono e lampo\".\nLa prima testimonianza autorevole dell'uso di questa sostanza in Occidente risale al 1258. I primi sporadici esempi di un uso puramente spettacolare della polvere pirica risalgono al basso medioevo (XIII-XV secolo), usata per accompagnare le Sacre Rappresentazioni; la polvere nera era adoperata durante queste esecuzioni teatrali per raffigurare con scoppi, fiamme e bagliori i luoghi infernali delle narrazioni. Nel 1379 a Vicenza in occasione dell'Ascensione venne messo in scena il \"volo della colomba\": un fuoco sulla corda che dalla torre del Palazzo vescovile volava verso l'effigie di Maria e degli apostoli, celebrando la riconciliazione tra Scaligeri e Visconti.\nDiffusasi lentamente in Europa, la polvere da sparo rimase poco utilizzata per fini ludici in quanto serviva principalmente a scopo militare. Le armi da sparo e le relative polveri erano fabbricate dagli esperti militari degli eserciti europei, che producevano poi anche i fuochi artificiali per le celebrazioni delle vittorie, dei trattati di pace o per le manifestazioni di festa non in tempo di guerra.\nLe prime fabbriche di fuochi pirotecnici a scopo di spettacolo sorsero in Germania tra il 1340 e il 1348 ad Augusta, Spandau e a Lig\u0144ica.\nDall'inizio del XVII secolo si affermarono due principali scuole di pirotecnica in Europa: la \"scuola italiana\" dei Ruggeri a Bologna, famosa per la spettacolarit\u00e0 dei fuochi nei quali venivano usati degli scenari trasparenti o variamente colorati illuminati poi dalla luce degli spari; la \"scuola di Norimberga\" dei Clamer, nota per la omonima tecnica di sparo aerea che veniva usata.\nTra il XVII e XVIII secolo le feste popolari e gli avvenimenti importanti in Europa cominciarono ad essere abbelliti dagli spettacoli pirotecnici; si trattava ancora di una diffusione modesta che non comprendeva l'utilizzo dei fuochi colorati.\nNel 1785 Claude Louis Berthollet introdusse l'uso del clorato di potassio nella miscela dei fuochi, cosa che permise di ottenere fuochi colorati. Ebbe cos\u00ec inizio la pirotecnia moderna destinata, con l'utilizzo nelle miscele di polveri di altri metalli, a fornire una molteplicit\u00e0 di effetti luminosi e brillantezza di colori.\nNel 1870 Alfred Nobel scopr\u00ec la dinamite, che soppiant\u00f2 la polvere da sparo negli usi bellici; essa pot\u00e9 allora essere usata anche per lo spettacolo, anche se non immediatamente.\nAl giorno d'oggi la pirotecnica \u00e8 un'arte molto diffusa: in tantissime citt\u00e0 del mondo vengono usati i fuochi d'artificio per festeggiare alcune ricorrenze come il Capodanno o Ferragosto: famosi sono infatti quelli di Parigi (nel 2006 vietati a causa dei feriti delle precedenti edizioni) e di Sydney.\nDipingere con il fuoco, l'arte del \"pyrodesign\".\nIl pyrodesign \u00e8 un'attivit\u00e0 svolta da un professionista, detto appunto \"\"pyrodesigner\", oppure direttamente dal pirotecnico, che si occupa di ideare spettacoli di fuochi d'artificio perfettamente sincronizzati con musica, acqua o luce.\nGli spettacoli ideati vengono successivamente realizzati e programmati con software appositi, chiamati \"show creator\"\".\nUna volta programmato, lo spettacolo viene montato dal pirotecnico, che piazzando gli artifici, li collega a delle centraline apposite per permettere l'accensione elettronica, anche a distanza.\nIl mestiere di pyrodesigner si \u00e8 sviluppato nel Regno Unito e negli Stati Uniti negli ultimi anni, per arrivare anche in Italia.\nSono molto diffusi in ogni ditta pirotecnica.\nSituazione italiana.\nL'Italia \u00e8 uno dei paesi avente una spiccata identit\u00e0 pirotecnica. Esistono diverse scuole e quella cosiddetta \"napoletana\" \u00e8 quella che nell'immaginario collettivo mondiale evoca scenari barocchi e di festa. La scuola napoletana \u00e8 l'unica specializzata in tutto il mondo nella realizzazione di fuochi d'artificio con delle granate cilindriche a pluriaperture aventi diametri che arrivano fino a 21 cm, ad esempio: bomba a 8, quattro botte e intreccio, stutata, triplo intreccio, ecc.\nIn Italia esistono diverse manifestazioni pirotecniche e campionati italiani (in precedenza anche mondiali) di rilevanza internazionale:\nIn Italia l'associazione pirotecnica SI.N.O.P (Sindacato nazionale Operatori Pirotecnici) \u00e8 l'associazione pi\u00f9 rappresentativa del settore per la difesa e la tutela degli operatori pirotecnici fabbricanti, importatori e venditori di fuochi d'artificio.\nNormativa.\nL'articolo 3 del decreto legislativo 58/2010 suddivide gli artifizi pirotecnici in tre macro-categorie, quella dei fuochi d'artificio, degli articoli pirotecnici teatrali e quella degli altri articoli pirotecnici.\nIn ciascuna di esse troviamo 4 categorie:\n1) Fuochi d'artificio:\n2) Articoli pirotecnici teatrali:\n3) Altri articoli pirotecnici:\nNell'articolo 5 del D.Lgs. 58/2010 vi sono riportate le limitazioni alla vendita degli articoli pirotecnici comprendenti i limiti d'et\u00e0 ed eventuali autorizzazioni necessarie per l'acquisto:\n\"Gli articoli pirotecnici non sono venduti, n\u00e9 messi altrimenti a disposizione dei consumatori al di sotto dei seguenti limiti di et\u00e0:\"\nRiguardo alla Categoria 4, P2 e T2, le \"conoscenze specialistiche\" fanno riferimento all'articolo 47 del TULPS e dall'articolo 101 del Regio Decreto datato 6 maggio 1940, numero 635.\nL'abilitazione denominata \"conoscenze specialistiche\" consiste in un certificato di idoneit\u00e0 rilasciato dal Prefetto su conforme parere della Commissione Tecnica Territoriale per le Sostanze Esplodenti (CTSE) dopo il superamento di un esame teorico/ pratico ex art 101 TULPS (pirotecnico) oppure art 27 D.P.R 302 1956 (fochino).\nSecondo il vecchio ordinamento, abrogato e/o riclassificato per armonizzarlo alle direttive europee, gli artifizi pirotecnici venivano classificati come:\nLa \"Libera Vendita\" identifica una tipologia di fuochi d'artificio di piccole dimensioni, tali non produrre un effetto dirompente e di grandi dimensioni come ad esempio: piccole girandole, petardini, fontane, bengala, vulcani ecc. La categoria di Libera Vendita pu\u00f2 essere venduta a maggiori di 14 anni, senza alcun tipo di licenza o permesso. \u00c8 indubbio che vada utilizzata sempre e comunque la massima cautela.\nLa \"V categoria\" riguarda invece i cosiddetti \"giochi pirotecnici\", ossia una tipologia di artifizi di medie dimensioni nella quale sono inclusi anche certi tipi di razzi e finalini (scatole preconfezionate che determinano una successione di effetti e/o colpi). Tale categoria pu\u00f2 essere venduta a maggiori di anni 18, senza alcun tipo di licenza o permesso. Il trasporto \u00e8 consentito fino ad un massimo di 25\u00a0kg con autorizzazione di P.S. o porto d'armi e 10\u00a0kg senza. L'accensione \u00e8 consentita esclusivamente in propriet\u00e0 private aventi una sufficiente disponibilit\u00e0 di terreno. Il punto di accensione deve essere minimo 30\u00a0m da edifici e strade. Non \u00e8 possibile accendere razzi e altro materiale pirotecnico lungo una strada pubblica, in un centro abitato ristretto, nei boschi o in adunanza di persone. In tali casi \u00e8 necessario il rilascio della licenza di P.S.\nLa \"IV categoria\" \u00e8 quella che identifica i fuochi d'artificio professionali. La vendita \u00e8 vietata ai minori di 18 anni, L'acquisto \u00e8 consentito esclusivamente a coloro che sono in possesso di porto d'armi per un massimo di 25\u00a0kg, o il patentino di fochino (titolo che non ne consente per\u00f2 il trasporto e la detenzione se non autorizzato dalla P.S. e solo per il tragitto dal luogo di acquisto a quello di esecuzione dello spettacolo) ovvero di autorizzazione temporanea all'acquisto rilasciato dalla Prefettura.\nIn questa categoria sono annoverati tutti i grandi fuochi a partire dalle sfere pirotecniche fino alle granate cilindriche da mortaio, ecc. L'accensione \u00e8 libera in luoghi privati aventi le caratteristiche di rispetto delle distanze come da Circolare Ministeriale. In caso di adunanza di pubblico per feste pubbliche occorre la licenza di P.S."}
{"id": "714844", "revid": "83531", "url": "https://it.wikipedia.org/wiki?curid=714844", "title": "M\u00e9d\u00e9e et Jason", "text": "M\u00e9d\u00e9e et Jason \u00e8 un'opera del compositore provenzale Joseph-Fran\u00e7ois Salomon.\nDebutt\u00f2 all'Op\u00e9ra di Parigi il 26 aprile 1713 dove continu\u00f2 ad essere rappresentata per un trentennio. Il suo successo fu dovuto in gran parte alle allegorie, tra cui alcune allusioni celebrative del regno di Luigi XIV."}
{"id": "714847", "revid": "125607246", "url": "https://it.wikipedia.org/wiki?curid=714847", "title": "Apparato critico", "text": "L'apparato critico \u00e8 la sezione dell'edizione critica dedicata a documentare lo stato della tradizione di un testo, dando conto delle scelte operate dall'editore nella costituzione del testo stesso.\nL'apparato critico assolve due funzioni: innanzitutto, indica a chi legge i punti in cui il testo stampato \u00e8 differente dalla tradizione manoscritta o dalle congetture di altri studiosi; inoltre, nel riportare in maniera precisa le varianti di un testo, l'apparato critico fornisce anche i mezzi necessari perch\u00e9 il lettore possa giudicare, criticandole o approvandole, le scelte dell'editore.\nCaratteristiche.\nMentre fino al XIX secolo l'apparato critico era posto all'inizio dell'edizione (normalmente gi\u00e0 nell'introduzione) o alla fine (in un'appendice critica appositamente dedicata), dal XX secolo l'apparato critico \u00e8 posto, normalmente, a pi\u00e8 di pagina ed \u00e8 collegato al testo da rimandi numerici alle righe o a singole parole del testo.\nL'apparato delle edizioni di testi dell'antichit\u00e0 \u00e8 generalmente redatto in latino, anche se l'uso \u00e8 sempre meno praticato nelle edizioni di opere medievali o moderne.\nOgni variante, oppure ogni dato riportato in apparato, deve essere sempre accompagnata dalla fonte, sia essa il manoscritto, o il papiro, o la fonte indiretta che la tramanda. Nel caso si tratti di una congettura, questa deve essere accompagnata dal nome di colui che l'ha formulata (per i filologi umanisti si usa il nome latinizzato, mentre per gli studiosi recenti si usa la trascrizione del nome nella lingua di origine).\nLe abbreviazioni con cui sono indicati i manoscritti sono quelle riportate nello \"stemma codicum\", normalmente inserito nell'introduzione, o, comunque, in assenza di stemma, nell'elenco delle abbreviazioni. A seconda della scelta personale dell'editore, le varianti sono separate dai due punti, da uno spazio, dai trattini verticali, da virgole.\nRegole di edizione.\nL'apparato critico serve a:\nL'apparato non riporter\u00e0 dunque le varianti sicuramente espungibili per \"eliminatio codicum descriptorum\".\nTipi di apparato.\nL'apparato critico pu\u00f2 essere \"positivo\" o \"negativo\".\nSecondo il significato originale della definizione, un apparato critico positivo dovrebbe documentare tutto il materiale delle varianti senza effettuare vagli semantici e riportando quindi anche varianti paleografiche o pertinenti la scrittura pi\u00f9 che il significato del testo; viceversa un apparato negativo, che si pone come priorit\u00e0 la leggibilit\u00e0 e la chiarezza, dovrebbe essere definito quell'apparato che elimina le varianti non pertinenti o non semantiche.\nDi fatto, invece, si definisce \"apparato positivo\" quell'apparato che riporta la lezione adottata nel testo e la fa seguire dalle varianti; \"apparato negativo\" \u00e8 invece quello che non mostra la lezione accolta nel testo, ma riferisce solo delle varianti.\nEsempio.\nSi riporta di seguito un paragrafo dall\"'Epistula\" 94 di Seneca, mettendo a confronto due edizioni critiche aventi la prima apparato critico negativo, la seconda positivo:\nDa notare come gli spazi stretti di scrittura e la tradizione fortemente conservativa della critica testuale favoriscono ancor oggi la permanenza di tachigrafie e incisi in latino (\"man.rec.\", \"vulg.\" e molti altri) che possono essere di non agevole comprensione per il lettore estemporaneo.\nAbbreviazioni comuni negli apparati critici.\nGli apparati critici si sono sempre scritti in latino, e a tutt'oggi la tendenza non d\u00e0 segni di modificazione. Se la lingua latina \u00e8 privilegiata per la sua sinteticit\u00e0 e tradizione, le tachigrafie degli apparati critici sono ulteriormente abbreviate in sigle convenzionali. Le pi\u00f9 usate sono elencate di seguito:\nManoscritti.\nseguito sempre da una sigla (ad es. \"cod. Vict.\" = \"codex Petri Victori\") indica un codice scomparso le cui \"lectiones\" siano state trasmesse da edizioni degli umanisti o come note a margine in tali edizioni.\nAl plurale si usano le seguenti abbreviazioni:\nad indicare il \"consensus reliquorum codicum\" in caso di adozione di \"lectiones\" minoritarie.\nindica in particolari recensioni un gruppo di codici di datazione pi\u00f9 recente le cui \"lectiones\" congetturali si presumano valide.\nPer indicare i punti in cui un codice si interrompe o parte da un punto successivo all'inizio dell'opera si usano le seguenti abbreviazioni:\nMentre le prime due indicazioni sono seguite dalla sigla del codice di cui si sta riferendo, la terza indicazione \u00e8 seguita dall'intervallo di testo mancante indicato in paragrafi o capitoli o versi.\nsi usa per indicare se\n\"lectiones\".\nLe sigle che seguono possono riguardare due aspetti\n\u00c8 buona norma che un'abbreviazione verbale in questo caso sia scritta per esteso: per esempio del. N.N. va letto \"delevit\" o \"deleverunt\" \u2192 \"N.N. ha(nno) cancellato, mentre delevi \u2192 \"Ho cancellato\" rende inequivocabile l'azione del recensore del testo.\nCorrezioni.\nLe correzioni, di mano del copista stesso o di mani successive possono essere indicate con varie convenzioni a seconda della tracciabilit\u00e0 del processo di correzione. In ordine di crescente pessimismo esse sono\nSegnalazioni.\nQuanto agli interventi diretti ad alterare il testo per aggiunta, omissione o eliminazione, spostamento, si segnalano le seguenti aggiunte dal significato ambivalente a seconda che\nl'intervento sia antico o del revisore moderno:\nSi usa quando si vuole indicare\nLe aggiunte moderne frutto di congettura, cos\u00ec come le correzioni, andranno segnalate accostando ad esse il nome del loro autore in casi diversi dall'autore della revisione del libro su cui sono raccolte (che potr\u00e0 all'occorrenza firmarsi ego). In bibliografia sar\u00e0 indicata l'opera in cui compare la congettura o correzione accolta. Per le correzioni \u00e8 pi\u00f9 indicata la sigla\nin caso di lacune limitate a poche lettere che si \u00e8 tentato di colmare con una congettura\nsi usa quando l'editore ritiene importante segnalare che in uno o pi\u00f9 testimoni vi \u00e8 la lacuna di una \"lectio\", di un brano, di una sezione pi\u00f9 o meno vasta del testo.\nLe omissioni congetturali vanno invece scritte per esteso, mediante frasi come \"tria verba excidisse videntur\" (\"si direbbe che tre parole siano cadute\") o \"lacunam fere 5 litt. praebent codd.\" (\"i codici presentano una lacuna di circa cinque lettere\")\nLe modalit\u00e0 per indicare le inversioni o dislocazioni di parti del testo sono diverse a seconda dell'entit\u00e0 e importanza delle parole coinvolte nel processo di copiatura: si va dall'espressione completa tipica degli apparati positivi,\nall'uso delle iniziali delle parole invertite\nad una scrittura pi\u00f9 esplicita come\ncio\u00e8 \"nei codici DRSV Il copista ha invertito X e Y\"\nQuesta scrittura \u00e8 utile soprattutto quando le trasposizioni sono a distanza o disposte su due o pi\u00f9 righe o versi.\nindica parti esterne al testo dell'autore come glosse o indicazioni critiche antiche a lato del testo\nindica le dittografie che si ritiene utile mettere in evidenza\nEdizioni o editori.\nNormalmente seguito dal nome dell'editore (utile per cinquecentine o edizioni antiche di rilevanza filologica, da presentare rigorosamente nell'introduzione al testo).\nQualora grazie a una esauriente introduzione non sorgano equivoci \u00e8 possibile tacere l'abbreviazione usando direttamente il nome dell'editore. In casi particolarmente noti anche il nome dell'editore pu\u00f2 essere abbreviato (ad esempio Bgk. = Bergk o Wil.=Wilamowitz-Moellendorff).\nAbbreviazione che include tutti gli editori che abbiano accolto una congettura presentata in apparato.\nQuesta abbreviazione di uso inverso alla precedente, distingue una congettura delle edizioni antiche rispetto a un'altra presente nel testo o a una moderna accettata nel testo.\nL\"'editio princeps\" non raramente si basa su testimoni perduti, accogliendone delle \"lectiones\" rilevanti non meno dei manoscritti anteriori ad essa. Anch'essa come nei casi precedenti pu\u00f2 essere seguita dal nome dell'editore."}
{"id": "714848", "revid": "125173366", "url": "https://it.wikipedia.org/wiki?curid=714848", "title": "Battaglia dello Yarmuk", "text": "La battaglia dello Yarm\u016bk (, o del Yarmuk, indicato anche \"Hieromyax\") fu in realt\u00e0 una campagna militare articolata lungo sei giorni tra il Califfato dei Rashidun e l'Impero romano d'oriente, nell'agosto del 636, vicino al fiume Yarm\u016bk, lungo quello che oggi \u00e8 il confine tra Siria e Giordania, a sud-est del Mare di Galilea.\nLa campagna si rivel\u00f2 uno dei fatti d'arme maggiormente decisivi della storia e segn\u00f2 la prima grande ondata di espansione islamica dopo la morte di Maometto, sancendo cos\u00ec la rapida avanzata dell'Islam nelle province della Siria e della Palestina. La battaglia \u00e8 considerata un'impresa memorabile di Kh\u0101lid b. al-Wal\u012bd, che consolid\u00f2 la sua reputazione di grande stratega e comandante di cavalleria.\nLa gola del fiume Yarm\u016bk (un affluente di sinistra del fiume Giordano) \u00e8 una localit\u00e0 che si trova in Siria meridionale, presso le alture del Golan. Qui fu combattuta una serie di dure battaglie tra l'esercito bizantino e quello degli Arabi musulmani, guidati da Kh\u0101lid b. al-Wal\u012bd, tra cui la battaglia di Thaniyyat al-\u02bfUq\u0101b. Questi ultimi rivolsero massicciamente tutta la loro potenza militare contro i romani che, si dice, fossero guidati dallo stesso imperatore Eraclio I.\nSi erano gi\u00e0 avute alcune scaramucce e incursioni effettuate dagli Arabi un paio di anni prima, tutte terminate con la distruzione di accampamenti romani e la conquista delle citt\u00e0 dove erano stanziati, nella regione della Transgiordania. L'imperatore romano d'oriente Eraclio I era appena uscito da una sanguinosa guerra contro i Persiani, dei quali aveva avuto ragione a caro prezzo. Tuttavia decise di reagire contro gli attacchi arabi che minacciavano i confini del suo impero. La felice scelta del terreno operata da Kh\u0101lid b. al-Wal\u012bd valse gi\u00e0 in partenza a impostare l'esito finale della battaglia in senso favorevole agli Arabi musulmani.\nPi\u00f9 che di battaglia \u00e8 corretto parlare di \"campagna dello Yarm\u016bk\", visto che gli scontri si reiterarono per oltre un mese. I Romani, all'operativo comando di Vahano e di Teodoro Tritorius, erano appoggiati dagli Arabi ghassanidi, anch'essi cristiani, al comando del loro sovrano Jabala ibn al-Ayham. Il totale dei combattenti cristiani era di 40.000-70.000 uomini (ma con gravi problemi di logistica), mentre quello dei musulmani era assai minore, in grado per\u00f2 di sostentarsi senza problemi di demoralizzazione fino ai ripetuti scontri che si produssero lungo l'arco del mese di luglio-agosto. In quel periodo dell'anno il calore era infatti assai sensibile per le truppe bizantine, non perfettamente adattate al clima e abbastanza pesantemente armate (almeno rispetto a quelle arabo-musulmane), e all'interno delle cui file non mancavano tra l'altro frizioni fra Arabi, Greci e Armeni.\nLe fonti romane parlarono di tradimento da parte di Vah\u0101n, accusando anche di mancato aiuto il funzionario del tesoro di Damasco, Man\u1e63\u016br, figlio di Sergius. La realt\u00e0 \u00e8 che la superiore mobilit\u00e0 araba, la sua capacit\u00e0 di affrontare la dura vita di bivacco e l'alto morale generato dalla loro nuova fede ebbero la meglio sulle tattiche abbastanza statiche bizantine, sui loro problemi di approvvigionamento e sulla demoralizzazione causata dal mancato regolare pagamento ai soldati, senza contare le superiori capacit\u00e0 tattiche e strategiche della \"Spada di Allah\".\nPreludio.\nDurante l'ultima delle guerre tra Bisanzio e la Persia, nel 610, Eraclio divenne imperatore dell'Impero romano d'Oriente, dopo aver detronizzato Foca. Nel frattempo i Persiani Sasanidi conquistarono la Mesopotamia e nel 611 devastarono la Siria penetrando in Anatolia, dove occuparono Caesarea Mazaca (odierna Kayseri). Eraclio, nel 612, riusc\u00ec ad espellere i Persiani dall'Anatolia, ma fu decisivamente sconfitto nel 613 quando lanci\u00f2 una grande offensiva in Siria contro i Persiani. Nel decennio successivo i Persiani riuscirono nell'impresa di conquistare Palestina ed Egitto. Nel frattempo Eraclio si prepar\u00f2 per una controffensiva ricostruendo il suo esercito. Nove anni dopo, nel 622, Eraclio lanci\u00f2 la sua controffensiva. Dopo aver ottenuto diversi successi sui Persiani e i loro alleati nel Caucaso e in Armenia, Eraclio, nel 627, lanci\u00f2 un'offensiva invernale contro i Persiani in Mesopotamia dopo ottenne una vittoria decisiva nella Battaglia di Ninive per poi minacciare la capitale persiana Ctesifonte. Screditato da tutte queste disfatte, Cosroe II fu detronizzato e ucciso in un colpo di Stato condotto da suo figlio Kavadh II, che negozi\u00f2 una pace con Bisanzio, accettando di ritirarsi da tutti i territori occupati dai Persiani ma che un tempo appartenevano all'Impero bizantino, restituendoli a Bisanzio. Eraclio riport\u00f2 la \"Vera Croce\" a Gerusalemme con una cerimonia trionfale nel 629.\nNel frattempo, in Arabia, il profeta musulmano Maometto stava predicando una nuova religione, l'Islam, riuscendo ad unire la maggior parte dell'Arabia sotto la propria autorit\u00e0. Quando Maometto mor\u00ec nel giugno del 632, Ab\u016b Bakr fu prescelto come Califfo, cio\u00e8 suo successore politico. Vi furono, per\u00f2, alcuni problemi dopo questa successione. Alcune trib\u00f9 arabe si rivoltarono contro Ab\u016b Bakr, iniziarono cos\u00ec le guerre della Ridda. Ab\u016b Bakr, dopo aver dichiarato guerra agli \"apostati\" ne vinse la resistenza gi\u00e0 nel 632 e nel 633 l'Arabia era unita sotto l'autorit\u00e0 centrale del Califfo con sede a Medina.\nDopo aver schiacciato le rivolte Ab\u016b Bakr inizi\u00f2 una guerra di conquista cominciando dall'Iraq, la provincia pi\u00f9 fiorente dell'Impero persiano. Invi\u00f2 il suo generale pi\u00f9 brillante, Kh\u0101lid b. al-Wal\u012bd, detto \"la Spada di Dio\", con lo scopo di invadere l'impero retto dalla dinastia sasanide. Dopo numerose e vittoriose campagne contro i Persiani e la conquista dell'Iraq, la fiducia di Ab\u016b Bakr aument\u00f2 e, una volta che Kh\u0101lid stabil\u00ec la sua roccaforte in Iraq, Ab\u016b Bakr proclam\u00f2 una chiamata alle armi per l'invasione della Siria nel febbraio del 634.\nL'invasione musulmana della Siria fu una serie di ben pianificate e ben coordinate operazioni militari che impiegavano pi\u00f9 la strategia che non la pura forza per aggirare le misure difensive bizantine. Gli eserciti musulmani, tuttavia, presto si dimostrarono troppo piccoli per riuscire a contrastare la controffensiva imperiale, e i loro comandanti, di conseguenza, chiesero ulteriori rinforzi. Kh\u0101lid fu inviato da Ab\u016b Bakr dall'Iraq in Siria con corposi rinforzi e gli fu affidato la conduzione dell'invasione. Nel luglio 634, i Romei subirono una sconfitta decisiva presso Ajn\u0101dayn. Damasco cadde nel settembre 634, seguita dalla Battaglia di Fahl dove l'ultima significativa guarnigione romana in Palestina fu sconfitta e messa in rotta.\nIl Califfo Ab\u016b Bakr per\u00ec nel 634. Il suo successore, \u02bfUmar b. al-Kha\u1e6d\u1e6d\u0101b, era determinato a continuare l'espansione del Califfato dei Rashidun in Siria. Anche se le precedenti campagne condotte da Kh\u0101lid avevano portato a notevoli successi, egli fu sostituito da Ab\u016b \u02bfUbayda. Avendo sottomesso la parte meridionale di Israele, le forze musulmane avanzarono, conquistando Tiberiade e Baalbek, senza incontrare molta resistenza e riuscendo a prendere Emesa all'inizio del 636, proseguendo quasi incontrastati il loro obiettivo di conquistare il Levante.\nControffensiva bizantina.\nEssendosi impadroniti di Emesa, i musulmani erano ormai poco distanti dalla roccaforte bizantina di Aleppo e da Antiochia, dove risiedeva Eraclio. Seriamente allarmato dalla serie di disfatte, Eraclio si prepar\u00f2 per una controffensiva volta a recuperare i territori perduti. Nel 635 l'Imperatore persiano Yazdgard III cerc\u00f2 un'alleanza con l'Imperatore bizantino. Eraclio fece sposare sua figlia (secondo altre fonti, sua nipote, essendo suo nonno) Manyanh a Yazdegerd III, in modo da corroborare l'alleanza. Mentre Eraclio si preparava a una grande controffensiva nel Levante, Yazdegerd avrebbe dovuto condurre un simultaneo contrattacco in Iraq, in quello che avrebbe dovuto essere un tentativo ben coordinato. Quando per\u00f2 Eraclio lanci\u00f2 la sua offensiva nel maggio 636, Yazdegerd non riusc\u00ec a coordinarsi probabilmente a causa delle condizioni miserevoli in cui si trovava il suo governo, portando al fallimento del piano dell'attacco simultaneo agli Arabi su due fronti.\nUmar ottenne una vittoria decisiva su Eraclio presso lo Yarmuk, e tre mesi dopo (novembre 636) Yazdegerd fu sconfitto col suo esercito nella Battaglia di al-Q\u0101disiyya, portando alla fine del controllo sasanide dei territori a occidente della Persia.\nI preparativi bizantini cominciarono nel tardo 635 e gi\u00e0 nel maggio 636 Eraclio aveva a disposizione un grande esercito concentrato ad Antiochia in Siria settentrionale. L'esercito assemblato consisteva di contingenti di Bizantini, Slavi, Franchi, Georgiani, Armeni e Arabi cristiani ghassanidi.\nQuesta forza fu suddivisa in cinque armate, e il comando congiunto della spedizione fu affidato a Teodoro Trithourios il Sacellario. Vah\u0101n, un armeno che in precedenza era a capo della guarnigione di Emesa, divenne il comandante di campo di tutto l'esercito, e aveva sotto il suo comando un esercito composto unicamente da armeni. Buccinator (Qanatir), un principe slavo, comandava gli Slavi, mentre Jabala ibn al-Ayham, re degli Arabi Ghassanidi comandava un'armata composta unicamente da Arabi cristiani. I rimanenti contingenti, tutti provenienti dalla madrepatria e dagli altri possedimenti bizantini europei, furono posti sotto il comando di Gregorio e Dairjan. Eraclio stesso supervision\u00f2 l'operazione da Antiochia. Le fonti bizantine menzionano tra i comandanti Niceta, figlio del generale persiano Shahrbaraz, ma non \u00e8 chiaro quale esercito comand\u00f2.\nIn quel momento, l'esercito dei R\u0101shid\u016bn era suddiviso in quattro gruppi: uno sotto il comando di \u02bfAmr b. al-\u02bf\u0100\u1e63 in Israele, uno condotto da Shura\u1e25b\u012bl b. \u1e24asana in Giordania, uno affidato a Yaz\u012bd b. Ab\u012b Sufy\u0101n nella regione di Damasco-Cesarea e l'ultimo sotto il comando di Ab\u016b \u02bfUbayda e Kh\u0101lid b. al-Wal\u012bd a Emesa.\nPoich\u00e9 le forze musulmane erano divise, Eraclio cerc\u00f2 di approfittarne utilizzando la strategia di scontrarsi con tutto il suo esercito contro ognuno dei piccoli eserciti in cui era suddiviso l'esercito musulmano, prima che riuscissero a unirsi in un grande esercito: costringendo i musulmani alla ritirata, o distruggendo le armate musulmane separatamente una per volta, avrebbe cos\u00ec realizzato il suo obbiettivo di recuperare i territori perduti. Furono inviati dei rinforzi a Cesarea sotto il comando del figlio di Eraclio Costantino III probabilmente per tenere occupate le forze di Yaz\u012bd che stavano assediando la citt\u00e0. L'esercito bizantino lasci\u00f2 Antiochia e la Siria settentrionale intorno alla met\u00e0 di giugno 636.\nL'esercito bizantino avrebbe dovuto operare secondo il seguente piano:\nStrategia musulmana.\nI musulmani scoprirono dei preparativi di Eraclio a Shayzar, grazie a prigionieri romani. Avendo compreso il piano di Eraclio di attaccare separatamente con un grande esercito ognuno dei piccoli eserciti in cui era suddiviso l'esercito musulmano in modo da distruggerli facilmente, Kh\u0101lid consigli\u00f2 Ab\u016b \u02bfUbayda di ritirare le truppe dalla Palestiana e dalla Siria settentrionale e centrale, e di concentrare l'intero esercito dei Rashidun in un unico luogo. Ab\u016b \u02bfUbayda ordin\u00f2 la concentrazione dell'intero esercito nella vasta pianura nei pressi di al-J\u0101biya, in quanto il controllo dell'area rendeva possibili le cariche della cavalleria mentre facilitava l'arrivo di rinforzi da parte del Califfo \u02bfUmar in modo che una forza unita e forte potesse essere schierata contro le armate bizantine. La posizione strategica di quel luogo aveva un ulteriore vantaggio per i musulmani: la vicinanza alla fortezza naturale califfale del Najd, in cui avrebbero potuto trovare riparo in caso di ritirata. Vennero inoltre date istruzioni di restituire la jizya (tributo) alla gente che l'aveva pagata. Tuttavia, una volta concentrato un grande esercito a Jabiya, i musulmani furono esposti a raid dalle forze alleate bizantine-ghassanidi. Accamparsi nella regione era anche precario perch\u00e9 una grande forza bizantina era posta a guarnigione di Cesarea e avrebbe potuto attaccare la retroguardia musulmana mentre fronteggiavano l'esercito bizantino. Su consiglio di Kh\u0101lid, le forze musulmane si ritirarono a Dar\u02bfa (o Dara) e Dayr Ayy\u016bb, coprendo la distanza tra le Gole dello Yarmuk e le pianure di lava (\"\u1e25arra\"), e stabilendo una linea di accampamenti nella parte orientale della pianura dello Yarmuk. Questa era una forte posizione difensiva e queste manovre costrinsero i musulmani e i Bizantini a scontrarsi in una battaglia decisiva, cosa che gli ultimi avevano tentato di evitare. Durante queste manovre, non vi furono scontri a parte uno minore tra la cavalleria leggera di \u00e9lite di Kh\u0101lid e l'avanguardia bizantina.\nCampo di battaglia.\nIl campo di battaglia si trova a circa 65\u00a0km a sudest dalle Alture del Golan, una regione montuosa che si trova attualmente sull'attuale frontiera tra Israele, Giordania e Siria, a est del Mar di Galilea. La battaglia fu combattuta nella pianura dello Yarmuk, chiusa nei suoi confini occidentali da un profondo burrone noto come \"Wadi al-Raqqad\", profondo circa 200\u00a0m. Questa gola si unisce al fiume Yarmuk, tributario del fiume Giordano, a sud. A nord vi \u00e8 la strada di al-J\u0101biya e a est vi sono le colline di Azra, anche se queste colline erano al di fuori dell'effettivo campo di battaglia. Strategicamente vi era un solo rilievo nel campo di battaglia: una collinetta alta 100\u00a0m nota come \"Tell al-Jum\u02bfa\" (\"collina di raccolta\" in arabo), e permetteva alle truppe musulmane concentrate l\u00ec di guardare dall'alto tutta la pianura dello Yarmuk. La gola ad occidente del campo di battaglia era accessibile in pochi posti nel 636, ed era attraversabile tramite un ponte presso l'odierno villaggio di Kafir al-M\u0101\u02be.\nLogisticamente, la pianura dello Yarmuk possedeva abbastanza acque e pascoli per sostenere entrambi gli eserciti. La pianura era inoltre l'ideale per le manovre di cavalleria.\nForze in campo.\nLa maggioranza dei primi resoconti islamici della battaglia stimano la grandezza delle armate musulmane tra le 24.000 e le 40.000 unit\u00e0 e la grandezza delle armate bizantine tra le 100.000 e le 400.000 unit\u00e0. Stime moderne delle dimensioni dei due eserciti variano: le stime per l'esercito bizantino sono tra 80.000 e 150.000 guerrieri, con alcune stime al ribasso come 50.000 e 15.000\u201320.000. Stime per l'esercito dei R\u0101shid\u016bn variano tra i 25.000 e i 40.000 combattenti. Queste stime sono state fatte studiando le capacit\u00e0 logistiche dei combattenti, la sostenibilit\u00e0 delle loro rispettive basi di operazioni, e le limitazioni complessive dei soldati a disposizione, tanto per i Bizantini quanto per gli Arabi. La maggior parte degli studiosi, tuttavia, concorda che l'esercito bizantino e i suoi alleati fosse numericamente superiore rispetto alle truppe musulmane.\nL'esercito dei R\u0101shid\u016bn.\nDurante una riunione di guerra, il comando dell'esercito musulmano fu trasferito a Kh\u0101lid da Ab\u016b \u02bfUbayda, comandante complessivo dell'esercito musulmano.\nDopo aver assunto il comando, Kh\u0101lid riorganizz\u00f2 il suo esercito in 36 contingenti di fanteria e quattro di cavalleria, con la sua \u00e9lite di cavalleria, la guardia mobile, tenuta come riserva. L'esercito era organizzato nella formazione detta \"Tabi\u02bfa\" (lett. \"Seguente\"); una formazione di fanteria stretta e difensiva.\nL'esercito fu schierato su un fronte di 12\u00a0km, che guardava a occidente, con la sua ala sinistra disposta a sud del fiume Yarm\u016bk un miglio prima dell'inizio delle gole di \"Wadi al-Allan\". L'ala destra dell'esercito fu collocata sulla strada di al-J\u0101biya nel nord lungo le alture del \"Tell al-Jum\u02bfa\", con distanze sostanziali tra le divisioni in modo che il loro fronte corrispondesse a quello della linea di battaglia bizantino a 13\u00a0km. Il centro dell'esercito fu affidato ad Ab\u016b \u02bfUbayda b. al-Jarr\u0101\u1e25 (centro sinistra) e Shura\u1e25b\u012bl b. \u1e24asana (centro destra). L'ala sinistra fu posta sotto il comando di Yaz\u012bd b. Ab\u012b Sufy\u0101n mentre l'ala destra fu affidata ad \u02bfAmr b. al-\u02bf\u0100\u1e63. Al centro e alle ali destra e sinistra furono dati reggimenti di cavalleria, da utilizzare come riserva per il contrattacco nel caso essi fossero costretti a indietreggiare dall'attacco bizantino. Dietro il centro si trovava la guardia mobile sotto il comando personale di Kh\u0101lid. Se e quando costui fosse stato troppo impegnato nelle operazioni di comando dell'intero esercito, \u1e0cir\u0101r ibn al-Azwar avrebbe comandato la guardia mobile. Nel corso della battaglia, Kh\u0101lid avrebbe ripetutamente fatto uso critico e decisivo della sua riserva.\nKh\u0101lid invi\u00f2 alcuni esploratori per tenere sotto controllo i movimenti dei Bizantini.\nNel tardo luglio 636, Vah\u0101n invi\u00f2 Jabala con il suo esercito di Arabi cristiani armati alla leggera in ricognizione, ma essi furono respinti dalla guardia mobile. Dopo questo scontro minore, non avvennero pi\u00f9 scontri per circa un mese.\nArmi.\nGli elmetti adoperati dagli Arabi includevano elmetti d'oro simili agli elmetti d'argento dell'Impero sasanide. L'usbergo era comunemente adoperato per proteggere il volto, il collo e le guance. Sandali di cuoio pesanti e sandali stivali di tipo romano erano anch'essi tipici dei soldati musulmani all'epoca delle prime conquiste. I soldati di fanteria erano pi\u00f9 pesantemente armati di quelli di cavalleria. Erano impiegati grandi scudi di legno o di vimini. Gli Arabi impiegavano in battaglia anche lance a lunga impugnatura, con le lance della fanteria lunghe 2,5\u00a0m e quelle di cavallerie lunghe fino a 5,5\u00a0m. Le spade adoperate dalla fanteria erano corte come il gladius romano, ma erano utilizzate anche le spade lunghe tipiche dei soldati sasanidi; le spade lunghe erano in genere adoperate in battaglia dai cavalieri. Gli archi erano lunghi circa 2\u00a0m, simili in dimensioni al famoso arco lungo inglese. La gittata massima dell'arco tradizionale arabo era circa 150\u00a0m. I primi arcieri musulmani, anche se erano arcieri di fanteria senza la mobilit\u00e0 dei reggimenti di arcieri a cavallo, si provarono essere molto efficaci nel difendersi dagli attacchi di cavalleria leggera e senza armatura.\nL'esercito bizantino.\nAlcuni giorni dopo che i musulmani si accamparono alla pianura dello Yarmuk, l'esercito bizantino, preceduto dai Ghassanidi armati alla leggera di Jabala, si mossero in avanti e stabilirono accampamenti fortemente fortificati a nord dello Wadi al-Raqqad. L'ala destra dell'esercito bizantino era collocata ai confini meridionali della pianura, nei pressi del fiume dello Yarmuk e circa un miglio prima dell'inizio della gola del \"Wadi al-Allan\". L'ala sinistra dei Bizantini era disposta a nord, a breve distanza dall'inizio delle Colline di Jabiya, ed era relativamente esposta. Vah\u0101n dispose l'esercito imperiale che guardava verso est, con un fronte lungo circa 13\u00a0km, in quanto cerca di coprire l'intera area tra le gole dello Yarmuk nel sud e la strada romana che portava in Egitto al nord, e sostanziali gap erano state lasciate tra le divisioni bizantine. L'ala destra era comandata da Gregorio mentre la sinistra da Qanatir. Il centro era composto dall'esercito di Dairjan e dall'esercito armeno di Vah\u0101n, entrambi sotto il comando complessivo di Dairjan. La cavalleria pesante regolare romana, i catafratti, era distribuita in egual misura tra le quattro armate, ognuna impiegante la sua fanteria all'avanguardia e la cavalleria come riserva nella retroguardia. Vah\u0101n impieg\u00f2 gli Arabi cristiani ghassanidi di Jabala, che montavano su cavalli e cammelli, come una forza di schermaglia, che avrebbe protetto l'esercito principale fino al suo arrivo. Le fonti islamiche primarie pi\u00f9 antiche menzionano che l'esercito di Gregorio aveva usato catene per tenere insieme i suoi soldati a piedi, che avevano tutti stretto un giuramento di perire. Le catene era lunghe 10 uomini e vennero adoperate come prova di coraggio incrollabile da parte degli uomini, che avevano mostrato la loro volont\u00e0 di perire piuttosto che fuggire in caso di sconfitta. Le catene vennero utilizzate anche come assicurazione contro un eventuale sfondamento della cavalleria nemica. Tuttavia, gli studiosi moderni suggeriscono che i Bizantini avessero adottato la formazione militare greco-romana a testuggine, in cui i soldati si sarebbero disposti spalla a spalla con scudi tenuti in alto e con un'organizzazione da 10 a 20 uomini che sarebbero stati completamente protetti da scudi da lancio di frecce e lance, con ogni soldato che avrebbe offerto copertura al compagno a fianco.\nArmi.\nLa cavalleria bizantina era armata con una spada lunga nota come \"spathion\". Avrebbero anche avuto una lancia lunga di legno, nota come \"kontarion\" e un arco (\"toxarion\") con quaranta frecce in ogni faretra, appesa alla sella o alla cintura. La fanteria pesante, nota come \"skoutatoi\", aveva una spada e una lancia corta. Le truppe bizantine armate alla leggera e gli arcieri portavano con s\u00e9 un piccolo scudo, un arco e una faretra di frecce. La cavalleria corazzata era armata di usbergo e elmetto. La fanteria era similarmente equipaggiata con usbergo, elmetto e armatura di legno. Erano utilizzate anche armature lamellari e squamate.\nTensioni nell'esercito bizantino.\nLa strategia di Kh\u0101lid di ritirarsi dalle zone occupate e concentrare tutte le sue truppe in vista di una battaglia decisiva costrinse i Bizantini a concentrare i loro cinque eserciti in uno in risposta. I Bizantini da secoli evitavano quanto possibile di scontrarsi in battaglie decisive in campo aperto, e la concentrazione delle loro truppe in unico esercito crearono problemi logistici ai quali l'Impero non era ben preparato. Damasco era la base logistica pi\u00f9 vicina, ma Man\u1e63\u016br, che di fatto governava Damasco, non poteva rifornire appieno l'immenso esercito bizantino che si era raccolto sulla pianura dello Yarmuk. Sono riportati dalle fonti alcuni scontri con le popolazioni locali riguardo alla requisizione di rifornimenti, poich\u00e9 l'estate stava finendo con conseguente declino dei pascoli. Le fonti di corte greche accusarono Vah\u0101n di tradimento per aver disobbedito all'ordine di Eraclio di non scontrarsi in campo aperto con gli Arabi. Data l'imponenza degli eserciti musulmani nello Yarmuk, tuttavia, Vah\u0101n non aveva altre alternative. Le relazioni tra i vari comandanti bizantini divennero poi tese. Vi fu una contesa per il comando tra Trithurios e Vah\u0101n, Jarajis (Georghios), e Qanatir (Buccinator). Jabala, il comandante degli Arabi cristiani ghassanidi, fu largamente e colpevolmente ignorato, data la conoscenza che il signore ghassanide aveva del luogo. Un'atmosfera di sfiducia uno con l'altro esisteva dunque tra Greci, Armeni e Arabi. Le lotte da lungo esistenti tra i Calcedoniani e l'\"eresia\" monofisita certamente infiamm\u00f2 l'insorgere di ulteriori tensioni. In complesso ci\u00f2 comport\u00f2 un diminuito coordinamento e una scadente pianificazione della battaglia, cause entrambe non secondarie della disfatta bizantina allo Yarmuk.\nBattaglia.\nPer una buona comprensione della descrizione della battaglia, \u00e8 utile conoscere le divisioni dei due schieramenti. Le linee di battaglia dei musulmani e dei Bizantini erano divise in quattro sezioni: l'ala sinistra, il centro sinistro, il centro destro e l'ala destra. Si noti che le descrizioni delle linee di battaglia di musulmani e Bizantini sono esattamente l'opposto dell'altro (per fare un esempio: l'ala destra musulmana si scontrava con l'ala sinistra bizantina (cfr. immagine).\nVah\u0101n ricevette da Eraclio l'ordine di non scontrarsi in battaglia prima di aver tentato di rinviarla con la diplomazia. Questo probabilmente perch\u00e9 le truppe di Yazdegerd III non erano ancora pronte per l'offensiva in Iraq. Infatti, Vah\u0101n invi\u00f2 Gregorio e successivamente Jabala ibn al-Ayham per negoziare, anche se i loro tentativi si rivelarono vani. Prima della battaglia, su invito di Vah\u0101n, Kh\u0101lid venne per negoziare una pace, ma anche lui invano. Questi negoziati rinviarono la battaglia per circa un mese.\nDall'altra parte, il Califfo \u02bfUmar, le cui forze ad al-Q\u0101disiyya (Iraq) erano minacciate da un imminente scontro con le armate sasanidi, ordin\u00f2 a Sa\u02bfd b. Ab\u012b Waqq\u0101\u1e63 di entrare in trattative con i Persiani e inviare emissari a Yazdegerd III e il suo comandante Rostam Farrokhz\u0101d, apparentemente invitandoli a convertirsi all'Islam. Questa fu molto probabilmente una tattica di temporeggiamento impiegata da \u02bfUmar sul fronte persiano. Nel frattempo invi\u00f2 rinforzi di 6.000 truppe, per la maggior parte provenienti dallo Yemen, a Kh\u0101lid. Questa forza comprendeva 1.000 Sahaba (Compagni di Maometto), tra cui 100 veterani della Battaglia di Badr, la prima battaglia della storia islamica, oltre a cittadini del pi\u00f9 alto rango, tra cui al-Zubayr b. al-\u02bfAww\u0101m, Ab\u016b Sufy\u0101n e sua moglie Hind bt. \u02bfUtba.\n\u02bfUmar, desiderando apparentemente sconfiggere i Bizantini per primi, impieg\u00f2 contro di essi le migliori truppe musulmane a sua disposizione. I continui rinforzi che raggiungevano gli Arabi musulmani preoccuparono i Bizantini, che, temendo che i musulmani, con tali rinforzi, sarebbero diventati ancora pi\u00f9 forti, decisero che non avevano altra scelta che attaccare. I rinforzi che erano stati inviati dai musulmani allo Yarm\u016bk arrivarono in piccole bande, dando l'impressione di un continuo flusso di rinforzi, in modo da demoralizzare i Bizantini e costringerli ad attaccare. La stessa tattica sarebbe stata adoperata in seguito anche durante la battaglia di al-Q\u0101disiyya.\nGiorno 1.\nLa battaglia cominci\u00f2 il 15 agosto 636. All'alba entrambi gli eserciti si schierarono per prepararsi alla battaglia a meno di un miglio di distanza. Secondo le cronache islamiche, prima dell'inizio della battaglia, Giorgio, il comandante di un reggimento del centro destro bizantino, pass\u00f2 dalla parte dei musulmani convertendosi all'Islam; sarebbe perito lo stesso giorno combattendo dalla parte dei musulmani. La battaglia cominci\u00f2 quando l'esercito bizantino invi\u00f2 i suoi campioni per sfidare a duello i \"mub\u0101riz\u016bn\" (lett. \"campioni\") musulmani. I \"mub\u0101riz\u016bn\" erano spadaccini e lancieri specialmente addestrati, con l'obiettivo di massacrare quanti pi\u00f9 comandanti nemici possibile sul campo di battaglia, in modo da danneggiare il morale del nemico.\nA met\u00e0 del giorno, dopo aver perso diversi comandanti nei duelli, Vah\u0101n ordin\u00f2 un attacco limitato con un terzo delle sue forze di fanteria per mettere alla prova la resistenza e la strategia dell'esercito musulmano e, sfruttando la loro schiacciante superiorit\u00e0 numerica e nelle armi, ottenere uno sfondamento nei punti in cui la linea di battaglia musulmana era debole. Tuttavia l'assalto bizantino mancava di determinazione; molti soldati dell'esercito imperiale erano incapaci di tenere testa ai veterani musulmani. I combattimenti erano generalmente non accaniti, anche se in alcuni punti erano particolarmente intensi. Vah\u0101n non rinforz\u00f2 la sua fanteria in avanguardia, due terzi della quale fu tenuta in riserva, un terzo solo della quale impiegato per scontrarsi con i musulmani. Al tramonto entrambi gli eserciti smisero di combattere, secondo le tradizioni belliche dell'epoca, ritornando nei rispettivi accampamenti.\nGiorno 2.\nFase 1: Il 16 agosto 636, Vah\u0101n decise in una riunione di guerra di lanciare il suo attacco prima dell'alba, in modo da cogliere l'esercito musulmano impreparato in quanto intenti in quel momento nelle loro preghiere mattutine.\nProgett\u00f2 di far scontrare i suoi due eserciti centrali con il centro musulmano nel tentativo di tenerli in stallo mentre le principali frecciate sarebbero stati condotti contro le ali dell'esercito musulmano, che sarebbe costretto o a indietreggiare dal campo di battaglia o spinto verso il centro. Per osservare il campo di battaglia, Vah\u0101n aveva un largo padiglione costruito dietro la sua ala destra con una forza di guardie del corpo armene. Ordin\u00f2 all'esercito di prepararsi all'attacco a sorpresa.\nAll'insaputa dei Bizantini, Kh\u0101lid, prevedendo l'evenienza di un attacco a sorpresa da parte del nemico, aveva preparato durante la notte una forte linea di avamposto in modo da fronteggiare eventuali sorprese, e ci\u00f2 diede ai musulmani il tempo per prepararsi alla battaglia. Al centro, i Bizantini non premettero in modo forte, intendendo inchiodare il centro dell'esercito musulmano nella loro posizione e impedire loro di aiutare il resto dell'esercito musulmano in altri punti. Il centro in questo modo rimase stabile.\nMa sulle ali la situazione era diversa. Qanatir, comandante dell'ala sinistra bizantina consistente principalmente di Slavi, attacc\u00f2 in forza, e la fanteria musulmana all'ala destra fu costretta a indietreggiare. \u02bfAmr, il comandante musulmano dell'ala destra, ordin\u00f2 al suo distaccamento di cavalleria di contrattaccare, neutralizzando cos\u00ec l'avanzata bizantina e stabilizzando la linea di battaglia alla destra per qualche tempo, prima che la superiorit\u00e0 numerica bizantina lo costringesse a ritirarsi verso l'accampamento musulmano.\nFase 2: Kh\u0101lid, consapevole della situazione alle ali, ordin\u00f2 alla cavalleria dell'ala destra di attaccare il fianco settentrionale dell'ala sinistra bizantina mentre egli con la sua guardia mobile avrebbe attaccato il fianco meridionale dell'ala sinistra bizantina, mentre la fanteria dell'ala destra musulmana avrebbe attaccato da davanti. L'attacco da tre lati costrinse l'ala sinistra bizantina ad abbandonare le posizioni guadagnate sui musulmani, e \u02bfAmr riguadagn\u00f2 cos\u00ec il terreno perduto cominciando a riorganizzare le sue truppe in vista degli scontri successivi.\nLa situazione dell'ala sinistra musulmana posta sotto il comando di Yaz\u012bd era considerevolmente pi\u00f9 seria. Mentre l'ala destra musulmana riceveva assistenza dalla guardia mobile, l'ala sinistra non poteva beneficiare di tale aiuto e il vantaggio numerico che i Bizantini avevano sui musulmani costrinse i guerrieri musulmani a indietreggiare, con diversi combattenti che si ritirarono verso gli accampamenti-base. Qui i Bizantini avevano sfondato i corpi. La formazione a testuggine che l'esercito di Gregorio aveva adottato si muoveva lentamente ma si difendeva bene dagli attacchi nemici, respingendo un contrattacco della cavalleria di Yaz\u012bd. Nonostante la dura resistenza, i guerrieri di Yaz\u012bd sull'ala sinistra furono costretti a ritornare negli accampamenti e per un attimo il piano di Vah\u0101n sembr\u00f2 funzionare. Il centro dell'esercito musulmano era inchiodato sulle sue posizioni e i suoi fianchi erano stati costretti a indietreggiare. Tuttavia, nessuna delle ali era rotta, anche se il loro morale era seriamente danneggiato.\nL'esercito musulmano in ritirata incontr\u00f2 le feroci donne arabe negli accampamenti. Condotte da Hind, le donne musulmane smantellarono le loro tende e si armarono con paletti di tenda caricando i loro mariti e seguaci e cantando una canzone improvvisata dalla Battaglia di Uhud che era stata diretta contro i musulmani.\n\"O tu che corri da una donna fedele\"\n\"Che ha sia bellezza che virt\u00f9;\"\n\"E la lasci in mano agli infedeli,\"\n\"L'odiato e malvagio infedele,\"\n\"per possederla, disgrazia e rovina.\"\nCi\u00f2 fu sufficiente per spingere i musulmani in ritirata a ritornare sul campo di battaglia.\nFase 3: Dopo essere riuscito a stabilizzare la posizione all'ala destra, Kh\u0101lid ordin\u00f2 che la cavalleria della guardia mobile desse assistenza all'ala sinistra, ormai in difficolt\u00e0.\nKh\u0101lid distacc\u00f2 un reggimento sotto il comando di \u1e0cir\u0101r b. al-Azwar e gli ordin\u00f2 di attaccare l'avanguardia dell'esercito di Dairjan (centro sinistro) in modo da creare un diversivo e causare il ritiro dell'ala destra bizantina dalla sua posizione avanzata. Con il resto della cavalleria di riserva attacc\u00f2 il fianco di Gregorio. Ancora una volta, attacchi simultanei da davanti e suoi fianchi costrinsero i Bizantini a ripiegare, ma pi\u00f9 lentamente perch\u00e9 essi dovevano mantenere la loro formazione.\nAl tramonto le armate centrali smisero di combattere tra di loro e si ritirarono nelle loro posizioni originarie ed entrambi i fronti ritornarono sulle linee occupate alla mattina. L'uccisione di Dairjan e il fallimento del piano di battaglia di Vah\u0101n lasci\u00f2 il numericamente superiore esercito imperiale relativamente demoralizzato, mentre i contrattacchi vittoriosi di Kh\u0101lid diedero coraggio alle sue truppe nonostante fossero inferiori in numero al nemico.\nGiorno 3.\nIl 17 agosto 636, Vah\u0101n riflett\u00e9 sugli errori commessi il giorno precedente, quando aveva lanciato i suoi attacchi contro i rispettivi fianchi musulmani e sul fatto che, dopo alcuni successi iniziali, i suoi soldati erano stati risospinti indietro. Quello che lo affliggeva maggiormente era la perdita di uno dei suoi comandanti.\nL'esercito bizantino decise di attuare un piano meno ambizioso: Vah\u0101n ora mirava a sfondare l'esercito musulmano in punti specifici. Decise di fare pressione sul relativamente esposto fianco destro, dove le sue truppe a cavallo potevano condurre manovre pi\u00f9 liberamente comparato al terreno accidentato dell'ala destra musulmana. Fu deciso di caricare alla giunzione tra il centro destra musulmano e la sua ala sinistra sotto il comando degli Slavi di Qanatir, per dividerle in due e combatterle separatamente.\nFase 1: La battaglia riprese con attacchi bizantini al fianco destro e centro destro musulmano.\nDopo aver tenuto a distanza gli attacchi iniziali bizantini, l'ala destra musulmana inizi\u00f2 a ripiegare, seguita dal centro destro. Si narra che essi abbiano di nuovo incontrato le loro mogli che li rimproverarono ancora una volta. I corpi combattenti, tuttavia, riuscirono a riorganizzarsi poco lontano dall'accampamento e si prepararono al contrattacco.\nFase 2: Sapendo che l'esercito bizantino era concentrato sulla destra musulmana, Kh\u0101lid lanci\u00f2 un attacco con la sua guardia mobile, insieme alla cavalleria del fianco destro musulmano. Kh\u0101lid colp\u00ec il fianco destro del centro sinistro dei Bizantini, e la cavalleria di riserva del centro destro dei musulmani colp\u00ec al centro sinistra dei Bizantini sul suo fianco sinistro. Nel frattempo ordin\u00f2 alla cavalleria dell'ala destra musulmana di colpire al fianco sinistro dell'ala sinistra bizantina. Il combattimento ben presto si trasform\u00f2 in un bagno di sangue, con molte perdite da ambedue le parti. Gli attacchi tempestivi ai fianchi di Kh\u0101lid ancora una volta permise ai musulmani di resistere agli attacchi bizantini costringendo i Bizantini a ritornare nelle posizioni che avevano all'inizio della battaglia.\nGiorno 4.\nIl 18 agosto 636, il quarto giorno, si rivel\u00f2 decisivo. \nFase 1: Vah\u0101n decise di persistere con il piano di guerra del giorno precedente poich\u00e9 aveva ottenuto successi nell'infliggere danni alla destra musulmana.\nQanatir condusse due eserciti di Slavi contro l'ala destra e il centro destro musulmana con qualche assistenza dagli Armeni e dagli Arabi cristiani condotti da Jabala. L'ala destra musulmana e il centro destro ancora una volta furono costretti a ripiegare.\nKh\u0101lid ancora una volta entr\u00f2 in azione con la sua guardia mobile. Temeva un attacco generale su un ampio fronte che non sarebbe stato in grado di respingere e come precauzione ordin\u00f2 ad Ab\u016b \u02bfUbayda e Yaz\u012bd sul centro sinistra e sull'ala sinistra rispettivamente di attaccare le armate bizantine sui fronti rispettivi. Tale attacco avrebbe tenuto in stallo i Bizantini e impedito una generale avanzata dell'esercito imperiale.\nFase 2: Kh\u0101lid divise la sua guardia mobile in due divisioni e attacc\u00f2 i fianchi del centro sinistro bizantino, mentre la fanteria del centro destro musulmano attacc\u00f2 da davanti. Sotto questa manovra ai fianchi da tre lati, i Bizantini furono costretti a ripiegare. Nel frattempo la destra musulmana rinnov\u00f2 la sua offensiva con la fanteria che attacc\u00f2 dal davanti e la cavalleria di riserva che attacc\u00f2 il fianco settentrionale dell'ala sinistra bizantina. Poich\u00e9 il centro sinistro bizantino si ritir\u00f2 sotto gli attacchi su tre lati di Kh\u0101lid, l'ala sinistra bizantina, essendo stata esposta sul suo fianco meridionale, indietreggi\u00f2 anch'essa.\nMentre Kh\u0101lid e la sua guardia mobile stavano fronteggiando gli Armeni per tutto il pomeriggio, la situazione sull'altro lato stava peggiorando. Gli arcieri a cavallo bizantini attaccarono a suon di frecce le truppe di Ab\u016b \u02bfUbayda e di Yaz\u012bd impedendo di loro di penetrare nelle linee bizantine. Molti soldati musulmani furono accecati dalle frecce bizantine in quel giorno, che divenne per cui noto come il \"Giorno degli Occhi Perduti\". Si ritiene che anche il veterano Abu Sufyan perdesse un occhio in quel giorno. Gli eserciti musulmani ripiegarono, ad eccezione di un contingente condotto da \u02bfIkrima b. Ab\u012b Jahl, che si trovava alla sinistra dei corpi di Ab\u016b \u02bfUbayda. \u02bfIkrimah copr\u00ec la ritirata dei musulmani con la sua cavalleria di quattrocento uomini, attaccando l'avanguardia bizantina mentre gli altri eserciti si riorganizzarono per contrattaccare e recuperare le posizioni perdute. Tutti gli uomini di \u02bfIkrima, amico di infanzia di Kh\u0101lid, furono seriamente feriti o perirono quel giorno, tra cui \u02bfIkrima stesso.\nGiorno 5.\nDurante l'offensiva del quarto giorno di Vah\u0101n, le sue truppe avevano fallito ad ottenere ogni sfondamento e avevano subito pesanti perdite, soprattutto durante i contrattacchi ai fianchi della guardia mobile. All'alba del 19 agosto 636, quinto giorno di battaglia, Vah\u0101n invi\u00f2 un emissario all'accampamento musulmano per negoziare una tregua di alcuni giorni in modo che possano essere tenute nuove negoziazioni. Probabilmente intendeva guadagnare tempo per riorganizzare le sue truppe demoralizzate. Ma Kh\u0101lid declin\u00f2 l'offerta, perch\u00e9 voleva la vittoria a ogni costo.\nFino a quel momento, l'esercito musulmano aveva adottato una strategia largamente difensiva, ma sapendo che i Bizantini erano ormai sfiduciati, Kh\u0101lid decise ora di prendere l'offensiva riorganizzando conseguentemente le sue truppe. Tutti i reggimenti di cavalleria furono riuniti insieme in una potente forza a cavallo con la guardia mobile agente come suo nucleo. La forza totale di questa armata di cavalleria era intorno a 8.000 guerrieri a cavallo, l'ideale per un attacco offensivo il giorno successivo. Il resto della giornata trascorse senza eventi di rilievo. Kh\u0101lid intendeva intrappolare le truppe bizantine, tagliando loro ogni via di fuga. Vi erano tre barriere naturali, le tre gole nel campo di battaglia con i loro ripidi burroni, \"Wad\u012b al-Raqq\u0101d\" a ovest, \"Wad\u012b al-Yarmuk\" a sud e \"Wad\u012b al-Allah\" a est. Il percorso settentrionale avrebbe dovuto essere bloccato dalla cavalleria musulmana.\nVi erano tuttavia, alcuni passaggi lungo i burroni profondi 200\u00a0m. del Wad\u012b al-Raqq\u0101d a ovest, il pi\u00f9 importante strategicamente tra questi era ad \u02bfAyn al-Dhakar, un ponte. Kh\u0101lid invi\u00f2 \u1e0cir\u0101r con 500 cavalieri di notte per prendere possesso di quel ponte. \u1e0cir\u0101r si mosse intorno al fianco settentrionale dei Bizantini e cattur\u00f2 il ponte. Questa manovra si sarebbe rivelata decisiva il giorno successivo.\nGiorno 6.\nIl 20 agosto 636, ultimo giorno della battaglia, Kh\u0101lid mise in azione un semplice ma audace piano di attacco. Con la sua massiccia forza di cavalleria intendeva condurre la cavalleria bizantina interamente fuori dal campo di battaglia in modo che la fanteria, che costituiva il grosso dell'esercito imperiale, sarebbe rimasta senza l'aiuto della cavalleria e sarebbe rimasta esposta a attacchi sui fianchi e sulla retroguardia.\nAllo stesso tempo pianificava di fare un determinato attacco per spingere il fianco sinistro dell'esercito bizantino verso il burrone a ovest.\nFase 1: Kh\u0101lid ordin\u00f2 un attacco generale all'avanguardia bizantina e fece galoppare la sua cavalleria contro l'ala sinistra dei Bizantini. Parte della sua cavalleria si scontr\u00f2 con la cavalleria dell'ala sinistra bizantina mentre il resto attacc\u00f2 la retroguardia della fanteria dell'ala sinistra bizantina. Nel frattempo l'ala destra musulmana fece pressione contro essa dal davanti. Sotto questo attacco da due lati, l'ala sinistra bizantina fu costretta a ripiegare e collass\u00f2 e ripieg\u00f2 al centro sinistro bizantino, disorientandolo. Il resto della cavalleria musulmana attacc\u00f2 quindi la cavalleria dell'ala sinistra musulmana da dietro mentre affrontavano frontalmente l'altra met\u00e0 della cavalleria musulmana, spingendoli fuori dal campo di battaglia a nord.\nLa fanteria dell'ala destra musulmana attacc\u00f2 ora il centro destro bizantino sul suo fianco sinistro mentre il centro destro musulmano attacc\u00f2 da davanti.\nFase 2: Vah\u0101n, notando la manovra dell'immensa cavalleria musulmana, ordin\u00f2 alla sua cavalleria di mettersi insieme, ma non fece sufficientemente in tempo; prima che Vah\u0101n potesse organizzare i suoi disperati squadroni di cavalleria pesante, Kh\u0101lid aveva spinto indietro la sua cavalleria per attaccare gli squadroni di cavalleria bizantina che si stavano concentrando, attaccandoli dal davanti e sul fianco mentre si stavano ancora mettendo in formazione. La disorganizzata e disorientata cavalleria pesante bizantina fu in breve tempo messa in rotta e dispersa in direzione nord, lasciando la fanteria al suo fato.\nFase 3: Con la cavalleria bizantina mandata completamente in rotta, Kh\u0101lid si volse contro il centro sinistro bizantino che stava gi\u00e0 subendo attacchi sui due lati della fanteria musulmana. Il centro sinistro bizantino fu attaccato da dietro dalla cavalleria di Kh\u0101lid e finalmente spezzato.\nUltima fase: Con la ritirata del centro sinistro bizantino, una generale ritirata bizantina cominci\u00f2. Kh\u0101lid ordin\u00f2 alla sua cavalleria a nord di bloccare la via di fuga settentrionale. I Bizantini si ritirarono verso ovest verso il Wad\u012b al-Raqq\u0101d dove vi era un ponte ad \u02bfAyn al-Dhakar, dove era possibile attraversare le profonde gole dei burroni di Wad\u012b al-Raqq\u0101d. \u1e0cir\u0101r b. al-Azwar aveva per\u00f2 gi\u00e0 preso possesso del ponte la notte prima su ordini di Kh\u0101lid. Un'unit\u00e0 di 500 truppe a cavallo era stata inviata per bloccare questa via di fuga. Infatti, questo era il percorso che Kh\u0101lid intendeva i Bizantini si ritirassero.\nI Bizantini erano ora circondati su tutti i lati. Alcuni caddero nel burrone, altri cercarono di fuggire buttandosi in acqua, solo per sbattere sulle rocce sottostanti, mentre altri vennero uccisi nel corso del combattimento. Nonostante tutto, un grande numero di soldati riusc\u00ec a sfuggire al massacro. Giona, l'informatore greco dell'esercito califfale durante la conquista di Damasco per\u00ec in questo fatto d'armi. I musulmani non presero prigionieri in questa battaglia, anche se avrebbero potuto catturarne alcuni durante il susseguente inseguimento.\nTeodoro Trithurios per\u00ec sul campo di battaglia, mentre Niceta riusc\u00ec a sfuggire e a raggiungere Emesa. Jabala ibn al-Ayham riusc\u00ec anch'egli a sfuggire e successivamente, per un breve periodo, pass\u00f2 dalla parte dei musulmani, per poi disertare e ritornare a servire nella corte bizantina.\nConseguenze.\nImmediatamente dopo la fine della battaglia, Kh\u0101lid e la sua guardia mobile si mosse a nord per inseguire i soldati bizantini in ritirata; li trov\u00f2 nei pressi di Damasco e attacc\u00f2. Nel conseguente combattimento il comandante dell'esercito imperiale, il principe armeno Vah\u0101n che era sfuggito al fato di molti dei suoi soldati nello scontro dello Yarm\u016bk, fu ucciso. Kh\u0101lid entr\u00f2 quindi a Damasco dove si narra che fu ben accolto dalla popolazione locale, riconquistandola.\nQuando la notizia del disastro raggiunse l'Imperatore bizantino Eraclio ad Antiochia, era furioso: condann\u00f2 le azioni malvagie compiute da lui stesso in passato, tra cui il matrimonio incestuoso con sua nipote Martina.\nAvrebbe provato a riconquistare la provincia se avesse avuto ancora delle risorse, ma ora non aveva pi\u00f9 n\u00e9 gli uomini n\u00e9 il denaro per difendere la provincia. Si ritir\u00f2 quindi nella cattedrale di Antiochia, dove si incontr\u00f2 con i suoi consiglieri per decidere i successivi passi. Accett\u00f2 il fatto che la sconfitta era avvenuta per decisione divina, a causa dei peccati della gente del luogo lui compreso. Eraclio lasci\u00f2 quindi la Siria la notte stessa, e si narra che nel momento della partenza avesse dato un ultimo addio alla Siria, dicendo:\n\"Addio, un lungo addio alla Siria, mia giusta provincia. Sei ora in mano agli infedeli (al nemico). Che la Pace sia con te, O Siria \u2013 Che terra magnifica sarai per il nemico\".\nEraclio abbandon\u00f2 la Siria portando con s\u00e9 la santa reliquia della Vera Croce che venne, insieme ad altre reliquie custodite a Gerusalemme, segretamente trasportata per nave da Gerusalemme, per proteggerla dagli invasori arabi. Si narra che ora l'Imperatore avesse paura dell'acqua e un ponte galleggiante fu costruito per permettere ad Eraclio di attraversare il Bosforo per giungere a Costantinopoli. Dopo aver abbandonato la Siria, l'Imperatore cominci\u00f2 a concentrare le forze rimanenti a sua disposizione per organizzare la difesa dell'Anatolia e dell'Egitto. L'Armenia bizantina cadde in mano musulmana nel 638\u201339 dopo che Eraclio cre\u00f2 una zona cuscinetto nell'Anatolia centrale ordinando che tutte le fortezze a est di Tarso fossero evacuate.\nNel 639\u2013642 i musulmani invasero e conquistarono l'Egitto bizantino, condotti dallo stesso \u02bfAmr b. al-\u02bf\u0100\u1e63 che aveva comandato lo schieramento destro dell'esercito califfale dei R\u0101shid\u016b sullo Yarmuk.\nValutazione.\nLa Battaglia dello Yarmuk pu\u00f2 essere considerato uno degli esempi nella storia militare di quando una forza inferiore in numero riesce a sconfiggere una forza superiore numericamente perch\u00e9 meglio condotte dal generale.\nI comandanti bizantini permisero al nemico di scegliere il campo di battaglia. Anche allora non vi era nessun sostanziale svantaggio tattico. Kh\u0101lid sapeva che si stava scontrando con un esercito superiore numericamente, per cui, a parte l'ultimo giorno della battaglia, nei primi giorni della battaglia pens\u00f2 principalmente a difendersi avendo risorse relativamente limitate. Quando decise di contrattaccare nell'ultimo giorno della battaglia, lo fece mostrando un tale ingegno, coraggio e previsione delle mosse nemiche che nessuno dei comandanti bizantini era riuscito a mettere in mostra. Anche se comandava una forza numericamente inferiore e necessitava di tutti gli uomini che aveva a disposizione, egli, nonostante tutto, ebbe il coraggio e la buona idea di inviare un reggimento di cavalleria la notte prima a prendere possesso di un punto di fuga dove aveva previsto l'esercito nemico avrebbe tentato di ritirarsi.\nKh\u0101lid ibn al-Wal\u012bd \u00e8 stato uno dei comandanti di cavalleria pi\u00f9 talentuosi della storia e il suo uso della cavalleria nel corso della battaglia prova come avesse compreso i punti di forza potenziali e i punti deboli della sua cavalleria. La sua guardia mobile si muoveva velocemente da un punto all'altro, cambiando sempre il corso degli eventi a favore dei musulmani dovunque essa combattesse.\nVah\u0101n e gli altri comandanti bizantini non riuscirono a contrastare la cavalleria musulmana n\u00e9 a sfruttare il vantaggio della superiorit\u00e0 numerica dell'esercito bizantino. La cavalleria bizantina mai gioc\u00f2 un ruolo significativo nella battaglia venendo tenuta in riserva statica per molti dei sei giorni. Non spinsero mai i loro attacchi fino in fondo e anche quando avevano ottenuto quello che poteva essere un decisivo sfondamento al quarto giorno, furono incapaci di sfruttarlo appieno. Le difficolt\u00e0 dell'esercito bizantino sembrano dovute alla difficolt\u00e0 di comandare l'esercito a causa di conflitti interni. Inoltre, molti degli ausiliari romani erano inesperti, mentre l'esercito arabo musulmano era composto per larga parte da truppe veterane.\nLa strategia originaria di Eraclio, distruggere le truppe musulmane in Siria, necessitava di una rapida esecuzione, ma i comandanti non mostrarono mai sul campo queste qualit\u00e0. Ironicamente, nella battaglia dello Yarmuk, Kh\u0101lid riusc\u00ec ad eseguire su scala tattica piccola quello che Eraclio aveva progettato a grande scala strategica: schierando e manovrando rapidamente le sue forze, Kh\u0101lid fu in grado di concentrare temporaneamente forze sufficienti in punti specifici del campo di battaglia per sconfiggere in quel punto il pi\u00f9 largo esercito bizantino. Vah\u0101n non fu mai in grado di far contare la sua superiorit\u00e0 numerica, forse a causa del terreno sfavorevole che impediva lo schieramento su larga scala. Tuttavia, in nessun punto Vah\u0101n tent\u00f2 di concentrare una superiore sforza in un punto per ottenere uno sfondamento critico. Anche se fu sull'offensiva cinque giorni su sei, la sua linea di battaglia rimase incredibilmente statica. Ci\u00f2 \u00e8 in netto contrasto con il piano di offensiva vincente che Kh\u0101lid mise in atto nell'ultimo giorno di battaglia, quando riorganizz\u00f2 tutta la sua cavalleria affidando loro una grandiosa manovra che gli permise di vincere la battaglia.\nGeorge F. Nafziger, nel suo libro \"Islam at war\", scrive che:"}
{"id": "714852", "revid": "1543377", "url": "https://it.wikipedia.org/wiki?curid=714852", "title": "Isola del Principe Edoardo", "text": "L'Isola del Principe Edoardo (in inglese \"Prince Edward Island\"; in francese \"\u00cele-du-Prince-\u00c9douard\"; in gaelico scozzese \"Eilean a' Phrionnsa\"), comunemente abbreviata in P.E.I., \u00e8 una provincia del Canada. Assieme al Nuovo Brunswick e alla Nuova Scozia \u00e8 una delle tre Province marittime.\n\u00c8 un'isola situata nel golfo di San Lorenzo, a nord della Nuova Scozia. Con i suoi 5.685,73\u00a0km\u00b2 di estensione e 140.204 abitanti, costituisce l'omonima provincia del Canada, nonch\u00e9 la pi\u00f9 piccola dell'intero Stato nordamericano. \u00c8 entrata a far parte della confederazione nel 1873. L'isola ha la forma di una mezzaluna ed \u00e8 lunga 224\u00a0km mentre la sua larghezza varia dai 6 ai 64\u00a0km. Il litorale, lungo 850\u00a0km, \u00e8 l'habitat naturale di innumerevoli uccelli marini ma, in estate, anche di numerosi bagnanti perch\u00e9 l'acqua, grazie alla Corrente del Golfo che arriva fino alle coste, raggiunge i 22\u00a0\u00b0C.\nL'isola \u00e8 stata unita al continente (provincia del Nuovo Brunswick) dal \"Confederation Bridge\" nel 1997. L'imponente struttura, che attraversa lo stretto di Northumberland, \u00e8 lunga 13\u00a0km ed \u00e8 costata oltre un miliardo di dollari. Gli Isolani ostacolarono in tutti i modi leciti la costruzione del ponte per la paura di essere sommersi dai turisti, per il timore dell'aumento della criminalit\u00e0 e per il terrore di perdere la loro identit\u00e0 culturale. Fortunatamente le pessimistiche previsioni non si sono avverate e nonostante gli oltre un milione di turisti l'anno l'isola ha mantenuto tutto il suo fascino tanto che la rivista \"Traveland Leisure\" l'ha inserita tra le dieci isole pi\u00f9 belle del mondo.\nIl capoluogo \u00e8 Charlottetown. L'animale simbolo dello Stato \u00e8 la ghiandaia azzurra, mentre il fiore \u00e8 un genere di orchidea.\nFanno parte della Provincia anche le Isole de la Madelaine, raggiungibili dai traghetti in partenza dal porto di Souris. Come scritto nello stemma, il motto dello Stato \u00e8 \"Parva Sub Ingenti\".\nStoria.\nPrima dell'arrivo degli europei, l'isola era abitata dalla popolazione dei Mi'kmaq che la chiamavano Abegweit ovvero \"cullata dalle onde\".\nNel 1534 giunse sull'isola l'esploratore francese Jacques Cartier. Nel 1603 Samuel de Champlain rivendic\u00f2 l'isola come parte della colonia francese di Acadia, battezzandola Saint-Jean. Fra il 1745 e il 1748, una parte dell'Acadia (inclusa l'Isola del Principe Edoardo) fu controllata dagli inglesi.\nNuovamente occupata dalle truppe britanniche durante la Guerra franco-indiana (nel 1758), l'isola fu definitivamente ceduta dalla Francia con il Trattato di Parigi del 1763. L'isola divenne prima parte della Nuova Scozia e poi nel 1763 fu dotata di amministrazione autonoma. Prese il nome di Principe Edoardo nel 1799 in onore di Edoardo Augusto di Hannover (quartogenito di Giorgio III e padre della Regina Vittoria, e ricopr\u00ec poi un ruolo determinante nella storia canadese. Fu infatti nella capitale Charlottetown che nel 1864 i \"Padri della Confederazione\" si riunirono per discutere l'Unione delle Colonie inglesi in Nord America. Dopo la Conferenza di Quebec, nel 1867 nacque ufficialmente il Dominion del Canada cui la P.E.I., dopo un periodo di riflessione, ader\u00ec il 1\u00ba luglio 1873.\nGeografia.\nGeografia fisica.\nConosciuta come il Giardino del Golfo, l'isola si trova nel Golfo di San Lorenzo a ovest dell'Isola del Capo Bretone, a nord della penisola della Nuova Scozia, e ad est del Nuovo Brunswick. La sua sponda meridionale d\u00e0 sullo Stretto di Northumberland. L'isola possiede due aree urbane. La pi\u00f9 grande circonda il porto di Charlottetown, situato in posizione centrale, e consiste nella capitale Charlottetown, e le cittadine di Cornwall e Stratford. Un'area molto pi\u00f9 piccola \u00e8 quella di Summerside, situato sulla costa meridionale, 40\u00a0km a ovest di Charlottetown.\nIl paesaggio dell'isola \u00e8 quello pastorale: dolci colline, foreste, spiagge di sabbia bianca, baie e la famosa terra rossa caratterizzano la geografia e l'ambiente dell'Isola del Principe Edoardo.\nIl paesaggio dell'isola ha formato non solo la sua economia, ma anche la cultura dei suoi abitanti. Le piccole comunit\u00e0 rurali, nonch\u00e9 le citt\u00e0 e i villaggi in tutta la provincia, con orgoglio mantengono l'idea di una crescita lenta che accompagni il sapore delle vecchie cose. L'economia della maggior parte delle comunit\u00e0 rurali dell'isola sono basate su una piccola scala, come in agricoltura, dove le dimensioni della propriet\u00e0 sono ridotte se confrontate con quelle del resto del Canada. Vi \u00e8 per\u00f2 una crescente quantit\u00e0 di allevamenti di tipo industriale, come risultato di vecchie fattorie che sono andate consolidandosi e modernizzandosi.\nLa costa in buona parte \u00e8 costituita da una combinazione di lunghe spiagge, dune, scogliere in arenaria rossa, con paludi di acqua salata e numerose baie e porticcioli. Le spiagge, sono composte di roccia sedimentaria con un'alta concentrazione di ferro ossidato.\nSociet\u00e0.\nLingue.\nIl censimento canadese del 2016 ha rilevato una popolazione di 142.910 persone. Delle 140.020 risposte singole alla domanda sulla lingua madre, le lingue maggiormente citate sono state:\nEtnie e minoranze straniere.\n\"Note: questa statistica rappresenta la singola risposta (ad es., \"Tedesco\") o quella multipla (ad es., \"in parte Cinese, in parte Inglese\") al censimento canadese del 2001. \"Canadese\" non \u00e8 necessariamente associato a un gruppo etnico o razziale, ma semplicemente \u00e8 un'identificazione di Canadese, senza alcuna specifica definizione etnica.\""}
{"id": "714855", "revid": "116906863", "url": "https://it.wikipedia.org/wiki?curid=714855", "title": "John Connally", "text": "Biografia.\nInizialmente democratico, nel 1973 pass\u00f2 nel Partito Repubblicano. Governatore del Texas dal 1963 al 1969, \u00e8 noto per essere stato ferito a Dallas il 22 novembre 1963, nell'attentato che cost\u00f2 la vita a John Fitzgerald Kennedy. Nel 1940 spos\u00f2 Idanell Brill \"Nellie\" Connally."}
{"id": "714857", "revid": "36426", "url": "https://it.wikipedia.org/wiki?curid=714857", "title": "Isola di Bergeggi", "text": "L'Isola di Bergeggi o di Sant'Eugenio (\"Insula Liguriae\" in latino) \u00e8 un isolotto situato nei pressi della costa ligure, nella Riviera di Ponente, di fronte al comune di Bergeggi. L'estremit\u00e0 del piccolo promontorio di Punta Predani dista dall'isola circa 280 metri.\nAmbiente.\nL'isola, che fa parte della Riserva naturale regionale di Bergeggi, ha una costa rocciosa medio-alta, che si erge sul mare fino a 53 metri di altezza.\nL'ambiente naturale include frammenti di macchia mediterranea. Sulle rocce bagnate dalle onde si trovano il finocchio di mare e Limonium cordatum, oltre ad altre specie quali la Campanula sabatia e l'Euphorbia dendroides.\nAnche i fondali attorno all'isola hanno delle caratteristiche molto positive dal punto di vista biologico.\nPer questo motivo la zona di mare intorno all'isola \u00e8 un'area marina protetta (area marina protetta Isola di Bergeggi) dal 2007.\nStoria, religione e folklore.\nSull'isola ci sono segni di insediamento di popolazioni liguri di epoca pre-romana. Sulla sommit\u00e0 ci sono anche una torre di avvistamento a base circolare e i resti di una chiesa del IV secolo dedicata al santo Eugenio, di origine africana. L'isolotto \u00e8 stato infatti noto anche come \"Isola di Sant'Eugenio\". Nel corso dei secoli, e a seconda di chi abitava nei borghi vicini, \u00e8 stato chiamato come \"Isoletta di Liguria\", \"Isola di Spotorno\", \"Isola di Noli\", \"Isola di Vado\" e, nome che ha poi prevalso, \"Isola di Bergeggi\".\nLa torre.\nChiamata in epoca romana \"Insula Liguriae\", probabilmente era un approdo lungo la rotta di navigazione che da Ponente andava al porto di \"Vada Sabatia\"; questa possibilit\u00e0 sembra confermata dai ruderi di una torre circolare, da molti studiosi interpretata come un faro di segnalazione del vicino centro vadese. La precisa natura del faro \u00e8 in ogni caso fonte di dibattito, in quanto la struttura \u00e8 generalmente indicata come tardo antica. La struttura non \u00e8 stata ancora indagata in via archeologica.\nLa torre \u00e8 costituita da tre corpi distinti: un recinto triangolare, in piccole pietre regolari disposte su filari orizzontali, una struttura circolare, interna al recinto, in \"opus quadratum\", fondata sulla roccia ed infine da una costruzione a pianta quadrata, di epoca medievale, impostata sulla pi\u00f9 antica torre circolare, costituita da grossi blocchi di pietra, alcuni di evidente reimpiego e probabilmente recuperati nel sottostante pianoro di Nord-Est dove si trovano i resti della chiesetta paleocristiana.\nIl monastero di sant'Eugenio.\nUna leggenda, popolare tra gli abitanti del vicino comune di Noli, narra che l'isola stessa sia arrivata di fronte alla costa ligure \"traghettando\" su di s\u00e9 i santi Eugenio e Vendemiale, che fuggivano dalle persecuzioni dei Vandali. Sant'Eugenio era il vescovo di Cartagine e rimase sull'isola fino alla sua morte, mentre Vendemiale ripart\u00ec per la Corsica. Le spoglie di sant'Eugenio vennero traslate a Noli, dove divenne il patrono della citt\u00e0. La leggenda vuole che alcuni anni dopo le spoglie del santo sarebbero ritornate da sole sull'isola.\nA confermare la nascita di un culto attorno al sepolcro del santo, rimane la chiesa a navata unica del V-VI secolo fondata da monaci eremiti. Esso \u00e8 fondato su un piano roccioso a picco sul mare, oggi poco riconoscibile in quanto immerso nella vegetazione e per il suo progressivo smantellamento dei resti murari di et\u00e0 medievale per la produzione di materiali da costruzione. Tutt'oggi si sono conservate alcune sepolture nella zona meridionale della chiesa, in cui sono state trovate anfore a pareti costati di fattura mediorientale, che confermano la datazione della chiesa.\nLa nuova chiesa monastica di sant'Eugenio, sempre in onore del santo, fondata in seguito da monaci cenobiti \u00e8 gi\u00e0 esistente e documentata il 3 marzo 992, quando il vescovo di Savona \"Bernardo\" dota il cenobio donandolo ai monaci dell'abbazia di Lerino, perch\u00e9 ne custodissero i resti mortali e ne costruissero il monastero accanto alla chiesa. Al nuovo cenobio sono attribuite oltre l'isola anche l'antico feudo di Bergeggi con varie rendite e propriet\u00e0, alle dipendenze inoltre vi \u00e8 il feudo di Altare e l'antica parrocchiale di sant'Eugenio, la chiesa parrocchiale di Sant'Ermete nella frazione di Sant'Ermete di Vado Ligure ed il monastero di S. Spirito in Zinola di Savona.\nI ruderi della prima chiesa paleocristiana e del complesso della chiesa e del monastero di sant'Eugenio sono tuttora visibili. Nel 1162, durante il suo esilio francese, papa Alessandro III visit\u00f2 l'isola e celebr\u00f2 la solenne messa di Pasqua nella piccola abbazia. Nel 1252 con la bolla pontificia di Innocenzo IV il monastero fu soppresso ed assieme all'isola vennero inglobati nei territori della Repubblica di Noli e della Diocesi di Noli. Le spoglie di sant'Eugenio vennero quindi traslate definitivamente a Noli e custodite nella chiesa di San Paragorio. Ogni anno, il 12 luglio, in occasione della ricorrenza di Sant'Eugenio, una processione di barche parte da Noli ed approda sull'isola portando le spoglie del santo.\nNel corso dei secoli l'isola ha avuto diversi proprietari, tra cui, nei primi anni del XX secolo, l'avvocato Alessandro Millelire Albini, uomo politico e consigliere di amministrazione della Ansaldo. In tempi pi\u00f9 recenti sull'isola \u00e8 stata costruita una villa privata, che per\u00f2 giace in stato di abbandono. Nel 1958 sulla punta occidentale \u00e8 stata collocata una scultura in ferro saldato raffigurante un uomo seduto che suona il clarinetto, opera dell'artista siciliano Giuseppe Consoli, che ha vissuto in Liguria alla fine degli anni '50. La statua, nota con il nome di \"pifferaio\", secondo alcuni rappresenta un pastore che richiama una capretta che si trova sui giardini del promontorio prospiciente all'isola nella frazione di Torre del Mare, denominato Torre d'Ere. Infatti, all'interno del grande condominio costruito nella parte pi\u00f9 alta di Via Torre d'Ere, vi \u00e8 un ampio giardino dove \u00e8 effettivamente presente una scultura, anch'essa in ferro, raffigurante una capretta stilizzata a grandezza naturale.\nCriticit\u00e0 ambientali.\nAttualmente la situazione dell'isola \u00e8 instabile. La popolazione di gabbiani \u00e8 aumentata spropositatamente, riflettendosi sulle caratteristiche chimico-fisiche del suolo e quindi sulla flora dell'isola. Partendo da dati storici del 1907, si \u00e8 potuto constatare che la biodiversit\u00e0 floristica ha subito una notevole perdita di oltre il 60%."}
{"id": "714863", "revid": "1718925", "url": "https://it.wikipedia.org/wiki?curid=714863", "title": "Seracco", "text": "Un seracco \u00e8 una formazione tipica di un ghiacciaio, a forma di torre o pinnacolo, derivante dall'apertura di crepacci.\nIl termine deriva da \"serai\", parola romancia derivante a sua volta dal latino \"serum\", che ha dato il nome ad un latticino svizzero. Nel senso di \u00abblocco di ghiaccio\u00bb \u00e8 stato utilizzato per la prima volta da Horace-B\u00e9n\u00e9dict de Saussure, a causa della somiglianza a questo prodotto caseario.\nDescrizione.\nUn seracco \u00e8 un blocco di ghiaccio di grande taglia formato per fratturazione di un corpo glaciale, che avviene quando si supera il limite di plasticit\u00e0 del ghiaccio. Questa fratturazione \u00e8 legata ad una rottura di pendio del substrato roccioso, o nel caso dei ghiacciai sospesi, dalla presenza di una parete rocciosa. \nDi solito sono costituiti da strutture a forma di torre o pinnacolo e possono essere di dimensioni variabili da pochi metri a centinaia di metri nei ghiacciai di maggiori dimensioni.\nCrollo di seracco.\nPer caduta di un seracco si intende il crollo improvviso di uno o pi\u00f9 seracchi, molto pericolosa per gli alpinisti o per i centri abitati a valle del ghiacciaio. I blocchi di ghiaccio si frantumano e una parte del ghiaccio pu\u00f2 fondere, e si possono generare colate detritiche. \nAl contrario delle valanghe, i crolli di seracco sono pi\u00f9 difficilmente prevedibili, in quanto non dipendono dalle condizioni meteorologiche e del manto nevoso, ma dai meccanismi che regolano il movimento del ghiacciaio e lo stato di equilibrio del seracco e di conseguenza possono avvenire in qualsiasi momento, anche di notte, senza che la temperatura si alzi rendendo instabile la neve.\nEsempi.\nEsempi notevoli di seraccate che costituiscono problemi alpinistici noti sono presenti sulle montagne pi\u00f9 alte, compreso il K2 al Collo di Bottiglia e sul Kanchenjunga in Himalaya. Sulle Alpi, seracchi noti sono presenti sulla parete nord-est del Piz Roseg, sulla nord della Dent d'H\u00e9rens e del Lyskamm."}
{"id": "714873", "revid": "161374", "url": "https://it.wikipedia.org/wiki?curid=714873", "title": "Bachem natter", "text": ""}
{"id": "714875", "revid": "1745361", "url": "https://it.wikipedia.org/wiki?curid=714875", "title": "Figlio di Gorboniano", "text": "Il figlio di Gorboniano fu, secondo la \"Historia Regum Britanniae\" di Goffredo di Monmouth, un leggendario re della Britannia. Goffredo non riporta il suo nome, ma racconta che fu un re buono e prudente, come suo padre e come lo zio e predecessore Eliduro. A lui successe il cugino Margano, figlio di Archigallo.\nAltre fonti assegnano un nome al personaggio. Matteo Paris nella sua \"Chronica Majora\", scrive \"Regin Gorboniani filius\", ma i suoi curatori ritengono che il nome Regin sia probabilmente uno stravolgimento del termine \"regno\". il \"Brut y Brenhinedd\", una traduzione in gallese della \"Historia Regum Britanniae\", lo chiama Rhys ap Gorbonion, mentre il poema medio inglese \"Brut\" di Layamon lo chiama Lador. Altri autori lo identificano infine come Gorboniano II"}
{"id": "714876", "revid": "49022", "url": "https://it.wikipedia.org/wiki?curid=714876", "title": "Figlio del fratello Gorboniano", "text": ""}
{"id": "714880", "revid": "1745361", "url": "https://it.wikipedia.org/wiki?curid=714880", "title": "Margano II", "text": "Margano II fu, secondo la \"Historia Regum Britanniae\" di Goffredo di Monmouth, un leggendario re della Britannia. Era figlio di re Archigallo e successe al figlio di Gorboniano, regnando in pace e serenit\u00e0. A lui successe Enniauno."}
{"id": "714884", "revid": "1543377", "url": "https://it.wikipedia.org/wiki?curid=714884", "title": "Lothal", "text": "Lothal (in lingua gujarati: \u0ab2\u0acb\u0aa5\u0ab2, \"monte dei morti\") \u00e8 un sito della Civilt\u00e0 della valle dell'Indo, che si trova sulla costa del golfo di Cambay, nello stato indiano di Gujarat. Era probabilmente l'avamposto pi\u00f9 meridionale della civilt\u00e0 dell'Indo.\nStoria.\nLe prime tracce della costruzione della citt\u00e0 risalgono al 2200 a.C. Il sito di Lothal fu scoperto nel 1954 da S.R. Rao; gli scavi furono condotti dal 13 febbraio 1955 al 19 maggio 1960 da parte dell'ASI (Archaeological Survey of India), l'ente governativo indiano per la conservazione degli antichi monumenti. \nIn base al ritrovamento di una grande vasca rettangolare (214x36\u00a0m) cui era possibile accedere tramite un canale collegato ad un estuario del fiume Sabarmati, la citt\u00e0 \u00e8 stata interpretata dall'ASI come il pi\u00f9 antico porto e la vasca come grande arsenale per le barche. L'interpretazione fu messa in dubbio da altri archeologi, che ritenevano la cittadina troppo piccola per avere un porto e ritennero che la vasca fosse un bacino di raccolta dell'acqua per l'irrigazione. La controversia fu definitivamente risolta con la scoperta fatta dagli studiosi del \"National Institute of Oceonography\" di fossili di foraminiferi, sale e cristalli di gesso nella struttura rettangolare, il che indica che un tempo vi era presenza di acqua di mare nella struttura.\nLothal era un importante e vitale centro commerciale, attivo soprattutto nel commercio di gemme in pietre dure, sotto forma di perle, collanine, monili e ornamenti che venivano esportati fino alle pi\u00f9 lontane regioni dell'Asia occidentale e in Africa. Le tecniche qui sviluppate per la produzione di perle e per la metallurgia, rimasero in vigore per oltre 4.000 anni. \n\u00c8 il sito harappano in cui \u00e8 conservato il maggior numero di sigilli, a dimostrazione della sua forte vocazione commerciale."}
{"id": "714887", "revid": "1745361", "url": "https://it.wikipedia.org/wiki?curid=714887", "title": "Enniauno", "text": "Enniano fu, secondo la \"Historia Regum Britanniae\" di Goffredo di Monmouth, un leggendario re della Britannia. Era figlio di re Archigallo e successe al fratello Margano. Fu deposto con l'accusa di tirannia e fu rimpiazzato dal cugino Idvallo."}
{"id": "714892", "revid": "49022", "url": "https://it.wikipedia.org/wiki?curid=714892", "title": "Enniano", "text": ""}
{"id": "714895", "revid": "1745361", "url": "https://it.wikipedia.org/wiki?curid=714895", "title": "Idvallo", "text": "Idvallo fu, secondo la \"Historia Regum Britanniae\" di Goffredo di Monmouth, un leggendario re della Britannia. Era figlio di re Ingenio e sal\u00ec sul trono rimpiazzando il cugino Enniauno, deposto a causa del suo comportamento tirannico. Regn\u00f2 in maniera giusta e tentando di riparare ai torti commessi dal suo predecessore. Gli successe il cugino Runo."}
{"id": "714899", "revid": "834", "url": "https://it.wikipedia.org/wiki?curid=714899", "title": "Foglia d'oro", "text": ""}
{"id": "714900", "revid": "599013", "url": "https://it.wikipedia.org/wiki?curid=714900", "title": "Autolinee Regionali Pubbliche Abruzzesi", "text": "LARPA, acronimo di Autolinee Regionali Pubbliche Abruzzesi, \u00e8 stata una societ\u00e0 per azioni con sede legale a Chieti, che ha gestito il trasporto pubblico suburbano ed interurbano dell'Abruzzo ed altre linee che giungono nelle regioni limitrofe.\nStoria.\nFino al 1978, 65 imprese di trasporto, pubbliche e private, gestivano circa 300 autolinee gravitanti in gran parte nella Regione Abruzzo. Nel contesto di un generale riordino del Trasporto pubblico locale esse furono assorbite dalla neo costituita ARPA il 1\u00ba giugno 1978. Questo nuovo assetto divenne operativo solo all'inizio del 1979.\nL'avvio per l'unificazione dell'operatore era partito dalla Legge Regionale d'Abruzzo n. 52/78, seguendo orientativamente quello che era avvenuto nel Lazio nel 1976, quando era nata l'ACOTRAL.\nDescrizione.\nL'ARPA era una societ\u00e0 per azioni operante nel settore della mobilit\u00e0, a struttura privatistica, con capitale sociale interamente pubblico, spettante quasi totalmente alla Regione Abruzzo (95,4%) e la rimanente parte agli Enti Locali (4,6%). Il Gruppo controllava anche un altro vettore che opera nel vastese, Cerella s.r. - L'esercizio 2007 si \u00e8 chiuso in utile per \u20ac 1.824.631, quello 2008 per \u20ac 1.014.011, mentre per quello del 2009, a causa del sisma del 6 aprile 2009 che ha colpito la citt\u00e0 di L'Aquila, secondo una pubblicazione della Direzione Generale, era prevista una forte perdita.\nIl piano di fusione, attuato dal 1\u00ba gennaio 2015, con gli altri vettori controllati dalla Regione Abruzzo quali Sangritana e GTM ha portato alla nascita della societ\u00e0 unica abruzzese dei trasporti (TUA).\nSede.\nLe sedi operative erano ubicate, oltre che nei quattro capoluoghi di provincia, a L'Aquila, Pescara, Teramo e Chieti, anche ad Avezzano, Sulmona e Giulianova. Erano inoltre presenti depositi aziendali, oltre che nelle localit\u00e0 dove si trovano anche sedi operative, ad Atri, L'Aquila, Penne, Castilenti, Ortona, Torre de' Passeri, Lecce dei Marsi, Villavallelonga e Trasacco\nEsercizio.\nL'ARPA gestiva:"}
{"id": "714903", "revid": "834", "url": "https://it.wikipedia.org/wiki?curid=714903", "title": "Chaine Fran\u00e7aise d'Information Internationale", "text": ""}
{"id": "714904", "revid": "834", "url": "https://it.wikipedia.org/wiki?curid=714904", "title": "CFII", "text": ""}
{"id": "714906", "revid": "729019", "url": "https://it.wikipedia.org/wiki?curid=714906", "title": "Dornier Do 335", "text": "Il Dornier Do 335 \"Pfeil\" (\"Freccia\" in tedesco), designazione aziendale P 231, era un caccia pesante sperimentale multiruolo bimotore ad ala bassa prodotto dalla tedesca Dornier-Werke GmbH nel 1943.\nProgettato come caccia ad alta velocit\u00e0, ha rappresentato l'apice del design degli aerei a pistoni: nonostante il notevole peso (poco pi\u00f9 di 10 tonnellate a pieno carico), grazie ai due motori Daimler-Benz DB 603 raggiungeva i 750 km/h a 6400 metri di altitudine, l'aereo tedesco a pistoni pi\u00f9 veloce della seconda guerra mondiale.\nAveva un sistema, brevettato nel 1937, di due gruppi motoelica collocati assialmente: uno a prua della fusoliera, l'altro dietro la cabina di pilotaggio, che azionava l'elica posteriore. Le prestazioni dello Pfeil erano assai superiori a qualsiasi altro progetto, grazie alla sua configurazione traente-spingente. Il Do 335 fu introdotto durante le fasi finali della seconda guerra mondiale, quando ormai la Luftwaffe era in una situazione critica: solo 38 aerei furono consegnati.\nIl Dornier Do 335 Pfeil fu la massima espressione dell'aereo da combattimento a elica; gli aerei della generazione successiva avrebbero avuto la propulsione a getto.\nStoria del progetto.\nOrigine.\nIl concetto che diede origine al Do 335 si pu\u00f2 far risalire al periodo della prima guerra mondiale, quando Claude Dornier progett\u00f2 alcuni idrovolanti dotati di propulsori controllati a distanza, ma in seguito, per problemi con gli alberi di guida, dispose i motori in tandem. I motori in tandem furono utilizzati nella maggior parte dei successivi idrovolanti plurimotore Dornier, inclusi l'ottimo Dornier Do J Wal ed il gigantesco Dornier Do X. Il propulsore guidato in remoto, sviluppato per eliminare le accelerazioni parassite dall'intero motore, fu introdotto per la prima volta nell'innovativo e sfortunato Dornier Do 14, e alberi motore allungati come sarebbero stati usati pi\u00f9 tardi nel Do 335 furono in uso nei motori posteriori dell'idrovolante a motori in tandem Dornier Do 26.\nSviluppo.\nNel 1939 la Dornier lavorava al P.59, un bombardiere ad alta velocit\u00e0 con due motori in tandem. Nel tentativo di massimizzare la potenza disponibile e minimizzare la resistenza aerodinamica, l'aggiunta di un secondo motore in una configurazione di tipo tradizionale (motori sulle ali) pagava lo scotto dell'aumentato di resistenza e della ridotta manovrabilit\u00e0. La disposizione innovativa, due motori uno avanti ed uno dietro sul medesimo asse centrale dell'aereo) consentivano i vantaggi di una sezione frontale pi\u00f9 contenuta, un'ala aerodinamicamente sgombra e l'eliminazione dei problemi di asimmetria associati a guasti del motore.\nNel 1940 Dornier propose un aereo sperimentale per provare il funzionamento di un'elica spingente in coda, azionata da un lungo albero di trasmissione. L'aereo, il G\u00f6ppingen G\u00f6 9 mostr\u00f2 che non c'erano difficolt\u00e0 con questa configurazione, ma il lavoro sul P.59 fu fermato nei primi anni quaranta, quando il \"Reichsmarschall\" Hermann G\u00f6ring, comandante in capo della Luftwaffe e del Reichsluftfahrtministerium (RLM), ordin\u00f2 la cancellazione di tutti i progetti che non sarebbero riusciti ad essere completati in un anno circa.&lt;ref name=\"urlLuftwaffe Resource Center -Fighters/Destroyers - A Warbirds Resource Group Site\"&gt;&lt;/ref&gt;\nNel maggio 1942 Dornier propose una versione aggiornata con un carico di 1\u00a0000\u00a0kg di bombe, noto con la designazione RLM come: P.231, in risposta al requisito per un cacciabombardiere monoposto ad alta velocit\u00e0 (tra gli altri progetti presentati c'era il Blohm &amp; Voss BV 155). Il P.231 vinse la specifica dopo aver battuto i progetti della Arado Flugzeugwerke e della Junkers, e fu stipulato un contratto di sviluppo con il nome di Do 335. Nell'autunno del 1942 Dornier fu informato che il Do 335 non era pi\u00f9 richiesto e sarebbe stato invece accettato un caccia multiruolo basato sulla stessa architettura del P.231. Questo ritard\u00f2 la consegna del prototipo, modificato per il nuovo ruolo.\nPropulso da 2 Daimler-Benz DB 603A da 1\u00a0900\u00a0CV (1\u00a0397\u00a0kW) al livello del mare, il primo prototipo vol\u00f2 il 26 ottobre del 1943. I piloti furono sorpresi dalla velocit\u00e0, dall'accelerazione, dal raggio di virata e dall'eccellente maneggevolezza dell'aereo: un bimotore che volava come un monomotore. Gli unici difetti erano scarsa visibilit\u00e0 posteriore e carrello d'atterraggio fragile. I prototipi V2 e V3 comprendevano alcuni cambiamenti minori: le prese d'aria per il radiatore dell'olio incorporate nella cappottatura del motore anteriore ridisegnate, profili accanto all'abitacolo con specchietti retrovisori, e porte principali di accesso riprogettate.\nIl processo di eliminazione dei difetti strutturali richiese tempo e la Luftwaffe era scettica su ad un progetto cos\u00ec innovativo., tuttavia il 23 maggio 1944 Hitler ordin\u00f2 che al Do 335 fosse data la massima priorit\u00e0.\nLa principale serie doveva essere a Manzel, Friedrichshafen, ma in marzo un bombardamento distrusse l'impianto e costrinse la Dornier a pianificare una nuova linea di produzione ad Oberpfaffenhofen. Si decise di cancellare la produzione degli Heinkel He 219 e di usare gli stabilimenti per il Do 335 ma Ernst Heinkel ritard\u00f2 e alla fine ignor\u00f2 la faccenda.\nTecnica.\nIn una configurazione in tandem ogni coppia di motori \u00e8 montata in direzioni opposte, con motore anteriore traente e posteriore spingente, configurazione con molti vantaggi rispetto al tradizionale sistema di un motore su ogni ala, il pi\u00f9 importante dei quali \u00e8 la riduzione della sezione frontale, con prestazioni superiori. Inoltre il sistema permette di mantenere la massa vicino al baricentro: l'aereo rolla pi\u00f9 velocemente di un bimotore tradizionale. Inoltre un eventuale guasto ad un motore non comporta una spinta asimmetrica e nel volo normale non c'\u00e8 coppia, migliorando la maneggevolezza del velivolo.\nLa posizione della superficie verticale di coda fu abbassata e met\u00e0 si prolungava sotto la fusoliera, per proteggere l'elica posteriore da contatti al suolo al decollo/atterraggio, anche per la presenza di una molla tampone.\nIl serbatoio (circa 1350\u00a0kg, 1850 litri) era dietro al pilota e sopra al vano bombe; altri due serbatoi da 310 litri erano nell'entrobordo superiore della sezione dell'ala.\nIl radiatore del motore posteriore era all'interno della fusoliera, con la sua presa d'aria di ingresso sul lato inferiore.\nUna caratteristica particolare del Do 335, tanto nelle versioni monoposto quanto in quelle biposto, era la presenza di seggiolino eiettabile. Per garantire la sicurezza del pilota durante l'espulsione, l'elica posteriore e la superficie verticale superiore venivano staccate da cariche esplosive poste nella sezione posteriore della fusoliera prima dell'espulsione del seggiolino.\nLa fusoliera era una struttura monoscocca, anche se le molte aperture ne pregiudicavano un po' la rigidit\u00e0. Il principale elemento strutturale dell'ala era una trave portante collegata alla sezione di coda. I pannelli dell'ala erano collegati al ponte trave che attraversava la fusoliera. L'armamento consisteva di un cannone da 30\u00a0mm MK 103 che sparava attraverso il mozzo dell'elica e da due mitragliatrici da 20 millimetri MG 151/20 sopra il motore anteriore (anche se dotate di proiettili esplosivi, la denominazione di cannone iniziava da 30\u00a0mm); era in ogni caso un armamento molto pi\u00f9 potente delle armi montate sul Bf 109G e K e su ogni monomotore che combatt\u00e9 nel 1943-44.\nUna seconda serie (Serie-B) non fu mai costruita: armamento ancora pi\u00f9 potente, con due armi da 30 millimetri MK 103 sulle ali.\nImpiego operativo.\nGli esemplari prodotti furono: 14 prototipi, 10 velivoli A-0 di pre-produzione, 11 A-1 monoposto di serie, e 3 A-10 e A-12 a due posti in tandem addestratori.\nI primi dieci Do 335 A-0 furono inviati a maggio per i test. Nel tardo 1944 inizi\u00f2 la produzione del Do 335 A-1 di serie. Simile all'A-0, montava i pi\u00f9 potenti motori DB 603E-1 e due piloni subalari per bombe addizionali, serbatoi ausiliari o mitragliatrici. Era in grado di raggiungere una velocit\u00e0 massima di 765\u00a0km/h a 6\u00a0500\u00a0m con la potenza di combattimento dell'MW 50, o 686\u00a0km/h in condizioni normali, e poteva salire a 8\u00a0000\u00a0m in meno di 15 minuti. Con queste caratteristiche, il Do 335 A-1 superava ogni aereo alleato. Anche col solo motore posteriore e l'elica anteriore a bandiera, fu registrata una velocit\u00e0 di 563\u00a0km/h.\nLe consegne iniziarono nel gennaio 1945. Quando le Forze Armate Statunitensi conquistarono la fabbrica di Oberpfaffenhofen alla fine di aprile, solo undici caccia monoposto Do 335 A-1 e due Do 335 A-6 convertiti ad addestratori erano stati completati.\nNel suo libro \"Le Grand Cirque\" (\"La grande giostra\"), l'asso francese Pierre Clostermann afferma di essere stato il primo ad ingaggiare un combattimento con uno \"Pfeil\", nell'aprile del 1945. Mentre conduceva una formazione di quattro Hawker Tempest del Terzo Squadrone della Royal Air Force (RAF) sulla Germania del Nord incontr\u00f2 per caso un Do 335 solitario alla massima velocit\u00e0 e a bassissima quota. Non appena si accorse degli aerei britannici, il pilota tedesco invert\u00ec la rotta per tentare la fuga: i Tempest della RAF non riuscirono a raggiungerlo.&lt;ref name=\"urlLuftwaffe Resource Center - Fighters/Destroyers - A Warbirds Resource Group Site\"&gt;&lt;/ref&gt;\nVersioni.\nCostruiti\nProgettati\nEsemplari attualmente esistenti.\nL'unico Do 335 sopravvissuto fu il secondo di preproduzione Do 335 A-0, rinominato A-02, numero di costruzione (Werknummer) 240102 e marche VG+PH, assemblato alla Dornier di Oberpfaffenhofen (Germania Meridionale) il 16 aprile 1945.\nL'esemplare fu catturato all'occupazione dello stabilimento dagli alleati, il 22 aprile 1945. L'aereo fu provato in volo da una pista in erba, da Monaco di Baviera, fino a Cherbourg, in Francia, scortato da due P-51 Mustang. Il Do 335 riusc\u00ec facilmente a distanziarli, arrivando a Cherbourg 45 minuti prima. Il VG+PH fu uno dei due Do 335 spediti negli Stati Uniti d'America con la portaerei di scorta HMS \"Reaper\", unit\u00e0 della britannica Royal Navy, insieme ad altri aerei tedeschi catturati, per essere testati da un programma dell'USAAF chiamato \"Operazione Cavalluccio Marino\". Un Do 335, re-immatricolato con le marche FE-1012, fu testato dall'USAAF nei primi mesi del 1946 presso la base aerea di Freeman Field, nell'Indiana. Il suo destino finale \u00e8 ignoto.\nIl VG+PH fu consegnato alla United States Navy, la marina militare statunitense, per avviarlo ad una serie di valutazioni comparative presso il Centro di Test e Valutazione alla stazione aeronavale di Patuxent River, nel Maryland. Dopo una serie di test, dal 1945 al 1948, l'aereo giacque nel deposito all'aperto della stazione aeronavale di Norfolk. Nel 1961 fu donato al museo aereo nazionale dello Smithsonian Institution e ci rimase per alcuni anni in cattive condizioni, finch\u00e9 fu spostato nel museo nazionale aerospaziale di Silver Hill, nel Maryland. Nell'ottobre del 1974 il VG+PH fu riportato allo stabilimento Dornier di Oberpfaffenhofen, in Germania (dov'era prodotto l'Alpha Jet) per un restauro totale.\nNel 1975 l'aereo fu restaurato dallo staff della Dornier, che comprendeva ancora maestranze che avevano lavorato sugli aerei originali, e che rimasero molto soddisfatte nel constatare che le cariche di esplosivo per staccare la coda ed il motore posteriore dopo trent'anni erano ancora funzionanti. A restauro completato, il Do 335 fu esibito all'Airshow di Hannover, in Germania, dall'1 al 9 maggio 1976. Dopo l'Airshow, l'aereo fu esposto al Deutsches Museum a Monaco di Baviera, dove rimase fino al 1986, anno in cui fu riportato a Silver Hill, nel Maryland.\nIl VG+PH pu\u00f2 essere ammirato ancora oggi allo Udvar-Hazy National Air and Space Museum a Chantilly, in Virginia, Stati Uniti, restaurato ed esposto fianco a fianco ad altri esemplari di aerei tedeschi dell'ultimo periodo della guerra, come l'Arado Ar 234 B-2 \"Blitz\" e l'unico esemplare rimasto di Heinkel He 219 A \"Uhu\".\nBibliografia.\nConsultabili:"}
{"id": "714910", "revid": "1745361", "url": "https://it.wikipedia.org/wiki?curid=714910", "title": "Gerenno", "text": "Gerenno fu, secondo la \"Historia Regum Britanniae\" di Goffredo di Monmouth, un leggendario re della Britannia. Era figlio di re Eliduro e sal\u00ec sul trono dopo Runo, mentre a lui successe il figlio Catello. I suoi discendenti regnarono in Britannia fino all'arrivo dei Romani."}
{"id": "714914", "revid": "174925", "url": "https://it.wikipedia.org/wiki?curid=714914", "title": "Gatello", "text": ""}
{"id": "714916", "revid": "339392", "url": "https://it.wikipedia.org/wiki?curid=714916", "title": "Modugno-Noicattaro Volley", "text": ""}
{"id": "714918", "revid": "1543377", "url": "https://it.wikipedia.org/wiki?curid=714918", "title": "Glens of Antrim", "text": "I Glens of Antrim, chiamati anche semplicemente \"Glens\", formano una regione dell'Antrim, contea settentrionale dell'Irlanda del Nord, composta da nove \"glen\", ovvero particolari vallate strette e profonde che raggiungono il mare, che partono dalle sponde del Lough Neagh in maniera circolare fino alla costa. Gli abitanti dei \"glen\" sono discendenti dei nativi irlandesi e degli scozzesi delle Ebridi.\nI Glens offrono scenari naturali selvaggi e incontaminati particolarmente affascinanti e sono un'attrazione turistica principale della propria contea e dell'isola d'Irlanda intera. I principali centri alla fine dei Glens sono Ballycastle, Cushendun, Cushendall, Waterfoot e Carnlough. Nel dettaglio le nove vallate, da nord a sud, sono:\nGlenravel \u00e8 spesso considerato il decimo dei \"glens\", tuttavia non \u00e8 ufficialmente incluso nella lista in quanto non forma effettivamente un glen, non affacciandosi direttamente sul mare. \u00c8 situato a sud-ovest di Glenballyeamon e Glenariff, dal quale \u00e8 separato dal \"Glenariff Forest Park\". I principali centri di Glenravel sono Cargan, Martinstown e Skerry (Newtowncrommelin)."}
{"id": "714919", "revid": "834", "url": "https://it.wikipedia.org/wiki?curid=714919", "title": "Mega man Zero", "text": ""}
{"id": "714920", "revid": "186581", "url": "https://it.wikipedia.org/wiki?curid=714920", "title": "Disclaimer", "text": "Un disclaimer (dichiarazione di esclusione di responsabilit\u00e0), termine inglese recepito nella lingua italiana, \u00e8 generalmente un'affermazione tesa a definire o delineare l\u2019estensione, i diritti e gli obblighi tra due o pi\u00f9 soggetti coinvolti in una relazione legalmente riconosciuta. In particolare, il termine \"disclaimer\" si applica principalmente nei casi in cui la suddetta relazione implichi un certo livello di rischio o di incertezza per almeno uno dei soggetti coinvolti; il disclaimer tende a circoscrivere e definire tali rischi.\nUn disclaimer pu\u00f2 specificare i termini e le condizioni di un contratto stipulato tra due singole parti, o pu\u00f2 esplicitare i diritti e gli obblighi generalmente rivolti al pubblico (o ad una certa classe di persone) che accede ad un determinato servizio. Il disclaimer pu\u00f2 essere utilizzato per prevenire un possibile uso improprio di un determinato servizio, in modo da limitare i rischi ed i pericoli per i fruitori stessi, o per minimizzarne gli effetti. Ancora, alcuni disclaimer possono sottendere la volontaria rinuncia, da parte dei fruitori, ad alcuni diritti, limitatamente all'accesso ad un particolare servizio. \nLa presenza di un disclaimer in una relazione non garantisce necessariamente che, in una eventuale contesa legale, i termini in esso contenuti siano riconosciuti come vincolanti per le parti, n\u00e9 che sia riconosciuta valida la limitazione di responsabilit\u00e0 affermata. Esistono infatti numerose considerazioni ed eccezioni in ambito legale che possono rendere il disclaimer nullo per una o per entrambe le parti coinvolte.\nNella disciplina della registrazione dei marchi \u00e8 necessario apporre un disclaimer quando si utilizza un termine descrittivo all'interno di un marchio complesso o composto, per chiarire che tale termine non sar\u00e0 oggetto di esclusiva; il soggetto che registra quindi non avr\u00e0 il diritto esclusivo di impedire l'utilizzazione, da parte di altre imprese, di tale parte del proprio marchio.\nSpesso, nelle opere di finzione create a scopo di intrattenimento o parodistico, vengono inseriti esplicitamente disclaimer atti a informare gli utenti circa le finalit\u00e0 umoristiche e satiriche dell'opera, nonch\u00e9 a chiarire che tali contenuti non pretendono in alcun modo di corrispondere a realt\u00e0, soprattutto nei temi oggetti di grande dibattito pubblico."}
{"id": "714921", "revid": "6923", "url": "https://it.wikipedia.org/wiki?curid=714921", "title": "FFS Cargo", "text": "FFS Cargo (in tedesco SBB Cargo, in francese CFF Cargo) \u00e8 la societ\u00e0 affiliata delle Ferrovie Federali Svizzere (FFS) che gestisce il settore del traffico merci su rotaia dopo che nel 1999, in seguito alla prima riforma ferroviaria in Svizzera, quella che un tempo era un'azienda in regia federale \u00e8 stata trasformata in una societ\u00e0 anonima di diritto speciale e suddivisa in tre divisioni indipendenti: Traffico viaggiatori, Traffico merci e Infrastruttura. La sede centrale delle Ferrovie federali svizzere FFS Cargo SA \u2013 questo il nome giuridico dell'impresa \u2013 si trova a Olten.\nSociet\u00e0.\nNel 2013 FFS Cargo contava 3061 dipendenti, con un fatturato consolidato di 953 milioni di franchi svizzeri.\nL'azienda \u00e8 diretta da D\u00e9sir\u00e9e Baer.\n\u00c8 membro dell'alleanza Xrail che \u00e8 stata fondata nel febbraio 2010 da sette ferrovie merci europee per il traffico internazionale a carri completi.\nSvizzera.\nL'azienda ha vagliato l'opportunit\u00e0 di un risanamento per 155 punti di servizio scarsamente sfruttati.\nL'asse di transito pi\u00f9 importante \u00e8 la tratta che passa per il Gottardo. Il secondo asse transalpino, che attraversa il tunnel del traforo del L\u00f6tschberg e il tunnel del traforo del Sempione, \u00e8 utilizzato soprattutto dalla societ\u00e0 concorrente BLS Cargo. \u00c8 tuttavia percorso anche dai treni di FFS Cargo.\nIn Svizzera il traffico merci transita attraverso le tre grandi stazioni di smistamento Basilea-Muttenz, Zurigo-Limmattal e Losanna-Triage. Queste stazioni sono state gestite finora da FFS Infrastruttura. Da gennaio 2015, FFS Cargo si occupa, su incarico di FFS Infrastruttura, della pianificazione e della produzione nelle stazioni di smistamento del traffico interno Limmattal e Losanna.\nGermania.\nSBB Cargo Deutschland, con sede a Duisburg, \u00e8 stata fondata nel 2002 ed \u00e8 una societ\u00e0 di produzione tedesca affiliata al 100% a SBB Cargo International. L'impresa di trasporto ferroviario registrata e fornitrice di prestazioni del traffico merci pianifica, coordina e gestisce la circolazione di treni completi in Germania da e verso Duisburg, Rheinhausen, Colonia, Aquisgrana, Siegen, Ludwigshafen/Mannheim, Karlsruhe, Stoccarda, Friburgo in Brisgovia, Singen, Lubecca, Bremerhaven/Brema, Amburgo, Kehl, Gelsenkirchen, Ingolstadt, Neuss, Giessen/Mainzlar e Weil am Rhein. Le piattaforme per il trasbordo ferrovia/strada in Germania sono Brema, Weil am Rhein, Worms e Duisburg.\nDal 2007 SBB Cargo Deutschland \u00e8 un'azienda di formazione registrata presso la Camera di commercio e dell'industria di Colonia.\nItalia.\nSBB Cargo Italia \u00e8 stata fondata nel 2003 e ha la sua sede legale a Milano. L'impresa, una societ\u00e0 di produzione italiana che fa parte di SBB Cargo International, pianifica, coordina e gestisce i treni merci in Italia. Si occupa inoltre della formazione del personale di bordo e di terra (verificatori tecnici del materiale rotabile, formatori treno e manovratori).\nDal dicembre 2007 \u00e8 il vettore ufficiale per l'autostrada viaggiante (RoLa) di RAlpin SA (da Novara Boschetto a Freiburg i.B. per la tratta italiana, fino a Domodossola.\nDal 2009 l'azienda concentra i propri traffici sugli assi del Sempione e del Gottardo.\nLe destinazioni/stazioni di partenza per gruppi di carri/treni completi in Italia sono Gallarate, Novara, Milano, Melzo, Trecate, Domodossola, Cava Tigozzi, Piacenza. Le piattaforme per il trasbordo ferrovia/strada in Italia sono Desio e Torino. I valichi ferroviari utilizzati sono Domodossola (linea del Sempione/L\u00f6tschberg) Chiasso e Luino (linea del Gottardo).\nLe stazioni di transito/confine dove vengono svolte attivit\u00e0 ai treni sono Chiasso e Chiasso Smistamento, Domodossola e lo scalo ferroviario di Domo 2.\nChemOil Logistics AG.\nChemOil Logistics AG \u00e8 stata fondata nel 1999 come societ\u00e0 affiliata di FFS Cargo. L'azienda fa parte di una rete logistica europea a distribuzione capillare e offre principalmente servizi per i settori chimico e petrolifero.\nServizi.\nI servizi di FFS Cargo si suddividono nelle seguenti categorie: programmi di logistica porta-a-porta con carri completi prodotti Cargo Rail e Cargo Express), treni blocco (prodotto Cargo Train) e traffico combinato internazionale (prestazioni di trazione per treni shuttle TC di tutti i principali operatori come Hupac, ERS, ICF, IFB e T.R.W.).\nDa settembre 2012 FFS Cargo gestisce un treno di linea con container refrigeranti tra Neuendorf SO e Gossau SG per conto di Migros. Nel giugno del 2013 \u00e8 stata inaugurata un'ulteriore linea, quella del treno shuttle nord-sud tra Dietikon e Cadenazzo, con prolungamento fino a Lugano Vedeggio, che circola nei giorni feriali e collega Zurigo con il Ticino.\nA partire dal cambio di orario 2013/14, FFS Cargo gestisce per conto di DB Schenker Rail una parte significativa dei trasporti di transito attraverso la Svizzera. Grazie a queste prestazioni di esercizio e trazione supplementari, la ferrovia merci svizzera \u00e8 riuscita a sfruttare in modo migliore le capacit\u00e0 produttive e le risorse esistenti.\nMateriale rotabile.\nNel 2013 FFS Cargo aveva 7360 carri merci in circolazione (di cui 6677 a basse emissioni sonore). Per il traffico Svizzera\u2013Germania FFS Cargo utilizza 50 locomotive bicorrente Re 482 per il traino di treni merci, 15 delle quali possono transitare anche in Austria. Anche per la trazione Svizzera\u2013Italia FFS Cargo utilizza locomotive bicorrente: 21 locomotive del tipo Re 484 e 12 del tipo Re 474. In tutto i veicoli motore impiegati nel 2013 erano 495.\nPer il traffico interno svizzero e l'impiego in Germania, FFS Cargo dispone di 45 locomotive diesel da manovra del tipo Am 843 provviste di filtro antiparticolato a basso impatto ambientale.\nIn sostituzione alle locomotive di manovra del tipo Bm 4/4 finora impiegate per il servizio di consegna leggero nel traffico a carri completi e ad altri tipi di locomotive di manovra a tre assi che non sono pi\u00f9 all'altezza dei requisiti odierni in termini di et\u00e0, economicit\u00e0 ed efficienza, nell'estate 2010 FFS Cargo ha ordinato presso Stadler Winterthur AG 30 nuove locomotive ibride a due assi (tipo Eem 923 Hybrid). Il modello diesel-elettrico si basa sulla locomotiva di manovra Ee 922, gi\u00e0 in uso presso le FFS per attivit\u00e0 di smistamento nella divisione Viaggiatori. La versione ibrida per FFS Cargo \u00e8 dotata di un motore elettrico principale e un motore diesel ausiliario per l'impiego nei binari di raccordo sprovvisti di filo di contatto. La Eem 923 Hybrid raggiunge una velocit\u00e0 massima di 120\u00a0km/h. A fine febbraio 2014, a Lupfig \u00e8 stata battezzata con il nome \u00abChestenberg\u00bb e messa in funzione l'ultima delle locomotive Eem 923 ordinate.\nCifre.\nNel 2013 FFS Cargo ha realizzato prestazioni di trasporto pari a 12,3 miliardi di tonnellate-chilometro nette, con un ricavo d'esercizio consolidato di 953 milioni di franchi. L'azienda ha chiuso l'anno con un risultato positivo di 14,7 milioni di franchi. Il deficit dell'anno precedente era stato di 51,2 milioni di franchi. Il reddito da traffico \u00e8 aumentato da 822 milioni di franchi nel 2012 a 857 milioni di franchi.\nQuesto sviluppo positivo \u00e8 perdurato anche nel primo semestre del 2014. Nel traffico merci svizzero le prestazioni di trasporto complessive sono nettamente aumentate del 27%, per un totale di 7,6 miliardi di tonnellate-chilometro nette (nel 2013: 6 miliardi). L'aumento \u00e8 dovuto principalmente ai nuovi trasporti sull'asse nord-sud. Rispetto allo stesso periodo dell'anno precedente, l'utile \u00e8 aumentato di 3 milioni di franchi salendo a 15 milioni di franchi. L'acquisizione di nuovi trasporti e l'aumento di produttivit\u00e0 hanno permesso a SBB Cargo International di chiudere il bilancio in attivo con un guadagno di 1,1 milioni di franchi, registrando cos\u00ec un aumento di 3,9 milioni di franchi rispetto al primo semestre del 2013.\nPartecipazioni.\nOltre alla partecipazione al 75% a SBB Cargo International, FFS Cargo detiene anche l'intero capitale azionario della societ\u00e0 ChemOil Logistics SA di Basilea (trasporto di prodotti chimici e petroliferi) nonch\u00e9 alcune quote minoritarie delle societ\u00e0 RAlpin AG di Berna (30%), Hupac SA di Chiasso (23,85%) e Termini SA di Chiasso (20%)."}
{"id": "714922", "revid": "767487", "url": "https://it.wikipedia.org/wiki?curid=714922", "title": "White Skull", "text": "I White Skull sono un gruppo musicale heavy metal italiano di derivazione Vicentina fondato nel 1988 dal chitarrista ritmico Tony \"Mad\" Font\u00f2. Con l'album \"Tales from the North\" (1999) diventano noti anche negli Stati Uniti.\nBiografia.\nNel 1991, dopo la registrazione del primo demo-tape, pubblico e stampa specializzata cominciano a parlare dei White Skull. Inizia subito una promozione live in larga scala per far crescere la band sotto tutti i punti di vista.\nNel maggio 1994, la Band pubblica il secondo demo dal titolo \"Save the Planet\", che riceve ottime recensioni. Intanto i White Skull prendono parte a due compilation metal: \"Nightpieces 4\" (Gennaio '95) e \"Area Sismica\" (Giugno '95).\nQualche mese dopo l'etichetta Italiana Underground Symphony pubblica il primo album della Band, \"I Won't Burn Alone\". La Stampa e il pubblico non tardano ad apprezzare l'album e la band inizia immediatamente una serie di concerti presso pub, festival locali e raduni bikers. Gli eccellenti risultati raccolti spingono i White Skull a scrivere immediatamente dei nuovi brani. Il continuo interesse da parte dell'Underground Symphony si concretizza con la pubblicazione, nel marzo del 1997, del secondo album intitolato \"Embittered\". A maggio 1997 il chitarrista Max Faccio lascia la band e viene rimpiazzato in maniera definitiva a novembre da BB Nick Savio (tra maggio e agosto il chitarrista era Pino Sicari, mentre da settembre a novembre era Lele Pretto). L'\"Embittered Tour\" parte immediatamente dopo la distribuzione dell'album e vede la band impegnata fino a tutto il 1998. Fra gli episodi da rilevare, un live di supporto agli Overkill, l'esibizione al festival italiano Gods of Metal e a Berlino concerti con UDO e Doro.\nNel periodo successivo i White Skull iniziano a provare e scrivere nuovi brani, che verranno poi pubblicati nell'EP \"Asgard\" e nel CD \"Tales from the North\", un album a tema sulla mitologia del Nord (Vichinghi e Nibelunghi). Chris Boltendahl, cantante dei Grave Digger, appare come ospite speciale. L'etichetta tedesca Nuclear Blast pubblica l'album nel luglio 1999, i White Skull suonano come supporto dei Grave Digger nell'\"Excalibur Millennium 2000 Tour\" in Germania, Svizzera e Italia. L'album seguente \"Public Glory, Secret Agony\" viene messo sul mercato nell'agosto 2000 da Breaker Records (etichetta di Udo Dirkschneider), con distribuzione mondiale Nuclear Blast.\nNel febbraio 2001 Federica \"Sister\" De Boni, cantante, lascia la band per motivi personali e viene sostituita dal cantante argentino \"Gus\" Gustavo Gabarr\u00f2.\nAlla fine del 2001 il quintetto rientra in studio per dar vita ad un nuovo album intitolato \"The Dark Age\" ambientato nel periodo dell'inquisizione. L'album suscita l'interesse della Frontiers Records che lo pubblica nell'Agosto del 2002. a dicembre il chitarrista BB Nick Savio abbandona amichevolmente il gruppo per dedicarsi ad altri suoi progetti e viene prontamente rimpiazzato dal giovane Danilo Bar. A settembre 2003 il bassista Fabio Pozzato lascia la band, anche lui subito rimpiazzato dal giovane bassista brasiliano Fabio Manfroi, che per\u00f2 lascer\u00e0 la band a febbraio 2004. A seguito delle ottime recensioni e dell'interesse crescente del pubblico, la band partecipa a grandi festivals Italiani ed Europei (Blind Guardian Open Air, Metal Dayz, Badia Rock Festival, Tradate Iron Festival, Valpolicella Metal Festival). A maggio viene pubblicato il sesto lavoro, intitolato \"The XIII Skull\". Dopo l'uscita dell'album, tuttavia, i White Skull sono costretti a sospendere l'attivit\u00e0 live e cancellare molti live shows per motivi di salute del cantante. Ad ottobre Steve Balocco diventa il nuovo bassista della band.\nIn questo periodo di stop forzato, la band scrive un nuovo album ed entra in studio (Remaster Studio Vicenza) verso la fine del 2005 per le registrazioni di \"The Ring of the Ancients\", incentrato sulle storie degli antichi Celti. Questo nuovo lavoro suscita l'interesse della Dragonheart Records, che offre un contratto alla band.\nIl 20 ottobre 2006 la Dragonheart/Audioglobe/SPV pubblica \"The Ring of the Ancients\", che - in perfetto stile con la musica proposta dalla band - \u00e8 molto pi\u00f9 heavy di quanto mai fatto, e riscuote un ottimo consenso da parte di stampa specializzata e pubblico, pur non essendo esente da critiche.\nIn concomitanza con l'uscita del disco, il cantante Gus Gabarr\u00f2 lascia la band per problemi lavorativi e personali, cos\u00ec i White Skull decidono di ritornare alla voce femminile, vera caratteristica della band. Ad impugnare il microfono dei White Skull arriva Elisa \"Over\" De Palma, gi\u00e0 militante in varie realt\u00e0 underground del torinese, e con lei la band inizia il tour promozionale di \"The Ring of the Ancients\". Nell'estate del 2008 un altro cambio di formazione d\u00e0 nuova linfa vitale al gruppo: entrano in formazione il bassista Jo Raddi e il tastierista Alessio Lucatti (meglio conosciuto per essere il tastierista dei Vision Divine), coi quali si termina la composizione del nuovo lavoro \"Forever Fight\", uscito a marzo 2009, che riscuote un buon successo da parte di critica e pubblico. Attualmente il gruppo \u00e8 impegnato nel tour di promozione del nuovo disco, chiamato \"Metal Axes Tour\", e prevede di effettuare delle registrazioni per un DVD verso settembre.\nIl 22 dicembre 2009 la band annuncia con un comunicato la sospensione dell'attivit\u00e0 dal vivo fino a marzo 2010.\nIl 1\u00ba maggio 2010 la band comunica che il tastierista Alessio Lucatti \u00e8 stato costretto a lasciare il gruppo \"per problemi lavorativi\".\nIl 24 agosto 2010 la band fa sapere attraverso un comunicato che \"\"causa incompatibilit\u00e0 artistica e personale con alcuni membri della band e considerati i suoi recenti problemi di salute, i White Skull hanno deciso di separarsi dalla cantante\" Elisa Over\". Il 1\u00ba ottobre 2010, invece, \u00e8 la volta del bassista Jo Raddi a lasciare i White Skull, i quali fanno sapere che \"la separazione \u00e8 avvenuta in maniera amichevole e la band vuole rassicurare i fans che nessuno degli splits recenti comprometter\u00e0 la carriera e l'equilibrio dei White Skull.\"\nCon grandissima sorpresa, Jo Raddi torna in formazione come bassista dopo pochi mesi ma, soprattutto, il 18 dicembre 2010 Tony Font\u00f2 annuncia il ritorno della cantante Federica \"Sister\" De Boni.\nIl rientro di Federica si concretizza nel giugno 2011, la band riprende subito l'attivit\u00e0 suonando il \"Back Sister Tour\", di seguito vengono pubblicati Under This Flag e Will Of The Strong.\nStile e influenze.\nLa musica dei White Skull \u00e8 un misto tra power metal tipicamente tedesco e l'heavy metal classico degli anni ottanta, con sprazzi di thrash metal. Una caratteristica che ha sempre contraddistinto il gruppo \u00e8 stato il fatto di unire una solida componente strumentale ritmica e solistica con una voce graffiante e aggressiva (sia femminile, con Federica \"Sister\" De Boni ed Elisa \"Over\" De Palma, sia maschile, con Gustavo \"Gus\" Gabarr\u00f2), al contrario della maggioranza degli altri gruppi power degli anni novanta che optavano per cantanti con voci pulite e dalla grande estensione vocale in stile Michael Kiske degli Helloween o cantanti donne con voce di impostazione lirica e d'opera, come Tarja Turunen dei Nightwish. Per queste caratteristiche la band \u00e8 stata spesso paragonata ai tedeschi Grave Digger.\nIl chitarrista Tony Font\u00f2 definisce il loro stile come \"\"metal classico cantato da una donna, come poteva essere per i Warlock con Doro.\" e si riconosce nel filone \"guitar-oriented\"\" delle band della Noise Records, come Grave Digger e Running Wild.\nIn alcuni dischi compaiono anche varie orchestrazioni, e dal disco, \"Forever Fight\" del 2009, compare un tastierista nella formazione, ovvero Alessio Lucatti dei Vision Divine. Nel corso della loro carriera i White Skull non hanno mai abusato dell'uso di tastiere e arrangiamenti orchestrali, mantenendo cos\u00ec un suono molto corposo senza alleggerire troppo o snaturare il sound tipico della band.\nLe influenze principali del gruppo provengono dalle classiche band heavy metal anni '80 come gli AC/DC o come quelle della New Wave of British Heavy Metal, in particolare Saxon e Iron Maiden (tutti grandi idoli del leader Tony Font\u00f2)."}
{"id": "714927", "revid": "124133028", "url": "https://it.wikipedia.org/wiki?curid=714927", "title": "Annullamento (diritto amministrativo)", "text": "Lannullamento, nel diritto amministrativo, \u00e8 l'istituto mediante il quale viene fatta perdere efficacia ad un precedente atto amministrativo. Tale istituto pu\u00f2 essere l'effetto di una sentenza di un giudice amministrativo, oppure pu\u00f2 essere operata in via di autotutela da parte della pubblica amministrazione stessa.\nRichiesta.\nL'annullamento di un atto amministrativo pu\u00f2 essere richiesto:\nEffetti.\nL'annullamento ha efficacia retroattiva: l'annullamento fa venir meno l'atto invalido dal momento in cui \u00e8 stato emanato e con esso tutti i suoi effetti.\nIn alcuni casi \u00e8 possibile che non sia possibile ripristinare esattamente la situazione iniziale: \u00e8 inammissibile, per esempio, quando dall'annullamento verrebbero pregiudicate le posizioni giuridiche di terzi di buona fede; in questi casi la retroattivit\u00e0 non \u00e8 applicata completamente.\nTermini.\nNell'impugnazione.\nNel caso l'annullamento sia richiesto dalle parti interessate a mezzo di ricorso innanzi al giudice amministrativo, questo deve essere fatto valere entro 60 giorni dal momento in cui \u00e8 stato notificato l'atto o da quello in cui l'interessato ne \u00e8 venuto a conoscenza. Il termine \u00e8 maggiore se l'atto rispetto al quale si vuole far valere l'annullabilit\u00e0, \u00e8 lesivo di un diritto soggettivo e non di un interesse legittimo; in questo caso i termini sono quelli previsti per i diritti lesi.\nScaduto il termine, gli interessati non possono pi\u00f9 richiedere l'annullamento dell'atto amministrativo viziato, e si parla di consolidazione per inoppugnabilit\u00e0.\nIn caso di autotutela.\nNell'ambito dell'autotutela della pubblica amministrazione, questa pu\u00f2 annullare l'atto viziato entro termini previsti a pena di decadenza e, in ogni caso, al ricorrere di un interesse pubblico apprezzabile, il quale non pu\u00f2 ritenersi sussistente, in re ipsa, nel mero ripristino della legalit\u00e0."}
{"id": "714928", "revid": "767487", "url": "https://it.wikipedia.org/wiki?curid=714928", "title": "Alex &amp; Emma", "text": "Alex &amp; Emma \u00e8 un film del 2003 diretto da Rob Reiner e interpretato da Luke Wilson, Kate Hudson e Sophie Marceau.\nIspirato alla vicenda dello scrittore Fedor Michajlovic Dostoevskij che, durante la gestazione del romanzo \"Il giocatore\", costretto a concludere in soli trenta giorni per poter liquidare i propri debiti, si innamor\u00f2 della giovane dattilografa a cui lo stava dettando. Il film \u00e8 inoltre ispirato alla pellicola, con Audrey Hepburn e William Holden, \"Insieme a Parigi\" del 1964.\nTrama.\nAlex \u00e8 uno scrittore pieno di debiti. Deve scrivere un romanzo entro un mese per avere il denaro con cui saldarli, e finalmente vivere con un minimo di tranquillit\u00e0 economica. Ma ha troppo poco tempo per portare a termine il libro, cos\u00ec, con uno stratagemma, contatta la stenografa Emma e la ingaggia per aiutarlo nell'impresa. Poco alla volta, immaginando la storia che prende forma, tra i due si instaura un rapporto che va oltre quello professionale."}
{"id": "714934", "revid": "1005847", "url": "https://it.wikipedia.org/wiki?curid=714934", "title": "Tivufonino", "text": "Tivufonino era il nome con cui veniva chiamato il telefono cellulare che utilizzando diverse tecnologie (in Italia si usava la tecnologia DVB-H) permetteva di visualizzare, direttamente sul display del cellulare, trasmissioni televisive trasmesse con il digitale terrestre mobile. I tiv\u00f9fonini sono stati prodotti nella seconda parte degli anni 2000 (grossomodo dal 2006 al 2009) ed ora sono fuori produzione e considerati obsoleti. Il servizio televisivo, oggi completamente dismesso, era chiamato Mobile TV.\nInoltre era possibile usufruire di ulteriori servizi, come il collegamento ad Internet.\nStoria.\nIl primo operatore di telefonia mobile a distribuire il servizio in Italia \u00e8 stato H3G nel 2006. Contestualmente all'attivazione del servizio sulla sua rete, H3G ha anche commercializzato l'LG U900 che \u00e8 stato il primo tivufonino introdotto nel mercato italiano.\nAltri gestori Vodafone, TIM e Wind si erano accordati con Mediaset per realizzare congiuntamente un servizio comune. Il quarto gestore H3G, in Italia rappresentato da 3, ha preferito intraprendere una strada autonoma. Ha creato una propria rete acquistando da una ottantina di televisioni locali le relative frequenze dal Gruppo Profit e digitalizzandole tramite Reti Radiotelevisive Digitali S.p.A. L'esborso \u00e8 stato di 220 milioni di euro che \u00e8 una frazione molto bassa delle cifre previste dal sistema alternativo.\nA monte vi era una profonda diffidenza della comunit\u00e0 scientifica e dell'esperto ing. Sassano che aveva redatto il progetto del piano delle frequenze e che si era evidenziato in una puntata della trasmissione Report di Rai 3 diretta da Milena Gabanelli, che aveva sostenuto che la copertura offerta da 3 era insufficiente proprio sulla base dell'autorit\u00e0 di un professore esperto come Sassano. Il Ministero delle comunicazioni e l'Autorit\u00e0 per le Garanzie nelle Comunicazioni sono, del resto, ai primi passi per la redazione del Catasto delle frequenze, che metter\u00e0 finalmente ordine nella materia.\nDurante il convegno del 14 ottobre 2006, a Desenzano, questi dati sono stati contestati. L'esperto che era stato il protagonista dei piani ministeriali, sulla base di studi teorici sulle interferenze dei segnali, aveva sostenuto l'impossibilit\u00e0 di reperire frequenze libere per realizzare una copertura adeguata. Il relatore al convegno ha, invece, spiegato che un piano alternativo era stato redatto e portato a compimento in tempi brevissimi sulla base del dato di comune esperienza, che l'80% della popolazione italiana usufruisce, al di l\u00e0 dei rilievi ufficiali, di una pluralit\u00e0 di offerta di canali di TV locali.\nAttualit\u00e0.\nIn realt\u00e0 i tivufonini sono stati un completo insuccesso, infatti la maggior parte degli operatori ha cessato la loro commercializzazione dal 2011."}
{"id": "714936", "revid": "1543377", "url": "https://it.wikipedia.org/wiki?curid=714936", "title": "Intrattenimento", "text": "Lintrattenimento \u00e8 un'azione o un evento che ha come scopo quello di catturare l'interesse di uno spettatore o di un pubblico, oppure, in senso pi\u00f9 ampio, qualunque attivit\u00e0 capace di suscitare gioia o divertimento in chi la pratica. Bench\u00e9 l'interesse di una persona a una determinata attivit\u00e0 possa variare a seconda dei gusti personali, molte forme di intrattenimento possiedono una lunga storia e sono ormai universalmente riconosciute. \nL'arte della narrazione, la musica, il teatro, la danza e altri tipi di rappresentazioni artistiche che in passato erano a sola discrezione di una ristretta categoria di persone, come facoltosi e nobili, nel tempo si sono evolute fino a diventare eventi convenzionali fruibili dalla massa nelle diverse culture. Questo processo ha subito un'accelerazione nei tempi moderni grazie all'apporto dell'industria del divertimento, l'industria che fornisce questo tipo di servizio e che si propone di confezionare e vendere prodotti legati all'intrattenimento. \nSebbene la maggior parte delle forme di intrattenimento abbia subito una trasformazione nel corso dei secoli a causa dei cambiamenti culturali, tecnologici e nei costumi, esse hanno mantenuto inalterate alcune delle loro peculiari caratteristiche. Film e videogiochi, per esempio, anche se usano i media pi\u00f9 avanzati, continuano a raccontare storie, a riprodurre musica e a ricorrere a elementi drammatici.\nIl concetto di intrattenimento \u00e8 sovente associato a quello di divertimento, sebbene alcune manifestazioni possano avere finalit\u00e0 serie, come per esempio alcuni tipi di cerimonie, feste religiose o opere satiriche. Vi \u00e8 quindi la possibilit\u00e0 che ci\u00f2 che appare come semplice intrattenimento possa in realt\u00e0 influenzare le azioni e i pensieri di un individuo fino a stimolarne la crescita intellettuale.\nUn aspetto importante dell'intrattenimento \u00e8 il pubblico, il quale pu\u00f2 avere un ruolo passivo, come nel caso della visione di un film, o attivo, come nel caso di un gioco, dove pu\u00f2 capitare che il ruolo del partecipante e dello spettatore si inverta periodicamente. L'intrattenimento pu\u00f2 essere pubblico o privato, essere sceneggiato, come nel caso di un'opera teatrale o un concerto, o spontaneo, come nel caso dei giochi per bambini. \nL'intrattenimento si \u00e8 evoluto fino ad abbracciare e adattarsi a qualsiasi ambito, dalla possibilit\u00e0 di scegliere tra una ormai ampia gamma di prodotti preconfezionati e fruibili individualmente, agli eventi pensati per un pubblico composto da centinaia o migliaia di persone o a quelli in grado di coinvolgere una platea di livello globale. Festival dedicati alla musica, al cinema o alla danza sono pensati per intrattenere il pubblico per un certo numero di giorni consecutivi.\nAlcune attivit\u00e0 che una volta erano considerate forme di intrattenimento, come particolari punizioni o esecuzioni pubbliche, non svolgono pi\u00f9 il ruolo di catalizzatore sociale che avevano in passato e sono state col tempo proibite in quanto ritenute non pi\u00f9 moralmente accettabili. Altre, come la scherma o il tiro con l'arco, un tempo abilit\u00e0 necessarie per la sopravvivenza di una certa categoria di persone, sono diventate sport a tutti gli effetti oltre che professioni per gli stessi praticanti, diventando allo stesso tempo fonte di intrattenimento di ampio appeal per il grande pubblico. \nAllo stesso modo, la cucina ha quasi assunto il ruolo di arte performativa attraverso l'indizione di concorsi a livello mondiale che poi vengono trasmessi dai media per scopi puramente intrattenitivi. Ci\u00f2 che viene considerato intrattenimento da un determinato individuo o gruppo, pu\u00f2 essere considerato come una professione da un altro.\nLe forme pi\u00f9 conosciute di intrattenimento hanno la capacit\u00e0 di attraversare diversi media e hanno dimostrato un potenziale apparentemente illimitato di remix creativo. Questo ha assicurato la continuit\u00e0 e la longevit\u00e0 di molti temi, immagini e strutture.\nStoria.\nL'antico mestiere di comunicare eventi ed esperienze, utilizzando parole, immagini, suoni e gesti attraverso il racconto di una storia non \u00e8 solo il mezzo attraverso il quale le persone tramandavano i propri valori culturali, tradizioni e conoscenze da una generazione all'altra, ma ha rappresentato una parte importante di molte forme di intrattenimento fin dai tempi antichi. Anche in tempi pi\u00f9 moderni le storie vengono raccontate nello stesso modo, per esempio attorno a un fuoco di un campeggio o da una guida turistica in un viaggio all'estero; gli elementi che contraddistinguono i film e i romanzi contemporanei sono riconducibili ai primi esempi di narrativa giunti in nostro possesso, i quali hanno avuto origine senza dubbio dai racconti tramandati in forma verbale.\nL'arte della narrazione, insieme al teatro e alla musica, mantenne inalterata nel tempo la sua popolarit\u00e0 mutando in una grande variet\u00e0 di forme per andare incontro alle espressioni culturali e ai gusti personali della gente. Molte di queste finirono poi per trarre ispirazione l'una dall'altra, incorporando elementi di altre forme di intrattenimento per restare al passo coi tempi. Per esempio le storie dei menestrelli, le rappresentazioni teatrali e i banchetti erano generalmente accompagnati da un sottofondo musicale; alcuni sport e giochi ebbero origine come pratiche serie o necessarie per la sopravvivenza (come ad esempio correre, saltare, cacciare), per venire poi riproposte come prove fisiche effettuate a fini competitivi e ricreativi, e diventare infine fonte di intrattenimento. Esempi sono la lotta, la scherma, il tiro con l'arco e il salto con l'asta, che si dice abbia avuto origine nei Paesi Bassi, dove era pi\u00f9 comodo imbracciare dei lunghi pali per saltare dalla riva di un canale all'altra piuttosto che camminare per miglia fino al ponte pi\u00f9 vicino. Altri sostengono che il salto con l'asta venisse utilizzato in guerra per saltare al di l\u00e0 delle mura di una fortezza durante le battaglie. Alcune di queste attivit\u00e0 erano parte dei Giochi olimpici antichi, celebrazioni atletiche e religiose che si svolgevano ogni quattro anni nell'antica Grecia, e che rappresentano l'antecessore delle moderne Olimpiadi; altre, come il camminare sui trampoli, possono essere ancora viste negli spettacoli circensi nel XXI secolo.\nL'idea di intrattenimento mut\u00f2 spesso in risposta ai cambiamenti culturali e storici. La caccia agli animali selvatici, ad esempio, fu introdotta nell'Impero romano da Cartagine e divenne una popolare forma di intrattenimento e di spettacolo, dando via a un fiorente commercio internazionale di animali selvatici.\nDiverse forme ed espressioni di intrattenimento nacquero inoltre come conseguenza di importanti sconvolgimenti sociali come guerre e rivoluzioni. La rivoluzione culturale cinese, per esempio, rappresent\u00f2 il culmine del processo di popolarizzazione delle arti performative che port\u00f2 alla riforma del teatro tradizionale; eventi di grande impatto sociale come la prima guerra mondiale, la grande depressione e la rivoluzione russa finirono anch'essi per influenzare temi e contenuti dell'intrattenimento dell'epoca.\nPerfino il modo e le sedi scelte per rappresentare le varie forme di intrattenimento possono cambiare a seconda del periodo storico, dei costumi, della cultura, della tecnologia e della situazione economica. Ad esempio, una storia raccontata in forma drammatica pu\u00f2 essere rappresentata in un teatro all'aperto, in una music-hall, in un cinema, in un multiplex, o in caso di tecnologie pi\u00f9 avanzate, attraverso un dispositivo elettronico personale come un tablet. Per l'intrattenimento di massa vengono costruite strutture apposite come teatri, auditorium, palazzetti e stadi. A questo scopo, uno dei luoghi pi\u00f9 famosi del mondo occidentale \u00e8 il Colosseo: costruito nell'80 d.C., era usato per gli spettacoli di gladiatori e altre manifestazioni pubbliche (spettacoli di caccia, rievocazioni di battaglie famose, e drammi basati sulla mitologia classica) e poteva ospitare dai 50.000 ai 75.000 spettatori. Nuovi stadi continuano a essere costruiti per soddisfare le esigenze sempre pi\u00f9 sofisticate di un pubblico globale.\nIntrattenimento di corte.\nL'intrattenimento era parte integrante della vita di corte, fungendo, dall'antichit\u00e0 fino agli albori della storia moderna, da punto di sostegno per tutti quegli individui che si guadagnavano da vivere grazie alla propria arte e alle proprie esibizioni, come giullari, musici, mimi, ballerini e cantastorie. Piazze e sale dei castelli o dei palazzi reali erano i luoghi designati per tali attivit\u00e0, con alcune differenze a seconda delle usanze e dei costumi della cultura di appartenenza. Nelle citt\u00e0-stato maya, per esempio, gli spettacoli avevano luogo nelle grandi piazze di fronte ai palazzi, ove la folla si riuniva per assistervi; in alternativa altri luoghi erano designati in modo da permettere alla gente comune di assistere allo spettacolo da una certa distanza. In Corea i balli di corte si tenevano nelle stesse sale utilizzate per i banchetti, mentre i tornei caratteristici del Medioevo europeo erano generalmente organizzati in arene aperte al pubblico.\nIl modo in cui i nobili di corte erano soliti intrattenersi era influenzato anche dagli scambi culturali tra diverse nazioni o imperi. L'usanza del \"durbar\" fu introdotta in India dagli imperatori Moghul, e successivamente adottata dalle corti dell'Impero britannico, dove furono mantenute immutate le tradizioni indiane: istituzioni, titoli, costumi, cerimonie di investitura di maraj\u00e0 e nababbi, scambi di doni, furono tutti ereditati dagli imperatori di Dehli.\nIn certe occasioni l'intrattenimento smise di essere associato alla vita di corte per avvicinarsi maggiormente alle tradizioni popolari. In Corea, la danza delle maschere ebbe origine dai rituali dei villaggi sciamani, diventando principalmente una forma di intrattenimento per il popolo. Allo stesso modo, il festival della luna piena, in origine una festa dalla chiara impronta religiosa, durante il regno della dinastia Goryeo (918-1392) perse la maggior parte delle sue caratteristiche rituali venendo influenzato da varie componenti della vita secolare. In Europa giostre e tornei medievali persero col tempo il loro carattere originario, mantenendo solo gli aspetti pi\u00f9 spettacolari o sopravvivendo come giochi per bambini.\nIn alcune corti, come quella dell'Impero bizantino, nelle classi pi\u00f9 agiate prima del periodo dei Comneni (1081-1185) le donne erano separate dagli uomini durante gli eventi mondani come banchetti o altre cerimonie ufficiali.\nLe cerimonie di corte, i banchetti e gli spettacoli ad esse associati, non rappresentavano unicamente una forma di intrattenimento ma erano utilizzate altres\u00ec come ostentazione di potere e ricchezza. Tali eventi servivano a rinforzare i legami tra nobili e sudditi, ma anche a rimarcare in modo netto le differenze di classe tra le famiglie ordinarie e quelle al potere. Ci\u00f2 si \u00e8 verificato in passato come in et\u00e0 contemporanea, come nel caso della passaggio della sovranit\u00e0 di Hong Kong dal Regno Unito alla Cina nel 1997, quando furono organizzati vari eventi (banchetti, parate, fuochi d'artificio, festival) come a mettere in evidenza l'imminente cambiamento nella politica del Paese. L'intrattenimento a corte non era a sola disposizione della nobilt\u00e0 locale, ma era utilizzato anche per accogliere i dignitari stranieri in visita dai Paesi stranieri.\nLe danze tradizionali erano diffuse in Corea e nell'impero dei Moghul in India (danza Nautch); in Sudan strumenti musicali come il tamburo a fessura, una volta parte dell'orchestra di corte, avevano molte funzioni: erano usati per fare musica, come forma di comunicazione durate le cerimonie, per annunciare gli eventi pubblici, per inviare messaggi a lunghe distanze o per richiamare gli uomini alla caccia o alla guerra.\nL'intrattenimento di corte metteva in evidenza anche la complessa relazione tra intrattenitore e spettatore: una persona poteva essere uno degli intrattenitori, far parte del pubblico, oppure poteva rivestire a turno entrambi i ruoli durante il corso dello stesso spettacolo. Alla corte della reggia di Versailles migliaia di cortigiani, tra uomini e donne, agivano da pubblico-intrattenitore nei rituali quotidiani che servivano a consolidare la struttura gerarchica della societ\u00e0.\nCome l'intrattenimento di corte, incoronazioni e matrimoni regali fornivano occasione di intrattenimento per aristocratici e gente comune. I festeggiamenti per l'anniversario dell'incoronazione di Elisabetta I d'Inghilterra nel 1595, per esempio, offrirono tornei e giostre e altri tipi di manifestazioni non solo per i membri della corte, ma anche per migliaia di londinesi in festa.\nPunizioni pubbliche.\nSebbene la maggior parte delle forme di intrattenimento si sia evoluta adattandosi ai tempi, altre non svolgono pi\u00f9 il ruolo di catalizzatore sociale che avevano in passato e sono state col tempo proibite in quanto ritenute non pi\u00f9 moralmente accettabili. Nell'Europa medievale la punizione pubblica di criminali o emarginati sociali era una forma di intrattenimento accettata che attirava sempre un nutrito numero di interessati e curiosi. Anche la pena capitale, come l'impiccagione e la decapitazione, offerta al pubblico come avvertimento, veniva anch'essa in parte considerata una forma di intrattenimento. Le esecuzioni pubbliche che duravano pi\u00f9 a lungo, come la lapidazione o lo squartamento, attiravano un numero di persone ancora maggiore. Molti tipi di umiliazione pubblica godevano inoltre di grande popolarit\u00e0 a livello locale, e la loro spettacolarizzazione dur\u00f2 almeno fino al XIX secolo.\nI combattimenti tra i gladiatori, popolari in epoca romana, forniscono invece un buon esempio di un'attivit\u00e0 che \u00e8 una combinazione di sport, punizione e intrattenimento. I combattenti potevano essere dei professionisti come dei principianti, condannati (criminali, schiavi, galeotti, prigionieri di guerra, cristiani, e via dicendo), o uomini liberi, senza distinzioni di razza, n\u00e9 di sesso. Il primo spettacolo con gladiatori si svolse probabilmente nel 264 a.C. Nel 105 a.C. i giochi divennero pubblici.\nForme di intrattenimento.\nArti perfomative, spettacoli ed esibizioni.\nLe esibizioni dal vivo davanti a un pubblico hanno da sempre costituito una delle principali forme di intrattenimento, specialmente prima dell'invenzione di apparecchiature adatte alla registrazione audio e video. Le esibizioni possono inoltre investire un gran numero di discipline diverse, come il teatro, il cinema, il canto e la musica. Nei secoli XVI e XVII, le corti reali europee mettevano in scena spettacoli di maschere che ricorrevano al balletto, al canto e alla recitazione. Uno stile di rappresentazione altrettanto impegnativo \u00e8 l'opera, che ha mantenuto immutata la sua popolarit\u00e0 anche in et\u00e0 contemporanea. Anch'essa richiede un alto livello di abilit\u00e0 musicale e recitativa, sinergia tra gli artisti partecipanti e \u2013 come per le rappresentazioni teatrali con le maschere \u2013 un grande lavoro di produzione. Anche lo sport, in quanto capace di richiamare grandi masse di spettatori, pu\u00f2 rientrare nel concetto di spettacolo per un pubblico.\nIl pubblico mostra generalmente il suo apprezzamento per una buona esibizione con gli applausi. Tutti gli artisti corrono tuttavia il rischio di non riuscire a mantenere l'attenzione del pubblico e, quindi, di non intrattenere. L'insoddisfazione del pubblico si manifesta spesso in modo brutalmente onesto e diretto, talvolta con fischi e brusii.\nArte della narrazione.\nL'arte del raccontare storie \u00e8 un'antica forma di intrattenimento che ha influenzato anche i modi di intrattenere pi\u00f9 moderni. Oltre che essere narrate in forma orale a benificio di un pubblico ristretto, le storie possono anche fare parte di un'opera in cui la narrazione svolge un ruolo primario, come una rappresentazione teatrale, un musical, un balletto o un film. Le storie in forma scritta sono spesso arricchite da illustrazioni, talvolta di altissimo livello artistico, come quelle dei manoscritti miniati o degli antichi rotoli giapponesi. Le storie rimangono inoltre un modo comune di intrattenere le persone in viaggio. A testimonianza di come esse possano essere usate per passare il tempo e divertire un pubblico di viaggiatori, Geoffrey Chaucer us\u00f2 come espediente dei pellegrini per presentare le novelle nei suoi \"Racconti di Canterbury\", e altrettanto fece Wu Cheng'en nel XVI secolo nel suo \"Viaggio in Occidente\". Anche se rispetto al passato i tempi di viaggio si sono accorciati, le storie vengono ancora raccontate ai passeggeri in auto o in aereo, oralmente o attraverso un dispositivo elettronico.\nLa capacit\u00e0 di intrattenere delle storie \u00e8 resa evidente nella celebre raccolta di novelle orientali \"Le mille e una notte\", in cui la principessa Shahraz\u0101d ottiene salva la vita grazie alla sua abilit\u00e0 nel raccontare storie. Il legame che accomuna tra loro le diverse forme di intrattenimento \u00e8 ribadito dal modo in cui storie come questa hanno ispirato opere di vario genere, come componimenti musicali, film o videogiochi. Per esempio, i compositori Rimskij-Korsakov, Ravel e Szymanowski hanno tratto ispirazione tutti e tre dalla storia di Shahraz\u0101d e l'hanno trasposta in un'opera orchestrale, il regista Pasolini ne ha realizzato un adattamento cinematografico, mentre la Culture Brain ne ha tratto un videogioco per il Nintendo Entertainment System. Le storie possono essere raccontate anche senza l'ausilio di parole, per esempio in musica, nella danza o nel teatro di figura, come nello spettacolo di burattini di Punch e Judy o nella tradizione giavanese del Wayang Kulit, in cui la performance \u00e8 accompagnata da un'orchestra gamelan.\nPoemi epici, poesie, saghe e allegorie di diverse culture narrano storie avvincenti che sono state spesso fonte di ispirazione per autori, registi e musicisti. Esempi noti sono i poemi epici indusisti \"R\u0101m\u0101ya\u1e47a\" e \"Mah\u0101bh\u0101rata\", l\"Odissea\" e l\"'Iliade\" di Omero, il primo romanzo arabo \"\u1e24ayy ibn Yaq\u1e93\u0101n\", l'epopea persiana \"Sh\u0101h-N\u0101meh\", le Saghe degli Islandesi e il \"Genji monogatari\". Raccolte di fiabe, come quelle dei fratelli Grimm o di Hans Christian Andersen, hanno avuto anch'esse grande influenza. Le fiabe del focolare dei Grimm, in particolare, hanno influenzato in modo significativo la moderna cultura di massa, che successivamente ne ha utilizzato i temi, le immagini, i simboli e gli elementi strutturali per creare nuove forme di intrattenimento.\nStorie di grande impatto e fama, come i miti sulla creazione degli aborigeni australiani, l\"'Epopea di Gilgame\u0161\" o i racconti hawaiiani sull'origine del mondo, hanno dato vita anch'esse a romanzi, film, canzoni e giochi, in un modo che ha finito per aumentare la loro longevit\u00e0, migliorando allo stesso tempo il loro valore intrattenitivo.\nPsicologia e filosofia nell'intrattenimento.\nL'intrattenimento si distingue da altre attivit\u00e0 come l'educazione e il marketing anche se queste ultime hanno imparato a sfruttare il suo richiamo per raggiungere i loro obiettivi. L'importanza e l'impatto dell'intrattenimento \u00e8 stato riconosciuto dagli studiosi e la sua crescente sofisticazione ha influenzato le pratiche in altri campi, come la museologia.\nGli psicologi sostengono che la funzione principale dell'intrattenimento multimediale sia il raggiungimento di un senso di soddisfazione o gratificazione nello spettatore. Generalmente da esso non \u00e8 atteso nessun altro tipo di risultato o beneficio misurabile (tranne forse il punteggio finale in una manifestazione sportiva). Questo \u00e8 in contrasto con l'educazione (il cui scopo \u00e8 sviluppare la comprensione o aiutare le persone a imparare) e con il marketing (che ha lo scopo di incoraggiare la gente ad acquistare prodotti commerciali). Tuttavia, le distinzioni si confondono in cui l'educazione cerca di essere pi\u00f9 \"divertente\" e l'intrattenimento o il marketing puntano a essere pi\u00f9 \"educativi\". Tali connubi sono spesso identificati dai neologismi \"edutainment\" o \"infotainment\". La psicologia dell'intrattenimento come quella dell'apprendimento si applica a tutti questi campi. Alcune forme di intrattenimento educativo sono un serio tentativo di combinare le migliori caratteristiche delle due discipline.\nIn alcuni casi opere di intrattenimento come spettacoli, film, romanzi, fumetti e giochi riescono a stimolare nello spettatore oltre che un senso di semplice gratificazione anche la capacit\u00e0 intuitiva e la crescita intellettuale grazie al ricorso a questioni filosofiche su temi pi\u00f9 seri come la vita e l'esistenza. Tra gli esempi pi\u00f9 celebri vi sono il dramma \"Amleto\" di William Shakespeare, in cui il protagonista esprime tali preoccupazioni in forma di poesia, il film \"Matrix\", che esplora la natura della conoscenza, e il franchise di \"Guida galattica per gli autostoppisti\", i cui temi abbracciano il senso della vita, cos\u00ec come l'intelligenza artificiale, i mondi multipli, Dio e il metodo filosofico."}
{"id": "714940", "revid": "92723", "url": "https://it.wikipedia.org/wiki?curid=714940", "title": "Emmanuel Ebou\u00e9", "text": "Caratteristiche tecniche.\n\u00c8 un terzino destro in grado di districarsi anche a centrocampo. Ha giocato anche come ala e centrocampista centrale.\nCarriera.\nClub.\nASEC Mimosas.\nDopo aver frequentato la scuola calcistica di Jean-Marc Guillou, ad Abidjan, Ebou\u00e9 ha firmato per l'ASEC Mimosas. Nel 2002, ha lasciato la squadra africana per trasferirsi in Belgio, al Beveren, insieme ad alcuni altri compagni di squadra. Ha collezionato, con la maglia dell'ASEC, 23 presenze e tre reti.\nBeveren.\nHa giocato per tre stagioni con la maglia del Beveren, A dicembre 2004, Ebou\u00e9 e il suo compagno di squadra Marco N\u00e9 hanno sostenuto un provino con la squadra londinese e Emmanuel \u00e8 stato acquistato in cambio di un milione di sterline. Il trasferimento gli ha permesso di giocare insieme al connazionale Kolo Tour\u00e9.\nArsenal.\nIl debutto \u00e8 arrivato pochi giorni dopo la firma del contratto, in FA Cup contro lo Stoke City. In quella stagione ha raccolto soltanto una presenza in campionato perch\u00e9 dal debutto in poi \u00e8 stato aggregato alla squadra riserve.\nNel campionato 2005-2006 ha fatto parte stabilmente della prima squadra. Ha segnato la sua prima rete ufficiale contro il Sunderland, nella Coppa di Lega. Dopo aver lasciato momentaneamente la squadra per partecipare alla Coppa delle Nazioni Africane 2006, al suo ritorno \u00e8 stato immediatamente reinserito nel gruppo: \u00e8 stato impiegato per la prima volta da titolare in Premiership contro il Liverpool, ad Anfield, al posto dell'infortunato Lauren, che ha perso anche il resto della stagione ed Ebou\u00e9 lo ha cos\u00ec sostituito.\n\u00c8 stato quindi impiegato anche in Champions League, nella fase ad eliminazione diretta, dove ha giocato contro squadre come Real Madrid, Juventus e Villarreal. Ars\u00e8ne Wenger lo ha paragonato, per le sue giocate, a Garrincha, dopo una sua prestazione contro l'Aston Villa. Ha giocato da titolare anche la finale di Champions League, persa per 2-1 contro il Barcellona.\nEbou\u00e9 ha iniziato da titolare anche la stagione seguente; si \u00e8 poi infortunato in una partita internazionale ed \u00e8 rimasto fuori tutto il mese di ottobre. \u00c8 tornato in campo in occasione della sconfitta per 1 a 0 contro il West Ham United, il 5 novembre, ed \u00e8 partito titolare in Coppa di Lega, contro l'Everton. Ha segnato il secondo gol dell'Arsenal nella vittoria per 3 a 1 sull'Amburgo, in Champions League. Persistenti problemi alla caviglia gli hanno creato dei fastidi durati per tutti i mesi di dicembre e gennaio. Ha tentato diversi rientri in campo ma non \u00e8 mai riuscito a terminare la partita. Wenger ha cos\u00ec deciso di non forzare i tempi ed aspettare un completo recupero, affidandosi nel frattempo ad Armand Traor\u00e9. Ha giocato nella partita contro il Blackburn Rovers, dove si \u00e8 infortunato alla caviglia in uno scontro con Morten Gamst Pedersen.\nNella stagione 2007-2008 \u00e8 stato avanzato in posizione di esterno di destra, complice dell'arrivo di Bacary Sagna. Il 16 dicembre 2007 ha provocato la rottura del terzo osso metatarsale a John Terry, in uno scontro di gioco. Ha segnato il suo primo gol in Premier League il 20 settembre 2008 in una partita in trasferta contro il Bolton Wanderers, che alla fine \u00e8 stato sconfitto per 3-1.\nGalatasaray.\nFinito fuori dai progetti tecnici della societ\u00e0, il 16 agosto 2011 passa al Galatasaray in cambio di 3.5 milioni di euro.\nIl calciatore firma un contratto valido fino al 2015 da 2.5 milioni di euro a stagione (a cui si aggiungono vari bonus). Il contratto prevede un compenso di 2.5 milioni di euro per le prime due stagioni, calando nelle stagioni successive a 2.2 milioni.\nNazionale.\nEbou\u00e8 ha ottenuto la prima convocazione in Nazionale nel settembre 2004, nella partita contro il . Ha partecipato alla Coppa d'Africa del 2006 e a quella del 2008, oltre che ai .\nStatistiche.\nPresenze e reti nei club.\n\"Statistiche aggiornate al 30 giugno 2014.\""}
{"id": "714941", "revid": "1718925", "url": "https://it.wikipedia.org/wiki?curid=714941", "title": "Cappella (gruppo musicale)", "text": "I Cappella sono un gruppo musicale dance degli anni '90, tuttora attivo. Specializzato in brani eurodance con incursioni nella house e nella techno, in passato ha riscosso un notevolissimo successo all'estero tanto da pubblicare alcune hit solo in determinate nazioni.\nBiografia.\nIl gruppo nacque negli studi dell'etichetta bresciana Media Records di Gianfranco Bortolotti, la stessa che ha prodotto anche i 49ers, inizialmente senza un'immagine ufficiale da proporre. Tra i collaboratori iniziali si ricordano Pieradis Rossini, Roby Arduini, Pagany, Max Persona, Mauro Picotto.\nIl nome \"Cappella\" compare nel 1987. Tra i primi singoli vanno ricordati \"Bauhaus\", uscito nel 1987 (costruito in maniera del tutto simile a un altro brano che imperversava nelle emittenti radio e discoteche all'epoca, ovvero \"Pump Up The Volume\" dei MARRS) interpretato dal cantante Ettore Foresti, e \"Get Out of My Case\" del 1989.\nSuccessivamente uscirono alcuni brani di successo, tra i quali Take Me Away, interpretati da Loleatta Holloway. La ricerca di una vocalist/cantante a cui affidare non solo l'esecuzione, ma pure l'immagine del gruppo, fu causa di continui cambiamenti all'interno del gruppo, prima di arrivare a un impianto stabile. Tra la fine degli anni '80 e i primi anni '90, infatti, si pass\u00f2 dalla Holloway a Salee, che interpret\u00f2 alcuni brani, tra cui va ricordato \"U Got 2 Let The Music\", il cui \"riff\" ricorda quello di una canzone degli Alphaville, \"Sounds Like a Melody\". Proprio quest'ultimo brano vide l'arrivo di quella che sarebbe stata la componente femminile del gruppo come cantante e immagine, ossia Kelly Overett, che interpret\u00f2 il video di \"U Got 2 Let the Music\".\nSi era gi\u00e0 arrivati in pieni anni '90 e il gruppo Cappella ormai necessitava di un'immagine ufficiale, visto il crescente successo dei brani realizzati. Si decise di affidarla (come si usava in quegli anni) a due performer, una donna e un uomo: la cantante Kelly Overett, appunto, e il rapper Rodney Bishop. In questa configurazione il gruppo Cappella raggiunse l'apice del suo successo, con brani che sono ricordati tra i pi\u00f9 grandi successi nella storia della musica dance degli anni '90. Si ricordano: \"Move on Baby\", \"U &amp; Me\" e \"Move It Up\" del 1994 e \"Don't Be Proud\", pubblicata nel 1995. Quest'ultima canzone segn\u00f2 pure la fine della collaborazione di Kelly Overett con il gruppo: lasci\u00f2, infatti, alla fine del 1994. Voci di corridoio riferiscono che Kelly Overett venne licenziata perch\u00e9 non era una vera e propria cantante. In effetti varie conferme ufficiose e ufficiali vennero rilanciate su vari siti specializzati. Sembrerebbe, infatti, che le voci che interpretarono i principali successi interpretati da Kelly fossero tratte da altre canzoni e riutilizzate nei brani del gruppo Cappella. Tra gli altri di Vicky Shepard (\"U &amp; Me\"), di JM Silk (\"U Got 2 Let The Music\"), di Ann-Marie Smith, cantante dei 49ers. La Shepard, tra l'altro, intent\u00f2 causa contro la Media Records, sostenendo che venne riutilizzata la sua voce, tratta dal suo brano \"Love Has Changed My Mind\" del 1992. La Sheppard perse la causa, perch\u00e9 \"U &amp; Me\" venne pubblicata in tutto il mondo tranne che negli USA per cui non pot\u00e9 godere della protezione del copyright.\nRodney Bishop usc\u00ec dal gruppo agli inizi del 1995: anche di lui, voci insistenti che rimbalzano sui siti specializzati, riferiscono che in realt\u00e0 diversi brani vennero interpretati da Mc Fixx (che gi\u00e0 aveva collaborato con Twenty 4 Seven in \"I can't stand it\" nel 1990). Qualcuno si spinge oltre, sostendendo che si tratti della stessa persona. In ogni caso, Rodney venne sostituito temporaneamente dal rapper Patrick Osborne, per poi rientrare nello stesso anno a fianco della nuova cantante e cantante che aveva, nel frattempo, rimpiazzato Kelly Overett: Allison Jordan.\nIl primo singolo che vide insieme la nuova coppia fu \"Tell Me the Way\", che ebbe subito un notevole successo nelle classifiche europee. A seguire, nel gennaio del 1996, venne \"I Need Your Love\". Nell'estate dello stesso anno venne pubblicato il secondo album dal titolo \"War in Heaven\", seguito dal singolo \"Turn It Up and Down\". Nel maggio del 1997 usc\u00ec l'ultimo successo del gruppo Cappella dal titolo \"Be My Baby\". Da quel momento in poi una serie di brani venne pubblicata in diverse nazioni europee (\"Do You Run Away Now\" nei paesi scandinavi, \"The Big Beat\" in Olanda, \"U Tore My World Apart\" in Germania), ma con scarso successo e il gruppo Cappella entr\u00f2 nella sua fase calante.\nNel 1998 usc\u00ec il terzo album dal titolo \"Cappella\", ma solo per il Giappone. Allo stesso anno data la definitiva uscita di scena di Rodney Bishop, sostituito dal rapper e produttore Tiziano Pagani, che dette vita a diversi remix di successi dei Cappella. Nel 1999 Bortolotti comunica sul sito della Media Records che non lavorer\u00e0 ulteriormente sul gruppo Cappella, e che quest'esperienza \u00e8 da ritenersi per il momento conclusa.\nDall'inizio del nuovo millennio a oggi, diverse voci si sono susseguite su una ricostituzione del gruppo, tuttavia non seguite quasi mai da fatti concreti. Tranne che nel 2004, quando vide la luce il demo \"Angel\", interpretato da una cantante e da un rapper. Nel frattempo vennero pubblicati diversi remix dei vecchi successi a opera di diversi DJ della scena nazionale e internazionale.\nUna raccolta dei maggiori successi venne pubblicata in Germania nel 2005, seguita da un \"Greatest Hits\" nel 2006. A luglio 2010 esce un'altra raccolta di successi intitolata \"Best Of Cappella\" contenente quattordici brani con versioni inedite e alcuni brani presenti nell'album giapponese \"Cappella\" del 1998 e contemporaneamente ben due remix, \"U Got 2 Let The Music 2010\" e \"U Got 2 Know 2010\", curati e arrangiati da Falcon Niestolik. Sempre nel 2010 esce un remix di \"Take Me Away\", curato dai Bootmaster dove spicca la versione di Sunny Marleen.\nL'8 luglio 2011, dopo alcuni rinvii, esce un altro album, intitolato \"The Remixes\" e contenente dodici tracce remixate. A fine dicembre 2011 esce dall'etichetta indipendente Submental records il mix \"Power\", remixata dai Bootmaster. Diverse le tracce remixate la pi\u00f9 gettonata negli ambienti disco \u00e8 indubbiamente la \"Da Clubbmasters Mix\". Il 31 maggio 2013 esce un album di raccolta chiamato \"U Got 2 Let The Music - The Hits\", contenente ben trenta brani e un dvd che include tutti i successi dei Cappella.\nIl 12 aprile 2014 i Cappella son ritornati con una formazione rinnovata all'arena sportiva di Hasselt in Belgio, dove si sono esibiti dal vivo per il gran party di I love the 90's. Lis e il nuovo rapper Marcus Birks diventano di fatto i nuovi volti dei Cappella, che il 20 aprile 2014 si sono esibiti dal vivo in Italia. Birks \u00e8 morto nel 2021 per complicazioni da Covid-19. Allison Jordan, conclusa l'esperienza con Cappella, ha intrapreso una nuova carriera di editrice, pubblicando la prima rivista sul paranormale in Gran Bretagna, intitolata appunto \"Paranormal\". Rodney Bishop e Kelly Overett sono, invece, scomparsi completamente dalla scena."}
{"id": "714946", "revid": "110157", "url": "https://it.wikipedia.org/wiki?curid=714946", "title": "Partito Radicale Serbo", "text": "Il Partito Radicale Serbo (in serbo \"\u0421\u0440\u043f\u0441\u043a\u0430 p\u0430\u0434\u0438\u043a\u0430\u043b\u043d\u0430 c\u0442\u0440\u0430\u043d\u043a\u0430\"/Srpska radikalna stranka, \"CPC\"/SRS) \u00e8 un partito politico della Serbia.\nSRS \u00e8 nato nel 1991, dopo la fine del regime comunista, dalla fusione tra una frazione del Partito Radicale Popolare guidata da Tomislav Nikoli\u0107 e dal \"Movimento Cetnico Serbo\" di Vojislav \u0160e\u0161elj, a sua volta nato da una scissione del Movimento del Rinnovamento Serbo. Il termine \"Cetnico\" richiama i membri delle organizzazioni serbe che, nel XIX secolo, si impegnavano per l'indipendenza della Serbia dall'Impero ottomano. Da qui \u00e8 facile comprendere il carattere indipendentista e nazionalista del MSC e, di conseguenza, di SRS. SRS, infatti, si contraddistinse subito nella difesa dell'idea della \"Grande Serbia\", con il relativo totale controllo sulle regioni del Kosovo, della Voivodina, il mantenimento della federazione con il Montenegro, l'annessione della Republika Srpska e delle regioni della ex-Repubblica Serba di Krajina.\nStoria.\nDal 1991 al 2000.\nAlle elezioni politiche del 1992, ottenne il 22,6% ed elesse 73 deputati. Tra il 1991 ed il 1993, SRS ed il suo leader Vojislav \u0160e\u0161elj sostennero il presidente Slobodan Milo\u0161evi\u0107, del Partito Socialista di Serbia (SPS), nella guerra che port\u00f2 alla divisione della ex-Jugoslavia. \u0160e\u0161elj, per l'attivit\u00e0 durante la guerra, \u00e8 stato accusato dal tribunale penale internazionale per crimini contro l'umanit\u00e0.\nAlle politiche anticipate del 1993, SRS cal\u00f2 ulteriormente al 13,8% e dimezz\u00f2 i propri seggi (39). Tra il 1993 ed il 1998, SRS fu all'opposizione del governo di Milo\u0161evi\u0107, perch\u00e9 non condivise il mancato sostegno alla Republika Srpska e al suo presidente Radovan Karad\u017ei\u0107 durante il conflitto in Bosnia ed Erzegovina. Alle politiche del 1997, grazie alla propria intransigente opposizione, SRS sal\u00ec al 28,1% dei voti ed elesse ben 81 deputati. Tra il 1998 ed il 2000 SRS e SPS tornarono ad allearsi, difendendo la sovranit\u00e0 della Serbia sul Kosovo e opponendosi all'aggressione della NATO contro la Repubblica Federale di Jugoslavia.\nDal 2000 al 2007.\nLe proteste di piazza dell'Opposizione Democratica di Serbia portarono, nel 2000, alla caduta del governo di Milo\u0161evi\u0107. Alle elezioni politiche dello stesso anno SRS perse il 20% dei voti, croll\u00f2 all'8,6% ed elesse 23 deputati. SRS pass\u00f2, cos\u00ec, all'opposizione di un governo formato, tra gli altri, dal Partito Democratico (DS) e dal Partito Democratico di Serbia (DSS).\nAlle politiche del 2003, accentuando i toni nazionalisti e l'attenzione ai temi sociali, approfittando, inoltre, della spaccatura tra DS e DSS, SRS ottenne il 27,6% dei voti, eleggendo 82 deputati e divenendo il primo partito serbo. Il risultato fu dovuto anche al travaso dei voti da SPS a SRS. I socialisti, infatti, privati ormai di Milo\u0161evi\u0107, scesero ulteriormente dal 13,8% al 7,6% dei consensi.\nAlle elezioni presidenziali del 2004, il candidato di SRS, Tomislav Nikoli\u0107, si piazz\u00f2 al primo posto con il 30% dei voti. Al ballottaggio, per\u00f2, venne superato dal candidato del DS, Boris Tadi\u0107, che vinse con il 54% dei suffragi. Al primo turno il candidato dei socialisti ottenne appena il 3,5% dei voti, ad ulteriore conferma del fatto che SRS \u00e8 divenuto ormai il partito di riferimento dei nazionalisti serbi.\nAlle politiche del 2007, i radicali salgono al 28,7% dei consensi, con un incremento dello 0,9%. Ci\u00f2 nonostante SRS perse un seggio (81 in totale). Il variegato fronte \"democratico\" (DS, DSS, G17 Plus, LDP, GSS, LSV, SDU) ha potuto contare su un incremento di 8 seggi, grazie al calo del Partito Socialista di Serbia. Ad avvantaggiarsi \u00e8 stato soprattutto il Partito Democratico, che \u00e8 salito al 22,9% (+10,3%).\nDalla scissione di SNS ad oggi.\nAlle politiche anticipate del 2008, SRS \u00e8 salito al 29,5% dei consensi, ma \u00e8 sceso a 78 seggi.\nIl 21 luglio 2008, le forze speciali del nuovo governo europeista (formato da DS, SPS, G17 e altri) catturarono Radovan Karad\u017ei\u0107, ex-presidente della Republika Srpska. Il 29 luglio, dopo la sua estradizione al tribunale dell'Aja, i leader radicali organizzarono un grande meeting con quasi 100.000 manifestanti, protestando contro l'arresto del leader serbo-bosniaco.\nNel settembre 2008, i radicali hanno subito una scissione ad opera del vicepresidente del partito Tomislav Nikoli\u0107, che dopo essersi scontrato con Vojislav \u0160e\u0161elj (riguardo all'entrata della Serbia nell'UE) ha deciso insieme a 20 deputati di lasciare SRS, dando vita al Partito Progressista Serbo (SNS), di ispirazione nazional-conservatrice ma favorevole all'entrata della Serbia nell'UE.\nDopo l'uscita di Nikoli\u0107, il presidente Seselj ha nominato Dragan Todorovi\u0107 vicepresidente vicario.\nIl 26 maggio 2011 fu arrestato anche il generale serbo Ratko Mladi\u0107, SRS anche questa volta ha protestato vivamente e ha causato per diverse settimane il blocco del parlamento e organizzando proteste con lo slogan \"La Serbia non \u00e8 Tadic!\".\nAlle elezioni parlamentari del 2012 SRS a causa della scissione di Nikoli\u0107, ha avuto un tracollo elettorale ottenendo solo il 4,6% e perdendo tutti i suoi parlamentari, trovandosi cos\u00ec per la prima volta fuori dall'Assemblea Nazionale dal 1992. Anche la candidata di SRS alle elezioni presidenziali Jadranka \u0160e\u0161elj, moglie di Vojislav \u0160e\u0161elj, ha ricevuto solo il 3,8% e non \u00e8 passata cos\u00ec al primo turno.\nAlle elezioni parlamentari anticipate del 2014 SRS ha deciso di creare un cartello elettorale con le organizzazioni ultra-nazionaliste Onore Serbo e Movimento Nazionale Serbo \"Na\u0161i\". SRS ha ricevuto l'appoggio del geopolitico russo Aleksandr Dugin e del Movimento Internazionale Eurasiatista. Nonostante ci\u00f2 ha ottenuto solo il 2,0% dei voti, rimanendo cos\u00ec extraparlamentare.\nIl 12 ottobre 2014 \u0160e\u0161elj viene rilasciato dal TPI e torna in Serbia riassumendo direttamente la guida del partito. Il 31 marzo 2016 il TPI lo ha assolto, in primo grado, dichiarandolo non colpevole per tutti i nove capi di imputazione.\nCon il ritorno e l'assoluzione del suo leader SRS si presenta alle elezioni anticipate del 2016 e ottiene\n306.052 voti (8,10%) e 22 seggi ritornando in parlamento."}
{"id": "714951", "revid": "287204", "url": "https://it.wikipedia.org/wiki?curid=714951", "title": "Artashumara", "text": "Biografia.\nFiglio di Shuttarna II regn\u00f2 probabilmente per breve tempo, in quanto cadde vittima di una congiura ordita da un tale UD-hi (Huti). Su quali fossero gli scopi esatti della congiura non possediamo informazioni ma sappiamo che UD-hi pose sul trono Thushratta, un altro figlio di Shuttarna.\n\u00c8 possibile che il nuovo re fosse in realt\u00e0 solamente un fanciullo usato come copertura, ma questa \u00e8 solamente un'ipotesi, come anche ipotetico \u00e8 il coinvolgimento della corte egizia di Amenhotep III, di cui Mitanni era alleata nel complotto."}
{"id": "714953", "revid": "38120", "url": "https://it.wikipedia.org/wiki?curid=714953", "title": "La lunga notte dell'ispettore Merlo", "text": ""}
{"id": "714954", "revid": "1318658", "url": "https://it.wikipedia.org/wiki?curid=714954", "title": "Australasia", "text": "Australasia \u00e8 un termine usato con sei accezioni diverse, potendo indicare:\nLe ultime due accezioni sono etimologiche, dato che indicano solo territori asiatici e che il termine \"Australasia\" significa \"Asia meridionale\". Le altre accezioni riuniscono invece sotto lo stesso termine territori dell'Asia e dell'Oceania, oppure territori solo oceaniani.\nIl termine, coniato da Charles de Brosses in \"Histoire des navigations aux terres australes\" del 1756, deriva dal latino e significa \"Asia del sud\" e De Brosses lo introdusse per differenziare l'area dalla Polinesia (ad est) e dal Pacifico sudorientale (\"Magellanica\"), distinguendolo anche dalla Micronesia (a nord est).\nGeografia antropica.\nGeopoliticamente, il termine Australasia indica sovente l'insieme d'Australia e Nuova Zelanda in assenza di altri termini che definiscano collettivamente i due Paesi.\nA volte viene inclusa anche la Papua Nuova Guinea nel termine. Ci sono molte organizzazioni, limitate ad Australia e Nuova Zelanda, il cui nome inizia con \"(Royal) Australasian Society\".\nIn passato, le squadre sportive australiane e neozelandese si sono unite sotto il nome di Australasia, con una bandiera creata appositamente mentre l'inno era il God Save the King gi\u00e0 inno di entrambi i paesi al tempo appartenenti all'Impero britannico. Esempi includono il tennis, tra il 1905 e il 1915, quando Australia e Nuova Zelanda unirono i loro giocatori migliori per partecipare alla Coppa Davis (che vinsero nel 1907, 1908, 1909, 1911 e 1914), e ai Giochi olimpici estivi del 1908 e del 1912. L'Australasia inoltre gareggi\u00f2 nel 1911 al Festival of Empire, il precursore dei Giochi del Commonwealth."}
{"id": "714955", "revid": "29244", "url": "https://it.wikipedia.org/wiki?curid=714955", "title": "Santa Maria di Rovegnano", "text": ""}
{"id": "714962", "revid": "77358", "url": "https://it.wikipedia.org/wiki?curid=714962", "title": "San Donato Vescovo e Martire", "text": ""}
{"id": "714967", "revid": "287204", "url": "https://it.wikipedia.org/wiki?curid=714967", "title": "Provincia di Terra del Fuoco, Antartide e Isole dell'Atlantico del Sud", "text": "Terra del Fuoco, Antartide e Isole dell'Atlantico del Sud (in spagnolo: \"Tierra del Fuego, Ant\u00e1rtida e Islas del Atl\u00e1ntico Sur\") \u00e8 il nome ufficiale di una provincia della Patagonia argentina che comprende la parte orientale dell'Isola Grande della Terra del Fuoco e l'Isola degli Stati, ha un'estensione territoriale di , una popolazione di 127.205 abitanti (censimento del 2010) e ha come capoluogo la cittadina di Ushuaia. \nSulle cartine geografiche e nelle statistiche argentine sono compresi nella provincia anche i territori rivendicati dall'Argentina nell'Atlantico Sud: Isole Falkland, Georgia del Sud, Isole Sandwich Australi e parte dell'Antartide.\nStoria.\nLa presenza umana a sud dello Stretto di Magellano data di circa anni fa, con l'arrivo di diversi gruppi di aborigeni: i Selknam (o Shelknam o Onas), gli Yamana, i Kaweshkar (chiamati anche Alacaluf), e i M\u00e1nekenk (o Aush). Tra questi, i Selknams e i M\u00e1nekenk appartenevano al complesso gruppo dei Tehuelche. \nLa sovranit\u00e0 argentina sulla met\u00e0 orientale dell'Isola Grande venne gradualmente stabilita durante tutto il XIX secolo. \nDal 1880, l'isola \u00e8 lo sfondo di uno degli eventi pi\u00f9 atroci nella storia argentina in cui migliaia di nativi americani vennero massacrati da bande di criminali pagati dagli immigrati inglesi e croati, proprietari di \"estancias\" sul territorio. Per ogni indiano ucciso, venivano pagate cinque sterline, che fosse uomo, donna o bambino.\nUn ricco avventuriero argentino di origine rumena, Julius Popper, che aveva stabilito la propria legge sull'Isola sostenuto da bande di assassini, si vantava di essere un \"cacciatore di Onas\". Sebbene i padri salesiani avessero denunciati questi orrori e le loro relazioni fossero arrivate al Congresso Nazionale di Buenos Aires, nulla fu fatto per prevenirli o per punire i colpevoli. All'epoca la sensibilit\u00e0 verso queste tematiche era poco sviluppata in Argentina, tanto pi\u00f9 che il presidente argentino non era altro che l'ex generale Julio Argentino Roca, colui che aveva ideato e condotto in Patagonia la campagna di genocidio degli indiani chiamata \"Conquista del deserto\". La pulizia etnica nella Terra del Fuoco continu\u00f2 fino agli anni '20.\nGeografia antropica.\nSuddivisioni amministrative.\nLa legislazione argentina divide la provincia in 5 dipartimenti. Tuttavia, solo 3 dipartimenti sono effettivamente attivi, dato che il :\nLa provincia \u00e8 composta di 3 soli comuni:\nIl sistema utilizzato, tuttavia, \u00e8 quello che in Argentina \u00e8 chiamato \"sistema de ejidos no colindantes\": ci\u00f2 vuol dire che i comuni censiti non sono confinanti tra loro, per cui esistono territori non sottomessi ad alcuna amministrazione."}
{"id": "714970", "revid": "327773", "url": "https://it.wikipedia.org/wiki?curid=714970", "title": "Pleistocene", "text": "Nella scala dei tempi geologici, il Pleistocene \u00e8 la prima delle due epoche in cui \u00e8 suddiviso il periodo Quaternario. \u00c8 compreso tra 2,58 milioni di anni fa (Ma) e 11\u00a0700 anni fa, preceduto dal Pliocene, l'ultima epoca del precedente periodo del Neogene, e seguito dall'Olocene, l'epoca in cui viviamo.\nIl Pleistocene inferiore e medio corrispondono al periodo del Paleolitico inferiore (\"Homo habilis\" e \"Homo erectus\"), mentre il Pleistocene superiore ai periodi del Paleolitico medio e superiore (\"Homo neanderthalensis\", \"Homo sapiens\").\nViene incluso fra due epoche: il Pliocene che lo precede e l'Olocene che lo segue. Il Pleistocene \u00e8 la prima epoca del periodo Quaternario o la sesta epoca dell'era cenozoica. La fine del Pleistocene coincide con l'arretramento dell'ultimo ghiacciaio continentale, corrispondente alla fine dell'et\u00e0 paleolitica usata in archeologia.\nEtimologia.\nIl nome Pleistocene deriva dal greco \u03c0\u03bb\u03b5\u1fd6\u03c3\u03c4\u03bf\u03c2 (\"pleistos\" = \"il pi\u00f9\") e \u03ba\u03b1\u03b9\u03bd\u03cc\u03c2 (\"kainos\" = \"recente\"), a indicare l'epoca pi\u00f9 recente nella storia del nostro pianeta, in quanto originariamente questa era considerata l'ultima suddivisione. In seguito fu aggiunto l'Olocene, l'epoca in cui viviamo.\nDatazione.\nIl Pleistocene \u00e8 stato datato da 2,588 milioni (\u00b15\u00a0000 anni) a 11\u00a0550 anni prima del presente (BP), con la data finale espressa in anni radiocarbonio di 10\u00a0000 anni carbonio-14 BP. Esso copre la maggior parte del periodo pi\u00f9 tardo delle ripetute glaciazioni, \"fino a\" e \"incluso\" il raffreddamento del Dryas recente. La fine del Dryas recente \u00e8 stata datata a circa 9640 a.C. (11\u00a0590 anni calendario BP).\nLa Commissione Internazionale di Stratigrafia (un gruppo della International Union of Geological Sciences) ha confermato il periodo di tempo per il Pleistocene, ma non ha ancora confermato una sezione tipo, Global Boundary Stratotype Section and Point (GSSP), per il limite Pleistocene/Olocene. La sezione proposta \u00e8 la carota di ghiaccio estratta a 75\u00b0 06' N 42\u00b0 18' W dalla \"North Greenland Ice Core Project\".\nIl Pleistocene copre il periodo recente delle ripetute glaciazioni. Il nome Plio-Pleistocene \u00e8 stato usato in passato per significare l'ultima era glaciale. Il Quaternario fu successivamente ridefinito a partire da 2,58 milioni di anni per coerenza con i dati.\nLe glaciazioni alpine.\nModello riferibile al versante meridionale delle Alpi.\nPer le glaciazioni del versante meridionale, dettagliate ricerche si sono sviluppate nell'ultima trentina d'anni, soppiantando completamente questo schema.\nI risultati sono in corso di pubblicazione, nell'ambito dei progetti di Cartografia Geologica Nazionale, portati avanti dalle singole Regioni in stretta collaborazione con le Universit\u00e0.\nLo schema che appare chiaro per le Prealpi meridionali mostra una prima grande avanzata glaciale gi\u00e0 nel Terziario, durante il Pliocene: segnalata in tutta l'area lombarda, \u00e8 stata datata con sicurezza nel varesotto, dove i sedimenti glaciali sono ricoperti da sedimenti marini con faune a molluschi del Pliocene. Nel Pleistocene seguono:\nPaleogeografia e clima.\nDurante il Pleistocene i continenti attuali erano essenzialmente nelle loro attuali posizioni, e le placche sopra cui essi \"poggiavano\" probabilmente, fin dall'inizio del periodo, non si erano mosse per pi\u00f9 di 100\u00a0km l'una rispetto all'altra.\nSecondo Mark Lynas (attraverso i dati raccolti), il clima complessivo del Pleistocene potrebbe essere stato caratterizzato come un El Ni\u00f1o continuato con alisei nel sud Pacifico indeboliti o diretti a est, aria calda in aumento presso il Per\u00f9, acqua calda che si espandeva dal Pacifico occidentale e l'oceano Indiano verso il Pacifico orientale, e altri marcatori caratteristici di El Ni\u00f1o.\nCaratteristiche delle glaciazioni.\nIl clima del Pleistocene fu segnato da ripetuti cicli glaciali, con alcune zone dove i ghiacciai continentali si spingevano fino al 40\u00ba parallelo. Si \u00e8 stimato che, durante l'estensione massima dei ghiacciai, il 30% della superficie della Terra fosse coperto dal ghiaccio. Inoltre, una zona di permafrost si estendeva verso sud dal margine della calotta glaciale, per poche centinaia di chilometri nel Nord America e molte centinaia di chilometri in Eurasia. La temperatura media annuale al margine del ghiacciaio era \u22126 \u00b0C; al bordo del permafrost, 0\u00a0\u00b0C.\nOgni avanzamento del ghiaccio immobilizzava un enorme volume di acqua nei ghiacciai continentali spessi 1\u00a0500\u20133\u00a0000\u00a0m, mentre contemporaneamente il livello del mare si abbassava di 100\u00a0m o pi\u00f9 su tutta la superficie della Terra. Durante i periodi interglaciali, come pure attualmente, le sommersioni delle linee costiere erano usuali, mitigate dai movimenti isostatici o dall'emergere di alcune regioni.\nGli effetti delle glaciazioni furono globali. L'Antartico fu circondato da ghiacci per tutto il Pleistocene, come lo era stato nel precedente Pliocene. Le Ande erano coperte a sud dalla calotta glaciale della Patagonia. C'erano ghiacciai in Nuova Zelanda e Tasmania. Gli attuali ghiacciai in fase di riduzione del monte Kenya, del Kilimanjaro e della catena del Ruwenzori nell'Africa orientale e centrale erano pi\u00f9 estesi. Esistevano ghiacciai nelle montagne dell'Etiopia e a ovest della catena montuosa dell'Atlante.\nNell'emisfero settentrionale, molti ghiacciai si fusero assieme. Il Ghiacciaio della Cordillera copriva il Nord America nord-occidentale; a est le terre venivano coperte dall'immenso Laurentide. Il ghiacciaio continentale finno-scandinavo si estendeva nel Nord Europa, e copriva la Gran Bretagna; i ghiacciai alpini ricoprivano le intere Alpi. Sparse calotte (\"domes\") si estendevano attraverso la Siberia e la piattaforma artica. I mari settentrionali erano ghiacciati.\nA sud dei ghiacciai continentali, si accumulavano grandi laghi poich\u00e9 gli sbocchi erano bloccati e l'aria pi\u00f9 fredda rallentava l'evaporazione. Il centro-nord del Nord America era totalmente coperto dal lago Agassiz. Oltre 100 bacini, adesso prosciugati o quasi, erano traboccanti nell'ovest americano. Il lago Bonneville, per esempio, era situato dove adesso c'\u00e8 il Grande Lago Salato. In Eurasia, grandi laghi venivano a svilupparsi dal deflusso dei ghiacciai. I fiumi erano pi\u00f9 grandi, con una portata pi\u00f9 abbondante e si intersecavano frequentemente. I laghi africani erano pi\u00f9 \"pieni\", favoriti dalla diminuita evaporazione.\nI deserti d'altra parte erano pi\u00f9 aridi e pi\u00f9 estesi. Le precipitazioni piovose erano pi\u00f9 scarse a causa del diminuito apporto dell'evaporazione sia oceanica sia dalle acque interne.\nEventi maggiori.\nSono stati identificati undici eventi glaciali maggiori, assieme a molti altri minori. Un evento maggiore \u00e8 un'escursione generale glaciale, definita propriamente \"glaciale\" e separata dagli \"interglaciali\". Durante un glaciale, il ghiacciaio \u00e8 soggetto a ridotte escursioni sia in avanzamento sia in arretramento. L'escursione minore \u00e8 una \"stadiale\", confinata tra periodi \"interstadiali\".\nQuesti eventi sono definiti in modo differente nelle diverse regioni della glaciazione, le quali hanno la loro propria storia glaciale in funzione della latitudine, terreno e clima, anche se c'\u00e8 una generale corrispondenza fra glaciali in diverse regioni. Gli investigatori spesso scambiano i nomi se la geologia glaciale di una regione \u00e8 in fase ancora di definizione. Tuttavia, generalmente non \u00e8 corretto applicare il nome del glaciale di una regione a un'altra.\nPer la maggior parte del XX secolo solo poche regioni erano state studiate e i nomi erano relativamente pochi. I geologi di diverse nazioni hanno molto pi\u00f9 interesse verso la glaciologia del Pleistocene. Di conseguenza, il numero dei nomi si sta espandendo rapidamente e continuer\u00e0 a espandersi.\nLe glaciali nella seguente tabella sono una semplificazione di un ciclo pi\u00f9 complesso di variazione nel clima e nel terreno. Molti degli avanzamenti e stadiali restano senza nome. Anche le prove terrestri per alcune di loro sono state cancellate od oscurate da eventi pi\u00f9 grandi, ma ne rimane l'evidenza dallo studio dei mutamenti climatici ciclici.\nCorrispondenti ai termini glaciale e interglaciale, sono in uso i termini \"pluviale\" e \"interpluviale\" (dal latino: \"pluvia\", pioggia). Una pluviale \u00e8 una fase o periodo pi\u00f9 caldo con incremento di precipitazioni piovose, contrariamente a una interpluviale che corrisponde a una diminuzione della piovosit\u00e0. Precedentemente si pensava che una pluviale corrispondesse a una glaciale in regioni non ghiacciate, e in alcuni casi era cos\u00ec.\nTuttavia, non c'\u00e8 nessuna sistematica corrispondenza tra pluviali e glaciali. Per di pi\u00f9, le pluviali regionali non corrispondono globalmente a quelle di ogni altra zona. Per esempio, alcuni hanno usato il termine \"pluviale Riss\" in contesti egiziani. Ogni coincidenza \u00e8 dovuta a fattori regionali accidentali e i nomi per alcune pluviali sono stati gi\u00e0 definiti per alcune regioni.\nPaleocicli.\nL'insieme dei fattori transienti agenti sulla superficie della Terra (clima, correnti oceaniche e altri movimenti, correnti d'aria, temperatura, ecc.) ha un andamento ciclico. La conformazione della forma d'onda dipende dai movimenti ciclici sottostanti del pianeta, i quali alla fine trascinano tutti i transienti in armonia con loro. Le glaciazioni ripetute del Pleistocene erano causate dagli stessi fattori.\nCicli di Milankovi\u0107.\nLa glaciazione nel Pleistocene fu una serie di glaciali e interglaciali, stadiali e interstadiali, rispecchiante i cambiamenti periodici climatici. Si ritiene che il principale fattore attivo nella ciclicit\u00e0 del clima siano i cicli di Milankovi\u0107. Questi sono variazioni periodiche nella radiazione solare regionale, causate dalla somma dei molti cambiamenti che si ripetono nei movimenti della Terra.\nI cicli di Milankovi\u0107 non possono essere il solo fattore poich\u00e9 essi non spiegano l'inizio e la fine dell'era glaciale del Pleistocene, o il ripetersi delle ere glaciali. Essi sembrano funzionare meglio dentro il Pleistocene, predicendo una glaciazione una volta ogni anni.\nIsotopi dell'ossigeno.\nNell'analisi degli isotopi dell'ossigeno, le variazioni nel rapporto tra 18O e 16O (due isotopi dell'ossigeno) in base alla massa (misurata da uno spettrometro di massa), presenti nella calcite di campioni di carote oceaniche, vengono usate come diagnostica di arcaici mutamenti di temperatura oceanica e dunque di cambiamenti climatici. Gli oceani freddi sono pi\u00f9 ricchi in 18O, che si trova nelle conchiglie dei microorganismi (come i foraminiferi) che hanno contribuito alla formazione della calcite.\nUna versione del processo di campionamento fa uso della moderna tecnica di carotaggio del ghiaccio. Sebbene meno ricca in 18O rispetto all'acqua del mare, la neve che cadeva sui ghiacciai anno dopo anno, tuttavia conteneva 18O e 16O in un rapporto che dipendeva dalla temperatura media annuale.\nTemperatura e mutamento climatico mostrano un andamento ciclico se vengono riportati su un grafico dei valori di temperatura in funzione del tempo. Le coordinate della temperatura sono date nella forma di una deviazione rispetto all'attuale temperatura media annuale, considerata come zero. Questo tipo di grafico \u00e8 basato su un altro rapporto degli isotopi in funzione del tempo. I rapporti sono convertiti in differenza in percentuale (d) rispetto al rapporto trovato nell'\"acqua media standard dell'oceano\" (\"standard mean ocean water\", SMOW).\nIl grafico in entrambi i casi appare assumere la forma di un'onda con ipertoni. Ogni semiperiodo \u00e8 uno stadio dell'isotopo marino (\"marine isotopic stage\", MIS). Esso indica un glaciale (al di sotto dello zero) o un interglaciale (al di sopra dello zero). Gli ipertoni sono stadiali o interstadiali.\nSecondo questa rappresentazione, la Terra pass\u00f2 attraverso 102 stadi MIS iniziatisi circa 2,5 milioni di anni fa nel Pleistocene inferiore (Gelasiano), i cui stadi erano di piccolo spessore e frequenti; l'ultimo stadio fu il pi\u00f9 intenso e di maggior durata.\nPer convenzione, gli stadi sono numerati dall'Olocene, che \u00e8 il MIS1. I glaciali hanno una numerazione pari; gli interglaciali dispari. Il primo glaciale maggiore fu il MIS2-4, avvenuto all'incirca tra 85\u00a0000 e 11\u00a0000 anni fa. I pi\u00f9 grandi glaciali furono 2, 6, 12 e 16; gli interglaciali pi\u00f9 caldi 1, 5, 9 e 11. Per associare i numeri MIS agli stadi citati, vedi sotto gli articoli per questi nomi.\nFauna.\nSia la fauna marina sia quella continentale erano essenzialmente quella attuale, con l'eccezione della megafauna (v. c.d. \"Megafauna del Pleistocene\"), molto pi\u00f9 ricca nel Pleistocene.\nI grandi mutamenti climatici durante l'era glaciale ebbero un impatto importante sulla fauna e sulla flora. A ogni avanzamento del ghiaccio, vaste aree continentali divennero totalmente spopolate, e le piante e gli animali che arretravano verso sud di fronte all'avanzamento del ghiacciaio affrontarono uno stress tremendo, dovuto in maggior parte ai drastici mutamenti climatici, ai ridotti spazi vitali e alla scarsit\u00e0 di approvvigionamento alimentare.\nAccadde un evento di vasta portata, iniziato nel tardo Pleistocene e continuato nell'Olocene, l'estinzione dei grandi mammiferi (megafauna), in special modo i mammut, i mastodonti, le tigri dai denti a sciabola, i glyptodon, i bradipi terrestri e gli orsi dalla faccia corta. Anche i Neanderthaliani iniziarono a estinguersi durante questo periodo. Alla fine dell'ultima era glaciale, gli animali a sangue freddo, i mammiferi pi\u00f9 piccoli come il topo selvatico, gli uccelli migratori e gli animali pi\u00f9 veloci come il cervo dalla coda bianca vennero a rimpiazzare la megafauna migrando verso nord.\nLe estinzioni furono molto severe in Nord America dove i cavalli nativi e i cammelli sparirono completamente.\nL'estinzione della megafauna occorse secondo una cronologia che porta a ritenere non derivi da cause climatiche, macroclimatiche o di mutamento globale, ma probabilmente (teoria dell'overkill di Paul Martin) dalla progressiva migrazione di superpredatori del genere Homo, e in particolare della nostra specie, capace di modificare l'ambiente e con eccezionali capacit\u00e0 di caccia (trappole, strategie, uso del fuoco...)\nIn particolare le megafaune africane furono le prime a subire una prima riduzione 1,7 milioni d'anni fa, contemporaneamente alla comparsa dei primi Homo, con la scomparsa della maggior parte delle tartarughe giganti, poi 1,4 le specie di proboscidati africani passarono da 9 a 2, e simile destino conobbero molti altri animali di grossa taglia (l'ippopotamo Hexaprotodon, oltre all'enigmatico Ancylotherium) e predatori (la iena gigante Pachycrocuta, tutti e tre i machairodonti) mentre fino a 900\u00a0000 anni fa prosegu\u00ec la riduzione della biodiversit\u00e0 della megafauna, con l'estinzione degli ultimi australopitecini sostituiti dagli ominidi.\nAltri due livelli di estinzione di megafauna africana si conoscono attorno a 500\u00a0000 anni fa e verso i 12\u00a0000.\nIn Asia meridionale e in Europa il primo ciclo di estinzioni di megafaune si verific\u00f2 attorno a 1,4 milioni d'anni fa, con un modello simile a quello verificatosi in Africa (e cominciato anche qui con le tartarughe giganti). Una seconda ondata di estinzioni colpi l'Asia meridionale circa 60\u00a0000 anni fa, poco dopo che l'uomo anatomicamente moderno l'aveva raggiunta, con una terza e ultima ondata attorno a 12\u00a0000 anni fa, soprattutto nella parte settentrionale del continente.\nCirca 50\u00a0000 anni fa, poco dopo la comparsa dell'homo sapiens in Australia si verific\u00f2 anche l\u00ec l'estinzione di massa, in seguito la nostra specie raggiunger\u00e0 l'Europa (in cui la megafauna era gi\u00e0 declinante per la presenza di altri ominidi) e l'America (circa 11\u00a0000 anni fa) determinando in quest'ultimo caso un'estinzione particolarmente repentina.\nInfine, quando l'umanit\u00e0 raggiunse il Madagascar, la Nuova Zelanda e gli altri grandi arcipelaghi, determinando l'estinzione della megafauna nel giro di poche centinaia di anni.\nL'uomo durante il Pleistocene.\nL'evidenza scientifica indica che gli uomini evolsero nella loro forma attuale durante il Pleistocene. All'inizio del Pleistocene le specie di \"Paranthropus\" sono ancora presenti, come pure altri antenati dell'uomo, ma durante il Paleolitico inferiore essi sparirono, e la sola specie ominide trovata nei reperti fossili \u00e8 l\"'Homo erectus\" per la maggior parte del Pleistocene. Questa specie migr\u00f2 attraverso buona parte del Vecchio Mondo, facendo aumentare le \"diversit\u00e0\" nella specie umana. Il medio e tardo Paleolitico videro l'apparire di nuovi tipi di uomini, come pure lo sviluppo di strumenti pi\u00f9 elaborati di quelli trovati nei periodi precedenti. Secondo le tecniche mitocondriali per il calcolo del tempo, gli uomini moderni migrarono dall'Africa dopo la glaciazione Riss del Paleolitico medio durante lo Stadio Eemiano, espandendosi su tutte le terre del mondo libere dal ghiaccio durante il Pleistocene superiore.\nMentre la definitiva teoria sull'\u201cOrigine Africana\u201d dell'evoluzione ominide non viene posta in dubbio, alcuni ricercatori hanno supposto che l'ultima grande espansione non avesse eliminato le popolazioni preesistenti di ominidi tanto da essere assimilati a contatto con l\"'Homo sapiens\". Mentre questo supporrebbe che le modificazioni nell'uomo moderno possano essere state estese e basate regionalmente, la teoria resta controversa e generalmente ha perso terreno nel corso dei secoli.\nDepositi.\nI depositi continentali nel Pleistocene vengono trovati principalmente nei fondi lacustri, sedimenti di loess e caverne cos\u00ec come nella grande quantit\u00e0 di materiali spostati dai ghiacciai. I depositi marini del Pleistocene si trovano principalmente in aree poste a poche decine di chilometri delle attuali linee costiere. In alcune aree geologicamente attive come la costa della California meridionale, i depositi marini del Pleistocene possono essere trovati ad altitudini di molte centinaia di metri."}
{"id": "714971", "revid": "41310", "url": "https://it.wikipedia.org/wiki?curid=714971", "title": "Donato di Arezzo", "text": ""}
{"id": "714973", "revid": "767487", "url": "https://it.wikipedia.org/wiki?curid=714973", "title": "The Legionary - Fuga all'inferno", "text": "\"The Legionary - Fuga all'inferno (Legionnaire)\" \u00e8 un film del 1998 diretto da Peter MacDonald, con Jean-Claude Van Damme. Oltre all'attore belga, il cast comprende Adewale Akinnuoye-Agbaje, Steven Berkoff, Nicholas Farrell e Jim Carter.\nIl film celebra la\u00a0Legione straniera francese degli\u00a0anni '20.\nTrama.\nAlain Lef\u00e8vre \u00e8 un pugile francese, nel 1925, che deve fuggire da Marsiglia. Suo fratello gli ha chiesto di perdere un combattimento in modo che entrambi possano vivere con i soldi. Lucien Galgani, il mafioso che lo ha costretto a farlo, gli chiede di farlo al secondo round. La ragazza di Galgani, Katrina, \u00e8 l'ex fidanzata di Alain che ha lasciato in piedi sull'altare. Ma Katrina perdona Alain e i due escogitano un piano per scappare insieme in America.\nAlain, invece di seguire le direttive del boss, si tuffa nel combattimento e sconfigge il suo avversario. Proprio mentre il piano di fuga sta per avere successo, il fratello di Alain viene ucciso e Katrina viene catturata dagli uomini di Galgani. Ma Alain ha sparato e ucciso il fratello di Galgani. Nel disperato bisogno di un nuovo piano di fuga, Alain si arruola nella Legione straniera francese e viene spedito nel Nord Africa per aiutare a difendere il Marocco da una ribellione di guerrieri berberi, guidati da Abd el-Krim.\nLungo la strada, Alain incontra alcuni nuovi amici, tra cui Luther, un afroamericano fuggito dall'ingiustizia negli Stati Uniti e che credeva che tornando in Africa sarebbe stato trattato bene, Mackintosh, un ex maggiore dell'esercito britannico, congedato disonorevolmente a causa di un problema di gioco, e Guido, un ingenuo ragazzo italiano che desidera fare colpo sulla sua fidanzata tornando a casa come un eroe. Ma le cose non saranno facili. L'unico vero modo per fuggire dalla Legione \u00e8 sopravvivere al termine del servizio, e i ribelli li hanno superati.\nDopo aver marciato per giorni, l'attuale truppa arriva in un piccolo stagno. Sfortunatamente prima di ottenere la loro piena porzione di acqua, vengono aggrediti e abbattuti dai berberi. Dopo aver lasciato i morti, tra i quali c'\u00e8 Guido, i sopravvissuti, incluso Alain, vanno al forte della Legione.\nNel frattempo Galgani ha anche inviato i suoi criminali assoldati, arruolati nella Legione, per trovare Alain e vendicarsi della morte del fratello del boss. Dopo pochi giorni, lo trovano nel forte. Dopo che il comandante ha inviato Alain insieme a Mackintosh e gli altri a guardia del forte, Mackintosh rivela le sue vere intenzioni di essere mandato a uccidere Alain come parte di un accordo per rimborsare suo padre, che \u00e8 rimasto senza un soldo a causa di debiti di gioco. Prima che possa farlo, tuttavia, vengono inseguiti dagli indigeni che avanzano verso il forte.\nIl colonnello manda Luther in una pericolosa missione per infiltrarsi nel campo degli indigeni. Alain, sapendo che sar\u00e0 un suicidio, chiede di andare avanti ma gli viene ordinato di non farlo. Luther gli d\u00e0 la sua armonica come simbolo di amicizia.\nMentre Alain sorveglia il forte fuori, vede Luther arrivare senza il suo abbigliamento. Alain vede quindi arrivare il resto del gruppo. Quando iniziano ad attaccare, Alain decide di uccidere Luther per dargli una morte relativamente indolore e rapida. Molto rapidamente, il resto del gruppo sconfigge i Legionari.\nMentre un ex teppista sta per uccidere Alain, viene abbattuto da Mackintosh, ferito senza possibilit\u00e0 di sopravvivenza, che rivela con rimorso che Katrina \u00e8 riuscita a lasciare e fuggire da Galgani e andare in America come ha sempre desiderato. Alain, come segno di apprezzamento, gli d\u00e0 l'ultimo proiettile rimastogli perch\u00e9 si suicidi per salvarsi dalla disperazione e dalla sofferenza.\nAlla fine, solo Alain si alza vivo dopo la battaglia e Abd el-Krim, vedendo il suo coraggio e la sua determinazione, gli permette di vivere e gli dice di informare i suoi superiori su cosa aspettarsi se continuano la colonizzazione. Ora l'unico sopravvissuto al calvario, Alain, viene lasciato solo nel deserto mentre ricorda Katrina e i suoi ex amici.\nC'\u00e8 il finale alternativo / cancellato, dove Alain salva Katrina e sta per uccidere Galgani, ma il regista e il produttore hanno pensato che fosse troppo violento. C'\u00e8 una sceneggiatura del finale alternativo, in cui, alla festa di San Silvestro, quando Alain punta la sua pistola su Galgani ma costui esce con Katrina e Alain si astiene dall'uccidere il boss.\nProduzione.\nRiprese.\nIl film \u00e8 stato girato principalmente in Marocco, nelle citt\u00e0 di Tangeri, Erfoud e Ouarzazate.\nAccoglienza.\nCon un budget di 20 milioni di dollari, la pellicola ricevette recensioni contrastanti da parte della critica."}
{"id": "714987", "revid": "1652635", "url": "https://it.wikipedia.org/wiki?curid=714987", "title": "Ooteca", "text": "L'ooteca, o ovoteca, \u00e8 l'involucro in cui sono contenute le uova deposte da varie specie di insetti. Ha funzioni protettive ed \u00e8 secreta, in alcune specie, prima dell'espulsione delle uova (per esempio nelle blatte), in altre durante la deposizione (come nelle mantidi). All'interno delle ooteche delle blatte si possono trovare all'incirca 30 uova, in quelle delle mantidi fino a 200. La funzione protettiva \u00e8 la principale. Nelle ooteche degli artropodi in grado di produrle vengono deposte svariate decine di uova.\nAnche altri gruppi di invertebrati utilizzano strutture di materiale organico (o in parte mineralizzate) secrete dalla femmina. In alcuni Cefalopodi (genere \"Argonauta\" Linnaeus) la femmina secerne una pseudo-conchiglia di calcite magnesiaca che utilizza principalmente come ooteca."}
{"id": "714989", "revid": "1652635", "url": "https://it.wikipedia.org/wiki?curid=714989", "title": "Concorde", "text": "L'A\u00e9rospatiale-BAC Concorde, noto semplicemente come Concorde, \u00e8 stato un aereo da trasporto supersonico prodotto dal consorzio anglofrancese formato da British Aerospace e A\u00e9rospatiale. Il primo volo del prototipo fu effettuato il 2 marzo 1969, mentre il 4 novembre 1970 il velivolo raggiunse per la prima volta Mach 2, diventando il secondo aereo commerciale a volare a tale velocit\u00e0, dopo il sovietico Tupolev Tu-144.\nEntr\u00f2 ufficialmente in servizio il 21 gennaio 1976 sulle linee Parigi-Dakar-Rio de Janeiro e Londra-Bahrein; a novembre dell'anno successivo incominciarono i voli verso New York. Il 20 aprile 1979 entr\u00f2 in servizio l'ultimo Concorde prodotto. Le uniche compagnie commerciali ad utilizzarlo furono Air France e British Airways\nIl 24 ottobre 2003 cess\u00f2 il servizio passeggeri, mentre l'ultimo volo fu effettuato il 26 novembre dello stesso anno. Tra i vari fattori che hanno portato a questa decisione vi fu l'unico, ma disastroso, incidente avvenuto il 25 luglio 2000 e soprattutto il deficit dovuto agli impressionanti consumi e costi di manutenzione.\nSviluppo.\nAlla fine degli anni cinquanta la Gran Bretagna, la Francia, gli Stati Uniti d'America e l'Unione Sovietica considerarono l'idea di sviluppare un velivolo di linea che potesse raggiungere velocit\u00e0 supersoniche. Nel valutare le somiglianze del Concorde con il TU-144, non si pu\u00f2 prescindere dallo studio del bombardiere sperimentale sovietico Sukhoi T-4 il cui sviluppo era cominciato nel 1961.\nFurono presi in considerazione due progetti: uno di origine inglese, sviluppato dalla Bristol Aeroplane Company, definito Bristol 233, l'altro di origine francese, dalla Sud Aviation, denominato Super-Caravelle. Entrambi i piani di lavoro erano in gran parte finanziati dai governi dei rispettivi Paesi: il progetto inglese riguardava la costruzione di un aeromobile con ali a delta di raggio transatlantico in grado di trasportare circa 100 passeggeri, mentre quello francese era a medio raggio.\nEntrambi i progetti furono subito approvati e si pot\u00e9 dare inizio alla costruzione dei primi prototipi gi\u00e0 all'inizio degli anni sessanta. A causa degli ingenti costi richiesti per poter dare attuazione a tali piani di lavoro, il governo britannico ebbe la necessit\u00e0 di sollecitare una cooperazione internazionale a sostegno del suo progetto con altre nazioni, ma alla fine solo la Francia mostr\u00f2 un vero interesse a partecipare al finanziamento. Il progetto di sviluppo venne quindi negoziato non come un generico accordo commerciale tra aziende, ma sotto forma di trattato internazionale stipulato tra i due Paesi; l'accordo includeva una clausola, richiesta dall'Inghilterra, che prevedeva determinate gravi penalit\u00e0 in caso di cancellazione del progetto. Una bozza del trattato firmata il 28 novembre 1962 indicava le aziende British Aircraft Corp. e A\u00e9rospatiale titolari del progetto, aziende che nel frattempo avevano proceduto a un'operazione di fusione assorbendo rispettivamente la Bristol e la Sud Aviation.\nIl Nuovo Consorzio decise di pianificare la produzione di due versioni dell'aeromobile: una a lungo e una a corto raggio. Successivamente, la versione a corto raggio venne abbandonata a causa dello scarso interesse mostrato da parte dei potenziali clienti. Terminata la fase relativa alla loro progettazione, il consorzio ricevette pi\u00f9 di un centinaio di ordini da parte delle maggiori compagnie aeree esistenti all'epoca: la Pan Am, la BOAC e la Air France che ordinarono sei esemplari ciascuna dei nuovi aeromobili, e altre unit\u00e0 vennero richieste da Panair do Brasil, Continental Airlines, Japan Airlines, Lufthansa, American Airlines, United Airlines, Air Canada, Braniff, Singapore Airlines, Iran Air, Qantas, CAAC, Middle East Airlines e TWA.\nNel febbraio 1965 ebbe inizio la costruzione di due nuovi tipi di prototipi: lo \"001\" da parte della A\u00e9rospatiale a Tolosa, in Francia, e lo \"002\" da parte della BAC a Bristol in Gran Bretagna. Il primo volo di prova dello \"001\" venne compiuto il 2 marzo 1969 e il primo volo a livello di test supersonico avvenne il 1\u00ba ottobre dello stesso anno. Il primo Concorde inglese vol\u00f2 da Flinton alla base di Fairford il 9 aprile 1969.\nNel 1971 gli Stati Uniti d'America cancellarono il loro programma di sviluppo di un aereo supersonico (\"SuperSonic Transport\" - \"SST\"). Esso comprendeva un progetto denominato Lockheed L-2000, molto simile al Concorde del Regno Unito, che venne sostituito dal Boeing 2707, per la costruzione di un velivolo ad ali a geometria variabile di maggiore velocit\u00e0, e che permetteva il trasporto di 300 passeggeri.\nNel frattempo, con l'avanzamento dello sviluppo dei prototipi anglo-francesi, fu effettuato un tour dimostrativo: il primo volo negli Stati Uniti d'America avvenne nel 1973 in occasione dell'apertura dell'Aeroporto Internazionale di Dallas-Fort Worth. A seguito del risultato di questi tour, vennero inizialmente raccolti ordini per 70 esemplari, ma solo due grandi compagnie aeree, l'Air France e la British Airways che succedette alla BOAC, mantennero gli ordini. Le ragioni della cancellazione di molti di questi ordini fu la crisi petrolifera del 1973 insieme ai gravi problemi economico-finanziari sofferti da molte compagnie aeree e ad altri fattori come un incidente di un velivolo di produzione sovietica Tupolev Tu-144 avvenuto all'Air Show di Parigi e varie preoccupazioni di natura ambientale, tra le quali l'inquinamento atmosferico e quello acustico dei boom sonici e problemi di natura tecnica nella fase di decollo del velivolo.\nI test finali del Concorde ebbero inizio nel 1974 e furono subito stabiliti diversi record: i prototipi, i modelli di pre-produzione e la prima produzione dell'aereo totalizzarono 5335 ore di volo di cui 2000 a velocit\u00e0 supersonica. Dal punto di vista economico i costi di ogni unit\u00e0 avevano complessivamente raggiunto i 23 milioni di sterline nel 1977, risultando essere 6 volte pi\u00f9 onerosi di quanto previsto.\nProgetto.\nIl Concorde era un velivolo dotato di caratteristiche uniche per la sua epoca, non pi\u00f9 riprese anche a causa delle scelte tecnico-commerciali effettuate in tempi successivi che privilegiarono la costruzione di velivoli aventi una maggiore capacit\u00e0 di carico piuttosto che maggiori velocit\u00e0.\nEra dotato di un'ala a delta ogivale senza piani di coda orizzontali e con un lunghissimo bordo d'entrata che si protendeva fin quasi dalla cabina equipaggio. L'ala vera e propria era molto pi\u00f9 arretrata, con una corda molto larga e un'apertura relativamente ridotta. Nell'insieme si trattava di un disegno ideale per le alte velocit\u00e0.\nSiccome queste configurazioni necessitavano di un elevato angolo d'attacco al momento dell'atterraggio e del decollo, venne adottato un espediente tecnicamente complesso, ma efficace: il Concorde aveva la straordinaria capacit\u00e0 di poter modificare la posizione del muso, che si inclinava verso il basso per consentire sufficiente visibilit\u00e0 ai piloti durante i decolli e gli atterraggi, per poi riallinearsi con la fusoliera durante la fase di crociera.\nI 4 motori Olympus 593 di cui era equipaggiato, prodotti congiuntamente dall'azienda del Regno Unito Rolls-Royce plc e dalla francese Snecma, erano basati su quelli sviluppati originalmente per il bombardiere strategico Avro Vulcan. Tali motori erano macchine termodinamiche straordinarie, dotate della capacit\u00e0 di sostenere velocit\u00e0 supersoniche alla quota di crociera senza l'impiego dei postbruciatori, cosa che non era possibile per i motori del concorrente sovietico Tupolev Tu-144. Risparmiando i compromessi derivanti dal posizionarli nella fusoliera o nelle radici alari, i motori erano fissati sotto le ali non in gondole, ma in strutture scatolari largamente solidali con la parte inferiore dell'ala. Questa soluzione era stata scelta perch\u00e9 erano necessarie delle prese d'aria dalla forma complessa, che sarebbero state difficili da realizzare in gondole. Inoltre tale soluzione aveva consentito di adottare un carrello meno lungo di quello anteriore.\nIl Concorde fu il primo trasporto civile a utilizzare alcune nuove tecnologie, tra cui:\nL'eredit\u00e0 principale del programma Concorde conflu\u00ec nel consorzio Airbus. I partner del programma, BAC, che divent\u00f2 in seguito BAE Systems, e A\u00e9rospatiale, successivamente EADS France, avevano il possesso congiunto del type certificate del Concorde, che successivamente venne trasferito al consorzio Airbus.\nProblemi del progetto.\nSpostamento del centro di pressione.\nQuando un aereo sorpassa il numero di Mach critico, il punto dove agisce la risultante dalla somma delle forze aerodinamiche sviluppate dal velivolo (noto come centro di pressione) si sposta all'indietro. Questo fenomeno, se non controllato, provoca un improvviso abbassamento del muso del velivolo, in quanto l'equilibrio sull'asse di beccheggio viene meno. Gli ingegneri progettarono le ali specificamente per ridurre lo spostamento del centro di pressione, che tuttavia rimase di circa 2 metri.\nUn ulteriore contenimento si sarebbe potuto esercitare agendo sulle superfici di controllo, ma alle velocit\u00e0 estremamente elevate di crociera ci\u00f2 avrebbe comportato un notevole aumento dell'attrito. Per compensarlo venne cos\u00ec implementato un sistema che modificava la distribuzione del combustibile tra i vari serbatoi durante l'accelerazione e la decelerazione, spostando il centro di gravit\u00e0 e ripristinando cos\u00ec l'equilibrio longitudinale.\nPropulsori.\nPer svolgere servizio in modo economicamente sostenibile il Concorde avrebbe dovuto combinare un'autonomia ragionevolmente estesa con un'efficienza sufficientemente elevata. Grande attenzione fu pertanto posta nella scelta ed ottimizzazione dei propulsori.\nVennero inizialmente prese in considerazione le turboventole, ma ci si rese conto che la loro ingombrante sezione trasversale avrebbe generato troppo attrito. La scelta ricadde dunque sui motori a turbogetto Rolls-Royce Olympus, originariamente sviluppati per il bombardiere subsonico Avro Vulcan e implementati (previa aggiunta di postbruciatore) per il multiruolo supersonico BAC TSR-2. La versione ad uso civile venne perfezionata e costruita insieme alla francese Snecma.\nUn ulteriore particolare critico fu costituito dalle prese d'aria. I turbogetti possono infatti ricevere l'aria solamente a velocit\u00e0 subsoniche (al massimo circa Mach 0,9): a Mach 2 bisognava dunque rallentare l'aria e controllarne le onde d'urto, onde evitare danni al motore. Venne quindi progettato un marchingegno interno alle prese d'aria, costituito da alette e flap ausiliari modulabili.\nVennero poi adottate contromisure per gli eventuali malfunzionamenti di un propulsore, tema particolarmente delicato per un velivolo multimotore. Gi\u00e0 a velocit\u00e0 subsoniche, tale circostanza \u00e8 infatti foriera di gravi problematiche: la perdita di potenza su un lato si somma a un aumento dell'attrito che causa l'imbardata e la deriva dell'aereo nella direzione dell'avaria. A velocit\u00e0 supersoniche, il tutto accade pi\u00f9 rapidamente, inducendo conseguenze catastrofiche repentine e incontrollabili (l'aeroplano pu\u00f2 destrutturarsi prima che i piloti abbiano il tempo di reagire). Sul Concorde l'avaria di un motore faceva dunque entrare in gioco il gi\u00e0 citato sistema di alette e flap, che estendendosi completamente deflettevano l'aria verso la parte posteriore del propulsore guasto, diminuendo gli effetti d'attrito e aumentando la portanza. Nei test di pre-impiego il Concorde fu in grado di spegnere entrambi i propulsori situati sotto un'ala mentre volava circa a Mach 2 senza andare incontro a perdite di controllo significative.\nAl fine di risparmiare carburante i postbruciatori venivano utilizzati solo in decollo e nel passaggio al regime transonico (tra Mach 0,95 e Mach 1,7), restando spenti per il resto del volo. A bassa velocit\u00e0, i motori Olympus erano comunque inefficienti e dispendiosi: il Concorde poteva infatti consumare fino a due tonnellate di combustibile solo per la fase di rullaggio a terra. Per arginare tale problema, divent\u00f2 uso comune il \"dimezzare\" la spinta: in fase di rullaggio venivano tenuti attivi solo i due propulsori pi\u00f9 esterni, la cui potenza era comunque sufficiente a muovere il Concorde nelle manovre al suolo.\nSurriscaldamento.\nNella struttura di un aereo supersonico le parti soggette a maggior riscaldamento si trovano, oltre che nella zona dei motori, nella sezione di prua. Infatti pi\u00f9 \u00e8 alta la velocit\u00e0 di volo, pi\u00f9 \u00e8 elevata la compressione dell'aria provocata dal moto dell'aereo: il muso, in quanto parte dell'aeromobile deputata a \"fendere\" l'aria, \u00e8 la componente pi\u00f9 esposta alle conseguenze dell'attrito atmosferico. A riscontro di ci\u00f2, in fase di volo supersonico i finestrini nella cabina di pilotaggio diventavano talmente caldi da non poter essere toccati a pelle nuda.\nLe scelte progettuali degli ingegneri (che per abbattere i costi e semplificare la fabbricazione scelsero quale materiale costruttivo dominante il duralluminio, avente una temperatura massima sopportabile pari a 127 \u00b0C) ebbero un ruolo determinante nel fissare la velocit\u00e0 massima di crociera a Mach 2,02. Un ritmo pi\u00f9 elevato avrebbe infatti affaticato troppo il metallo, mettendo a repentaglio la sicurezza d'esercizio.\nNonostante tale accorgimento ci si rese presto conto che anche in altre parti dell'aereo (sul bordo d'attacco e sui bordi degli inlet dei motori) la temperatura tendeva a superare comunque la massima accettabile. Fu quindi implementato un sistema di raffreddamento analogo a quello adottato con successo anni prima sul ricognitore strategico statunitense Lockheed SR-71: una rete di tubi provenienti dall'impianto del combustibile avvolgeva le parti pi\u00f9 esposte al surriscaldamento, facendo circolare su di esse il combustibile, che fungeva cos\u00ec da liquido refrigerante.\nOltre alle temperature massime dovettero anche essere considerate attentamente le escursioni termiche: la carlinga dell'aereo infatti tendeva a scaldarsi in fase di decollo, per poi raffreddarsi man mano che aumentava la quota in regime subsonico; successivamente riprendeva a riscaldarsi al passaggio in regime supersonico, si raffreddava nuovamente al momento della decelerazione e infine si riscaldava ancora in fase di discesa e atterraggio. Tale irregolarit\u00e0 termica, se non governata, avrebbe potuto causare violente espansioni e contrazioni all'alluminio della fusoliera.\nA tale scopo si scelse di disegnare le livree dell'aereo in buona parte con il colore bianco, ritenendo tale colore il pi\u00f9 adatto tra altri a rifrangere e disperdere il calore. A tal proposito, nel 1996 l'Air France stipul\u00f2 un contratto di sponsorizzazione con la Pepsi-Cola, a seguito del quale il Concorde \"F-BTSD\" venne ridipinto nel tipico colore blu del \"brand\" statunitense. Comprendendo il pericolo, i tecnici consigliarono alla compagnia di far operare tale aereo su rotte non eccessivamente lunghe, di limitarne la velocit\u00e0 a Mach 1,7 e di non volare a velocit\u00e0 supersonica per pi\u00f9 di 20 minuti.\nFreni e carrello d'atterraggio.\nPer garantire che l'ala a delta fornisse il sostentamento aerodinamico necessario, il Concorde doveva decollare ad una velocit\u00e0 di circa 400\u00a0km/h, molto pi\u00f9 elevata delle velocit\u00e0 di decollo dei comuni aerei di linea subsonici, pertanto doveva possedere un adeguato sistema frenante, specialmente in caso di annullamento della partenza a corsa di decollo gi\u00e0 in corso. Vennero cos\u00ec progettati speciali freni in carbonio e un sistema antibloccaggio delle ruote detto \"Anti-Skid\" (autentico precursore dell'ABS poi diventato d'uso comune nelle autovetture). Il sistema frenante cos\u00ec concepito era in grado di fermare il velivolo, con peso di 188 tonnellate e lanciato a 305\u00a0km/h, in uno spazio di circa 1600 metri. Data la sua configurazione a elevoni il Concorde era inoltre sprovvisto di aerofreni, sicch\u00e9 per arrestarsi in pista poteva unicamente fare affidamento sui freni del carrello e sugli inversori di spinta dei propulsori.\nDurante la progettazione gli ingegneri si accorsero che il carrello d'atterraggio doveva essere irrobustito, a causa dei notevoli carichi generati dall'angolo d'attacco piuttosto elevato necessario per l'atterraggio indotto dalle ali a delta. Questo aumento dei carichi ne rese necessaria la riprogettazione. Sempre per ovviare al problema dell'elevato angolo di attacco fu necessario installare un quarto carrello retrattile (di ridottissime dimensioni) nel cono di coda, per evitare che questa parte strisciasse per terra in fase di decollo o atterraggio.\nAutonomia.\nEra previsto che il Concorde volasse da Londra o Parigi a New York o Washington senza scali, e per raggiungere questo requisito i progettisti riuscirono a dotarlo di un'autonomia che era la pi\u00f9 alta mai posseduta da un aereo supersonico. Questo risultato venne conseguito attraverso un'attenta progettazione delle ali per ottenere un buon rapporto portanza/attrito, una sofisticata ottimizzazione dei propulsori a velocit\u00e0 supersoniche, un carico relativamente leggero e una grande capacit\u00e0 dei serbatoi di combustibile.\nNonostante gli sforzi, poco dopo i primi voli venne progettato un modello \"B\" con una maggiore quantit\u00e0 di combustibile e delle ali leggermente pi\u00f9 ampie con ipersostentatori alle estremit\u00e0, per aumentare ulteriormente le performance aerodinamiche a tutte le velocit\u00e0. Inoltre erano previsti propulsori pi\u00f9 potenti, equipaggiati con dispositivi per la riduzione del rumore e privi di postbruciatori, che consumavano molto combustibile ed erano rumorosi. Queste modifiche avrebbero aumentato il raggio di azione di 500\u00a0km, anche con un carico maggiore, e permesso di aprire nuove rotte commerciali. Il progetto del Concorde \"B\" venne tuttavia cancellato a causa dell'insuccesso commerciale.\nEsposizione alle radiazioni.\nIl Concorde volava ad una quota di crociera di circa 17 000 metri, molto superiore rispetto a quella dei classici voli di linea, ed a tale quota la quantit\u00e0 radiazioni ionizzanti provenienti dallo spazio \u00e8 circa doppia rispetto alle quote dei velivoli tradizionali. Tuttavia, a causa del tempo di volo ridotto, la dose equivalente di radiazione ricevuta in totale era inferiore a quella assorbita in un volo tradizionale. Sul ponte di volo era presente un radiometro e uno strumento per misurare il tasso di variazione delle radiazioni, in modo tale che, in caso di occasionali aumenti dell'attivit\u00e0 solare, se i livelli fossero divenuti eccessivi, i piloti ne sarebbero stati allertati e sarebbero potuti scendere sotto i . Tramite la lettura del tasso di variazione era possibile capire se era necessario scendere ulteriormente di quota, evitando di esporre i passeggeri a livelli di radiazione pericolosi.\nPressurizzazione della cabina.\nLe cabine degli aerei di linea subsonici sono generalmente pressurizzate alle atmosfere equivalenti a una quota di -, a fronte di una tangenza compresa tra i e gli .\nTale prassi era poco adatta per il Concorde, in quanto, a causa della quota di volo pi\u00f9 alta, il venire meno di una pressurizzazione di tale genere si sarebbe tradotto in una decompressione cos\u00ec rapida da rendere virtualmente impossibile l'uso delle maschere a ossigeno. Oltre i di quota l'aria \u00e8 infatti rarefatta al punto tale da causare la perdita di coscienza nel giro di 10-15 secondi anche ad un soggetto allenato e molto prestante.\nPer questo motivo il Concorde aveva una pressurizzazione \"tarata\" su quote maggiori, onde rallentare la dispersione d'aria in caso di problemi e consentire a tutti gli occupanti di evitare l'ipossia indossando per tempo le apposite maschere. Per lo stesso motivo i finestrini dell'area passeggeri erano molto piccoli, in modo da ridurre lo spazio da cui avrebbero potuto verificarsi perdite. L'aereo aveva poi un serbatoio supplementare d'aria, che poteva all'occorrenza essere immessa in cabina per ovviare agli eventuali decrementi e dare tempo ai piloti di scendere di quota.\nA beneficio dei piloti, la cabina di comando disponeva di maschere di tipo C-PAP, capaci di pompare ossigeno ad alta pressione nei polmoni.\nMuso ad assetto variabile.\nLa soluzione del \"muso\" ad assetto variabile del Concorde, che fu uno degli aspetti pi\u00f9 caratteristici del velivolo, nacque dall'esigenza di conciliare la sua forma aerodinamica, atta a ridurre l'attrito e aumentare l'efficienza in volo, con la necessit\u00e0 dei piloti di avere una buona visuale frontale durante le fasi di rullaggio, decollo e atterraggio.\nA tal proposito \u00e8 opportuno sottolineare che il Concorde, essendo provvisto di ali a delta, decolla e atterra con un angolo d'attacco pi\u00f9 elevato rispetto a quello di aerei dotati di altre configurazioni alari e ci\u00f2 accade in virt\u00f9 del modo in cui le ali a delta generano la portanza. In tali frangenti il \"cono\" di prua del Concorde, che era molto lungo, avrebbe ostruito ai piloti la visuale della pista.\nGli ingegneri progettarono dunque un'articolata soluzione che permetteva a tale parte dell'aereo di basculare. In fase di decollo e rullaggio essa veniva inclinata verso il basso di 5\u00b0 rispetto alla posizione orizzontale, mentre in fase di atterraggio si arrivava a 12,5\u00b0. Inoltre il parabrezza del cockpit era composto di due strati di vetro sovrapposti, anche per difendersi maggiormente dal surriscaldamento durante il volo; con l'abbassamento del muso, anche lo strato superiore scorreva verso il basso, andando a estendere la superficie trasparente utilizzabile.\nIl parabrezza pi\u00f9 esterno era tuttavia mobile in maniera indipendente rispetto al resto del muso basculante e, in alcuni brevi voli subsonici, si optava infatti per tenere il cono di punta in posizione orizzontale e abbassare soltanto lo strato vetrato pi\u00f9 esterno.\nCosti eccessivi.\nIl budget per la costruzione di un Concorde pass\u00f2 dai 6 miliardi di lire del 1969 a 30 miliardi della fine degli anni ottanta e ci\u00f2 comport\u00f2 la riduzione della produzione a sole 20 unit\u00e0 contro le 500 previste. La manutenzione dell'aereo durava tra le 18 e le 20 ore per ogni ora di volo, contro le due ore impiegate mediamente per altri aerei di linea, e il suo costo per ogni ora di volo era di 175\u00a0000 franchi (di cui 88\u00a0000 franchi di sola manutenzione), oltre la met\u00e0 del costo complessivo di un volo.\nGli impressionanti consumi di combustibile, in media 17 litri a passeggero per ogni 100\u00a0km, erano un problema relativo prima delle gravi crisi petrolifere del 1973 e del 1979, che comportarono un grande incremento del prezzo del petrolio. L'elevato costo del biglietto, tre volte maggiore di quelli dei voli di prima classe delle linee normali, fin\u00ec per fare del Concorde un aereo a uso esclusivo dei VIP. Il grave deficit maturato dal Concorde negli anni di esercizio ha portato l'aereo a essere incluso nella lista degli \"elefanti bianchi\", espressione con cui in Francia e nei paesi anglosassoni si indicano progetti o beni i cui costi di realizzazione e gestione non sono compensati dai benefici che procurano.\nStoria operativa.\nI voli commerciali incominciarono il 21 gennaio 1976 sulle rotte Londra-Bahrein e Parigi-Rio de Janeiro. Il Congresso degli Stati Uniti d'America band\u00ec inizialmente gli atterraggi dei Concorde negli Stati Uniti d'America, principalmente a causa delle proteste dei cittadini statunitensi riguardanti i boom sonici. Successivamente il segretario statunitense dei trasporti, William Coleman, forn\u00ec uno speciale permesso per gli atterraggi all'Aeroporto di Washington, consentendo ad Air France e British Airways di incominciare i voli per questa destinazione il 24 maggio 1976.\nLa citt\u00e0 di New York proib\u00ec localmente i voli del Concorde, ma questa decisione venne annullata il 17 ottobre 1977 quando la Corte suprema degli Stati Uniti d'America respinse la decisione della \"Port Authority of New York and New Jersey,\" in quanto si era scoperto il rumore prodotto dall'Air Force One, all'epoca un Boeing VC-137, era superiore a quello del Concorde a velocit\u00e0 subsoniche e durante le operazioni di decollo e atterraggio. I voli di linea da Parigi e da Londra verso l'Aeroporto Kennedy di New York ebbero inizio il 22 novembre 1977.\nI voli della British Airways erano in genere identificati dai codici \"BA001\" (Londra-New York), \"BA002\" (New York-Londra), \"BA003\" (Londra-New York), \"BA004\" (New York-Londra), mentre quelli dell'Air France erano generalmente chiamati \"AF001\" (New York-Parigi) e \"AF002\" (Parigi-New York).\nIl futuro del Concorde apparve piuttosto tetro nel 1981, poich\u00e9 il governo del Regno Unito aveva subito ingenti perdite nel mantenere operativo il velivolo e stava pensando a ritirare l'aereo dal servizio, nonostante una proiezione dei costi avesse messo in luce una notevole riduzione dei costi dei test metallurgici, in quanto i dati gi\u00e0 ottenuti indicavano che le ali erano in grado di resistere per circa trent'anni. Nel tardo 1983 il direttore della British Airways riusc\u00ec a convincere il governo a vendere l'aereo, all'epoca di propriet\u00e0 dello stato, alla British Airways per 16,5 milioni di sterline, pi\u00f9 i profitti del primo anno.\nUna ricerca di mercato rivel\u00f2 che i potenziali clienti del Concorde si aspettavano che il prezzo dei biglietti fosse maggiore di quanto era in realt\u00e0: la British Airways aument\u00f2 pertanto i prezzi adattandoli alla percezione dei clienti. In questo modo la compagnia aerea riusc\u00ec a riportare in attivo i voli, a differenza della compagnia francese. Nell'anno pi\u00f9 remunerativo la British Airways ha ricavato profitti per 50 milioni di sterline con un guadagno totale negli anni di servizio di 1,75 miliardi di sterline, a fronte di costi per 1 miliardo.\nMentre gli aerei di linea tradizionali impiegavano circa sette ore per la rotta New York-Parigi, il Concorde poteva compiere lo stesso tragitto in tre ore e mezza. La velocit\u00e0 quasi doppia del Concorde faceva talvolta apparire gli altri aerei in un movimento apparente all'indietro. Fino al 2003, le due compagnie aeree continuarono a operare i voli verso New York giornalmente. Inoltre durante la stagione invernale erano compiuti voli verso Barbados e vari voli charter verso varie destinazioni europee.\nNel 1985 un Concorde della British Airways atterr\u00f2 all'aeroporto di Cleveland-Hopkins nell'ambito di uno speciale volo tra Londra e Cleveland, della durata di tre ore e 10 minuti. L'attenzione pubblica generata dall'evento fece guadagnare prestigio all'aeroporto di Cleveland e permise di trasformarlo in aeroporto internazionale. Nel 2000 era previsto un successivo volo speciale con il ritorno a Cleveland, ma a causa dell'incidente del volo 4590 a Parigi esso venne posticipato. Venne presa in considerazione l'idea di aggiungere una rotta verso Cleveland, ma a causa della vicinanza dell'aeroporto a una zona residenziale, essa non ebbe seguito.\nIl 12 e 13 ottobre 1992, in commemorazione del 500\u00ba anniversario della scoperta delle Americhe da parte di Cristoforo Colombo, il Concorde F-BTSD dell'Air France circumnavig\u00f2 il globo in 32 ore, 49 minuti e 3 secondi, partendo da Lisbona, in Portogallo, attraverso sei scali per il rifornimento a Santo Domingo, Acapulco, Honolulu, Guam, Bangkok e Bahrein.\nLo stesso esemplare, il 15 e 16 agosto 1995, circumnavig\u00f2 nuovamente il globo partendo dall'aeroporto JFK di New York in 31 ore, 27 minuti, 49 secondi, con sei scali per il rifornimento a Tolosa, Dubai, Bangkok, Guam, Honolulu e Acapulco. Questi due record sono ancora imbattuti.\nNel 1977 la British Airways e la Singapore Airlines condivisero i voli del Concorde tra Londra e Singapore. L'aereo impiegato, il modello G-BOAD, venne ridipinto nella livrea della Singapore Airlines nel lato sinistro e nella livrea della linea aerea britannica nel lato destro. Questa linea venne annullata dopo tre voli a causa delle lamentele sui livelli di rumore avanzate dal governo della Malaysia. Una nuova rotta avrebbe potuto evitare lo spazio aereo della Malesia, ma una disputa con l'India impediva al Concorde di raggiungere la velocit\u00e0 supersonica nello spazio aereo indiano, cosicch\u00e9 la rotta venne infine dichiarata non praticabile e interrotta nel 1980.\nDurante il boom economico messicano, l'Air France stabil\u00ec una rotta verso l'aeroporto internazionale Benito Ju\u00e1rez di Citt\u00e0 del Messico facendo scalo a Washington o New York. I voli, due volte alla settimana, vennero compiuti dal settembre 1978 al novembre 1982. La successiva crisi economica mondiale port\u00f2 la cancellazione della rotta. La rotta seguita dall'Air France comportava una decelerazione da Mach 2,02 a Mach 0,95 in modo da attraversare la Florida in regime subsonico, e una successiva accelerazione durante l'attraversamento del Golfo del Messico. Questo inconveniente poteva essere evitato volando a met\u00e0 strada tra Miami e Bimini, e virando verso ovest nei pressi di Key West, in modo da non generare boom sonici sullo stato, rotta alternativa che venne implementata dalla British Airways.\nTra il 1984 e il 1991 venne stabilita una rotta (con tre voli alla settimana) tra Londra e Miami, con scalo all'aeroporto di Washington. Il volo tra Washington e Miami era subsonico per un tratto, e successivamente i piloti compivano una rapida ascesa a circa 18\u00a0000\u00a0m (con una velocit\u00e0 di salita di circa 1\u00a0828\u00a0m al minuto) e la velocit\u00e0 di crociera supersonica era possibile grazie al ridotto peso dell'aereo, dovuto a una quantit\u00e0 di combustibile esattamente calcolata per la tratta e una media di 25-30 passeggeri. Dopo circa 6-8 minuti in regime supersonico, l'aereo rallentava e incominciava la discesa per l'atterraggio a Miami. In diverse occasioni, il maltempo presente all'aeroporto di Washington e i pochi passeggeri permettevano i voli diretti tra Miami e Londra, con un tempo di percorrenza di tre ore e 47 minuti.\nDal 1978 al 1980 la Braniff International Airways noleggi\u00f2 10 Concorde, cinque francesi e cinque britannici. Vennero impiegati per voli subsonici tra l'Aeroporto Internazionale di Dallas-Fort Worth e quello di Washington. Gli esemplari erano registrati nelle nazioni di appartenenza e negli Stati Uniti: il numero di registrazione originale era coperto da un adesivo. I voli si rivelarono poco remunerativi, poich\u00e9 generalmente le prenotazioni erano inferiori al 50%, e la Braniff termin\u00f2 le operazioni nel maggio 1980.\nAereo presidenziale.\nUn Concorde dell'Air France \u00e8 stato spesso utilizzato per i viaggi presidenziali dei Presidenti della Repubblica francese.\nIl 7 maggio 1971 il Concorde, mentre era ancora in fase di test, trasport\u00f2 il Presidente della Repubblica Georges Pompidou, che divento quindi il primo capo di Stato ad utilizzare un prototipo per un viaggio ufficiale. Durante questo volo Pompidou rilasci\u00f2 un'intervista in diretta ai microfoni della ORTF, in cui dichiar\u00f2: \u00abSono colpito dalla stabilit\u00e0 dell'apparecchio a pi\u00f9 di 2\u00a0000 chilometri all'ora. Non me ne sarei nemmeno accorto, tanto il volo \u00e8 tranquillo, dolce e silenzioso, se non avessi visto la costa francese, in lontananza, allontanarsi a una velocit\u00e0 straordinaria. A tutto il personale dell'A\u00e9rospatiale, dagli ingegneri ai tecnici e a tutto il personale, io vorrei dire, per la gioia che mi danno oggi, grazie di cuore\u00bb.\nDal 1981 e fino al 1995, dopo che il Presidente della Repubblica Fran\u00e7ois Mitterrand si rec\u00f2 in Cina con il jet supersonico, tutti i viaggi presidenziali di una certa lunghezza sono stati effettuati con il Concorde; quest'ultimo era allestito per l'occasione con un ufficio e una zona notte nella parte anteriore della cabina, mentre la parte posteriore della cabina era riservata agli ospiti e disponeva di una fotocopiatrice.\nA bordo veniva installato un sistema per criptare le comunicazioni \"sensibili\" con un telefono cellulare verso l'ufficio del Presidente. Un pilota specialista radio era a bordo per gestire le comunicazioni del Presidente. Inoltre, un secondo Concorde faceva parte del gruppo aereo ed era pronto ad accogliere il Presidente della Repubblica, nel caso di un guasto del primo.\nDurante una visita al Centre spatial guyanais nella Guyana francese, il 12 settembre 1985, il Concorde usato come aereo presidenziale sub\u00ec un incidente: dopo due giri a met\u00e0 per dei problemi al carrello anteriore, Mitterrand fu costretto a cambiare aereo. Quel giorno il lancio del vettore Ariane 3, alla presenza del Presidente, fall\u00ec e il razzo fu distrutto per la cattiva traiettoria.\nNel 2000, durante un periodo di coabitazione, il Presidente Jacques Chirac e il Primo ministro Lionel Jospin, politicamente antagonisti, previdero l'acquisizione di due nuove unit\u00e0 (si tratter\u00e0 di due Airbus A319 CJ) per ringiovanire la flotta governativa ufficiale e compensare la futura assenza del Concorde.\nEsperienze dei passeggeri.\nL'esperienza di volo sul Concorde era diversa rispetto a quella su un aereo di linea commerciale subsonico, per molti fattori.\nGeneralmente gli aerei impiegati per i voli a lunga percorrenza prevedono infatti un allestimento a pi\u00f9 classi, con differenti livelli di servizio e ausili per i passeggeri: intrattenimento audiovisivo, sedili rotabili/reclinabili e aree ove i viaggiatori possono camminare. Tutto ci\u00f2 era completamente assente nel Concorde, la cui cabina passeggeri era configurata in classe singola a 100 sedili (25 file con quattro sedili per fila, divisi in coppie per ciascun lato, con un corridoio centrale): onde sfruttare al massimo il poco spazio disponibile (l'altezza massima dell'ambiente era di 1,8 m) i sedili erano stretti e le cappelliere (apribili \"a caduta\") assai anguste. In virt\u00f9 di ci\u00f2, le dimensioni massime consentite per il bagaglio a mano erano marcatamente ridotte.\nL'aereo poteva tuttavia permettersi tali caratteristiche atipiche in virt\u00f9 del tempo ridotto in cui copriva le proprie rotte (a titolo d'esempio, il viaggio da Londra a New York si aggirava mediamente attorno alle 3 ore e mezza); i passeggeri potevano inoltre beneficiare di un servizio d'alto livello da parte degli assistenti di volo e di men\u00f9 comprendenti bevande e pietanze ricercate e costose.\nIn cabina erano collocati dei display che, in fase di volo, mostravano ai passeggeri i dati in tempo reale su altitudine, temperatura esterna dell'aria, velocit\u00e0 di crociera in numero di Mach e (limitatamente ai voli British Airways) in miglia all'ora (mph). Il passaggio attraverso il muro del suono era segnalato ai passeggeri mediante una leggera accelerazione e dall'annuncio sonoro da parte di uno dei piloti.\nData l'elevata quota di crociera del Concorde, pari a circa il doppio di quella di un normale volo subsonico, le turbolenze erano molto rare; dal finestrino era inoltre possibile vedere chiaramente la curvatura terrestre.\nTra i risvolti pi\u00f9 curiosi dell'esperienza di volo sul Concorde vi \u00e8 quella legata al peso dei passeggeri: nei voli verso oriente, l'elevata velocit\u00e0 di crociera era infatti sufficiente per causare una sua temporanea riduzione (anche pari all'1%), grazie alla forza centrifuga indotta dalla velocit\u00e0 dell'aereo sommata a quella del moto di rotazione terrestre. Viceversa, volando verso occidente, il peso corporeo poteva aumentare fino a circa lo 0,3%, in quanto le forze si opponevano e la differenza, a vantaggio della velocit\u00e0 del Concorde, era inferiore alla velocit\u00e0 di rotazione terrestre: la forza centrifuga ne risultava quindi decrementata.\nSempre in virt\u00f9 di quest'ultimo fattore, i voli verso occidente sopravanzavano l'incedere della zona crepuscolare: era cos\u00ec possibile giungere a una destinazione dove l'ora locale era antecedente a quella del luogo della partenza. In alcuni voli transatlantici da Londra o Parigi poteva pertanto accadere di decollare al tramonto e atterrare negli Stati Uniti in pieno giorno precedente: questa particolarit\u00e0 venne sfruttata a fini commerciali dalla British Airways, che coni\u00f2 per il Concorde lo slogan \"Arrivare prima di partire\".\nProfilo di volo e controllo.\nIl Concorde impiegava un profilo di volo di tipo \"cruise-climb\": man mano che perdeva peso a causa del combustibile consumato, l'aereo saliva costantemente di quota durante il volo.\nDal punto di vista delle rotte, poich\u00e9 nessun altro aereo civile operava all'altitudine massima di crociera di , il Concorde usufruiva di tracce dedicate:\nNelle comunicazioni coi controllori di volo i piloti della British Airways utilizzavano il normale identificativo di chiamata della compagnia \"Speedbird\" abbinandolo a \"Concorde\": ci\u00f2 consentiva di notificare in modo inequivocabile al personale ATC la presenza nei cieli di un aereo con capacit\u00e0, requisiti e restrizioni del tutto peculiari. Considerato che i numeri di volo impiegati dai Concorde inglesi da e per gli Stati Uniti erano quelli compresi tra 001 a 004, i callsign erano dunque \"Speedbird Concorde 1\", \"Speedbird Concorde 2\", \"Speedbird Concorde 3\" e \"Speedbird Concorde 4\".\nL\u2019Air France non ritenne invece necessario un tale accorgimento: i Concorde in dotazione a tale compagnia comunicavano alla radio usando il canonico identificativo \"Air France\", senza alcuna differenza rispetto ai voli subsonici.\nIncidente di Parigi.\nIl 25 luglio 2000 il volo Air France 4590, che veniva effettuato dal Concorde \"F-BTSC\", ebbe un incidente a Gonesse, in Francia, dove rimasero uccisi tutti i 100 passeggeri, i nove membri dell'equipaggio e quattro persone a terra, e rimasero ferite sei persone sempre a terra. Fu l'unico incidente fatale occorso a un Concorde.\nIn base alle indagini ufficiali condotte dal \"Bureau d'Enqu\u00eates et d'Analyses pour la s\u00e9curit\u00e9 de l'aviation civile\" (BEA), l'agenzia francese per la sicurezza del volo, l'incidente fu provocato da una striscia metallica in titanio, appartenente a un inversore di spinta, caduta da un DC-10 della Continental Airlines decollato circa quattro minuti prima, che colp\u00ec e for\u00f2 una gomma nella parte sinistra del carrello principale. La gomma esplose, i suoi frammenti colpirono il serbatoio del combustibile e ruppero dei cavi elettrici del carrello. L'impatto con il serbatoio provoc\u00f2 un'onda d'urto che fece saltare il bocchettone dell'ala sinistra. Di conseguenza si verific\u00f2 una perdita di combustibile, che si incendi\u00f2 quando entr\u00f2 in contatto con una scintilla proveniente dai cavi elettrici tagliati. I test per simulare le conseguenze della foratura di un carrello erano stati eseguiti, ma si era considerata l'eventualit\u00e0 che dal carrello danneggiato si staccassero frammenti di gomma pesanti non pi\u00f9 di un chilogrammo, mentre il pezzo di gomma staccatosi effettivamente dal carrello pesava ben 4,5 chilogrammi, un peso ritenuto eccezionale. I piloti, allorch\u00e9 scatt\u00f2 l'allarme incendio, spensero il propulsore sinistro, ma dovettero comunque decollare, giacch\u00e9 l'incendio era stato notato dalla torre di controllo quando mancavano circa 2\u00a0000\u00a0m alla fine della pista, mentre per fermare il Concorde lanciato alla velocit\u00e0 di decollo erano indispensabili non meno di 3\u00a0000\u00a0m. I piloti tentarono di dirigersi verso il vicino aeroporto di Le Bourget, ma il solo propulsore destro non era in grado di tenere in volo l'aereo a pieno carico: esso quindi si inclin\u00f2 virando verso sinistra, perse rapidamente quota e velocit\u00e0 e infine si schiant\u00f2 contro l'edificio di un albergo.\nSecondo un'analisi condotta indipendentemente, vi sarebbero stati altri fattori che contribuirono all'incidente. Il Concorde dell'Air France sarebbe stato leggermente sovraccaricato, con una distribuzione non bilanciata del combustibile nei serbatoi. Inoltre sarebbe stato assente un distanziatore nel carrello d'atterraggio, che avrebbe causato una deviazione della traiettoria sulla pista, obbligando il pilota a tentare il decollo a una velocit\u00e0 inferiore a quella minima necessaria.\nSubito dopo l'incidente venne avviato un programma di modifiche, tra cui controlli elettronici pi\u00f9 sicuri, linee di alimentazione dei serbatoi rivestite in kevlar e nuovi pneumatici appositamente concepiti per essere pi\u00f9 resistenti.\nPrima dell'incidente il Concorde era l'aereo di linea pi\u00f9 sicuro nel mondo, poich\u00e9 vantava un numero di eventi fatali per distanza percorsa pari a zero. Dopo la caduta del F-BTSC l'opinione pubblica perse molta fiducia nella sicurezza del velivolo, anche perch\u00e9 si diffusero dati fuorvianti riguardo agli indici di sicurezza, che confrontavano in modo concettualmente errato l'affidabilit\u00e0 dei Concorde (di cui esistevano soli 20 esemplari in servizio) con quella di aerei come B737 (costruito in migliaia di esemplari).\nL'incidente ebbe comunque un ruolo decisivo nell'avviare il Concorde al termine della sua vita operativa.\nIl processo.\nNel luglio del 2008 il procuratore francese ha richiesto il rinvio a giudizio per omicidio colposo per la Continental Airlines e cinque persone. La linea aerea americana ha commentato il rinvio a giudizio come \"oltraggioso\". Il processo \u00e8 iniziato a Parigi il 2 febbraio 2010. Il 6 dicembre 2010 la giustizia francese ha condannato la compagnia aerea americana a pagare un milione di euro come risarcimento danni ad Air France per il disastro. Nello stesso giudizio John Taylor, dipendente della Continental, \u00e8 stato condannato a 15 mesi di reclusione sospesi con la condizionale per aver fabbricato e installato male la lamina che, distaccatasi, avrebbe causato l'incidente.\nRitorno in servizio.\nIl primo volo di test dopo le modifiche part\u00ec dall'aeroporto di Heathrow il 17 luglio 2001, pilotato dal Comandante Mike Bannister. Durante le 3 ore e 20 minuti di volo sopra l'Oceano Atlantico verso l'Islanda, Bannister mantenne la velocit\u00e0 di crociera di Mach 2,02 a una quota di 60\u00a0000\u00a0ft (18\u00a0288\u00a0m). Questo volo, per ripristinare la rotta Londra-New York venne dichiarato un successo e venne seguito in diretta televisiva e da folle di persone a terra.\nIl primo volo passeggeri della British Airways ebbe luogo l'11 settembre 2001, ed era in volo durante gli attentati negli Stati Uniti.\nLe normali operazioni commerciali ebbero inizio il 7 novembre 2001 con gli aerei \"G-BOAE\" e \"F-BTSD\", in servizio verso l'Aeroporto Internazionale John F. Kennedy di New York, dove i passeggeri vennero accolti dall'allora sindaco della citt\u00e0 Rudolph Giuliani.\nTermine del servizio.\nIl 10 aprile 2003 l'Air France e la British Airways annunciarono in contemporanea che avrebbero ritirato i Concorde entro la fine dell'anno, spiegando che le cause erano da imputare al basso numero di passeggeri a seguito dell'incidente del 2000, il calo nei viaggi aerei globali dopo gli attentati dell'11 settembre 2001 e l'aumento dei costi di manutenzione. Nel complesso ogni volo consumava pi\u00f9 del triplo di quanto avrebbe consumato un Boeing 747 sulla stessa rotta. Oltretutto, pur rimanendo il Concorde un apparecchio tecnologicamente molto avanzato, la sua vita operativa era comunque quasi trentennale e molte sue caratteristiche si erano fatte obsolete: esemplare in tal senso era la strumentazione della cabina di pilotaggio, completamente analogica e ancora configurata in modo tale da richiedere la presenza nell'equipaggio di un ingegnere di volo, figura che sui velivoli subsonici non era pi\u00f9 necessaria da tempo (peraltro gli ingegneri di bordo dei Concorde erano chiamati ad eseguire molti pi\u00f9 compiti rispetto ai colleghi che operavano sugli aerei classici).\nLo stesso giorno Richard Branson propose alla British Airways l'acquisto della flotta di Concorde al loro \"prezzo originale di una sterlina\", per essere impiegati nella propria Virgin Atlantic Airways. Branson afferm\u00f2 che lo stesso prezzo era stato pagato dalla British Airways a suo tempo al governo britannico. La compagnia aerea neg\u00f2 tutto ci\u00f2 e rifiut\u00f2 la vendita.\nUn esemplare del Concorde \u00e8 esposto al Museo automobilistico e tecnologico di Sinsheim in Germania, insieme con un Tupolev Tu-144, mentre un altro esemplare, il G-BOAD, \u00e8 esposto all'Intrepid Sea, Air &amp; Space Museum di New York. Due esemplari - il prototipo 001 marche F-WTSSuno con livrea Air France e quello con marche F-BTSD, ma con livrea British Airways - sono inoltre esposti e visitabili all'interno di un hangar dedicato al Mus\u00e9e de l\u2019Air et de l\u2019Espace a Le Bourget, Parigi.\nFlotta.\nIn totale vennero costruiti 20 esemplari, di cui 14 utilizzati per i voli commerciali. Dei restanti 6, due esemplari erano prototipi (001 e 002), due erano esemplari di pre-produzione (101 e 102) e i restanti due non entrarono in servizio commerciale (201 e 202)."}
{"id": "714990", "revid": "339392", "url": "https://it.wikipedia.org/wiki?curid=714990", "title": "Zurigo HB", "text": ""}
{"id": "714994", "revid": "1610933", "url": "https://it.wikipedia.org/wiki?curid=714994", "title": "Gatto di Pallas", "text": ""}
{"id": "714995", "revid": "1610933", "url": "https://it.wikipedia.org/wiki?curid=714995", "title": "Gatto delle Steppe", "text": ""}
{"id": "714996", "revid": "1610933", "url": "https://it.wikipedia.org/wiki?curid=714996", "title": "Manul", "text": ""}
{"id": "715000", "revid": "339392", "url": "https://it.wikipedia.org/wiki?curid=715000", "title": "Z\u00fcrich HB", "text": ""}
{"id": "715002", "revid": "115533", "url": "https://it.wikipedia.org/wiki?curid=715002", "title": "Mach (aeronautica)", "text": ""}
{"id": "715003", "revid": "1543377", "url": "https://it.wikipedia.org/wiki?curid=715003", "title": "Parrocchie della diocesi di Treviso", "text": "Le parrocchie della diocesi di Treviso sono 265 e sono distribuite in comuni e frazioni appartenenti alla provincia di Treviso, alla provincia di Venezia, alla provincia di Padova e alla provincia di Vicenza.\nEccezioni all'estensione della diocesi.\nA causa delle delimitazioni storiche, la diocesi talvolta non comprende del tutto un territorio comunale, lasciando alcune parrocchie alle diocesi limitrofe. I casi in proposito sono:\nVicariati.\nVicariato urbano.\nComprende le parrocchie dei comuni di Casier, Ponzano Veneto e Treviso e della frazione Frescada di Preganziol. La popolazione del territorio ammonta a 121.624 unit\u00e0.\nVicariato di Asolo.\nComprende le parrocchie dei comuni di Asolo, Castelcucco, Cavaso del Tomba, Fonte, Maser, Monfumo, Mussolente, Possagno e San Zenone degli Ezzelini e delle frazioni Fietta e Paderno del Grappa di Pieve del Grappa; non vi appartengono le parrocchie delle frazioni Crespano del Grappa di Pieve del Grappa e Liedolo di San Zenone degli Ezzelini (diocesi di Padova). La popolazione del territorio ammonta a 45.264 unit\u00e0.\nVicariato di Camposampiero.\nComprende le parrocchie dei comuni di Camposampiero, Loreggia, Massanzago, Piombino Dese e Trebaseleghe, tutti in provincia di Padova; non vi appartiene la parrocchia di San Marco evangelista in Camposampiero (Diocesi di Padova). La popolazione del territorio ammonta a 43.539 unit\u00e0.\nVicariato di Castelfranco.\nComprende le parrocchie dei comuni di Castelfranco Veneto, Resana e Vedelago. La popolazione del territorio ammonta a 59.055 unit\u00e0.\nVicariato di Castello di Godego.\nComprende le parrocchie dei comuni di Castello di Godego, Altivole, Riese Pio X, Loria in provincia di Treviso e di Tombolo, Galliera Veneta, San Martino di Lupari in provincia di Padova. Del comune di Villa del Conte vi rientra solo la parrocchia di Abbazia Pisani, mentre non vi appartiene quella di Onara, frazione di Tombolo. La popolazione del territorio ammonta a 62.056 unit\u00e0.\nVicariato di Mirano.\nComprende le parrocchie dei comuni di Mirano, Martellago e Spinea. La popolazione del territorio ammonta a 78.397 unit\u00e0.\nVicariato di Mogliano Veneto.\nComprende le parrocchie dei comuni di Mogliano Veneto, Preganziol, Marcon, Casale sul Sile; non vi appartiene la parrocchia di Frescada di Preganziol (Vicariato di Treviso). La popolazione del territorio ammonta a 73.452 unit\u00e0.\nVicariato di Monastier.\nComprende le parrocchie dei comuni di Monastier di Treviso, Cimadolmo, Ormelle, Roncade, Ponte di Piave, Salgareda, San Biagio di Callalta, Silea, Zenson di Piave; non vi appartengono le parrocchie delle frazioni Busco di Ponte di Piave, Tempio di Ormelle, Campodipietra e Arzeri di Salgareda (Diocesi di Vittorio Veneto). La popolazione del territorio ammonta a 63.472 unit\u00e0.\nVicariato di Montebelluna.\nComprende le parrocchie dei comuni di Montebelluna, Trevignano, Caerano di San Marco, Cornuda, Crocetta del Montello e Pederobba. La popolazione del territorio ammonta a 66.089 unit\u00e0.\nVicariato di Nervesa.\nComprende le parrocchie dei comuni di Nervesa della Battaglia, Arcade, Povegliano, Giavera del Montello e Volpago del Montello. La popolazione del territorio ammonta a 31.699 unit\u00e0.\nVicariato di Noale.\nComprende le parrocchie dei comuni di Noale, Salzano, Santa Maria di Sala e Scorz\u00e8; non vi sono comprese le parrocchie delle frazioni Caltana, Caselle de' Ruffi e Sant'Angelo del comune di Santa Maria di Sala, che appartengono alla diocesi di Padova. La popolazione del territorio ammonta a 55.173 unit\u00e0.\nVicariato di Paese.\nComprende le parrocchie dei comuni di Paese, Istrana, Morgano, Quinto di Treviso, Zero Branco. La popolazione del territorio ammonta a 55.682 unit\u00e0.\nVicariato di San Don\u00e0 di Piave.\nComprende le parrocchie dei comuni di San Don\u00e0 di Piave, Meolo, Fossalta di Piave, Musile di Piave, Noventa di Piave; non vi appartengono le parrocchie di Grassaga, Foss\u00e0 (diocesi di Vittorio Veneto) e Cittanova (patriarcato di Venezia), tutte in comune di San Don\u00e0 di Piave; vi appartiene invece Ca' Nani, frazione di Jesolo priva di parrocchia e rientrante in quella di Santa Maria di Piave. La popolazione ammonta a 71.383 unit\u00e0.\nVicariato di Spresiano.\nComprende le parrocchie dei comuni di Spresiano, Villorba, Maserada sul Piave, Breda di Piave, Carbonera. La popolazione del territorio ammonta a 56.389 unit\u00e0.\nCollaborazioni pastorali.\nIl 26 febbraio 2012 il vescovo Gianfranco Agostino Gardin ha istituito ufficialmente le prime quattro \"Collaborazioni pastorali\" che coinvolgono 19 parrocchie chiamate a condividere tra loro iniziative e risorse, tra cui, a lungo andare, lo stesso parroco, data la crisi vocazionale che ha colpito la stessa diocesi veneta.\nA queste vanno ad aggiungersi le Collaborazioni istituite il 2 dicembre."}
{"id": "715009", "revid": "2196166", "url": "https://it.wikipedia.org/wiki?curid=715009", "title": "Uruguay (fiume)", "text": "L'Uruguay (in spagnolo, \"r\u00edo Uruguay\") \u00e8 un fiume dell'America meridionale.\nScorre da nord a sud bagnando il Brasile, l'Argentina e l'Uruguay. Viene principalmente utilizzato per la produzione di energia elettrica.\nOrigine del nome.\nIl nome del fiume proviene dall'interpretazione dei colonizzatori spagnoli della parola che i locali usavano per indicarlo. Il nome originale, \"Urugua'\u00fd\", in lingua guaran\u00ed, significa \"il fiume degli uccelli colorati\"\nCaratteristiche fisiche.\nSecondo le sue caratteristiche idrografiche, il fiume Uruguay pu\u00f2 essere considerato fisicamente composto da tre sezioni: la superiore, l'intermedia e l'inferiore.\nA partire dalla confluenza del fiume Cuareim (frontiera nord tra Uruguay e Brasile) il suo letto \u00e8 occupato da numerose isole e fondali bassi e rocciosi. Importanti affioramenti di basalto determinano le cascate denominate \"Salto Grande\" (adesso sostituite dall'omonima diga) e \"Salto Chico\" (Salto Piccolo).\nLa portata media in corrispondenza delle citt\u00e0 di Salto e Concordia \u00e8 di 4622\u00a0m\u00b3/s. \nIl massimo registrato dal 1898 \u00e8 di 37.714\u00a0m\u00b3/s (anno 1992). Il minimo registrato dallo stesso anno \u00e8 di 109\u00a0m\u00b3/s e si \u00e8 verificato l'anno 1945 (all'interno dell'emiciclo secco 1920-1970).\nPrincipali affluenti.\nGli affluenti che sono categorizzati come fiumi sono i seguenti:\nNavigabilit\u00e0.\nLa maggior parte della navigazione sul fiume Uruguay si concentra nel suo settore inferiore, specialmente tra le citt\u00e0 di Concepci\u00f3n del Uruguay e lo sbocco nel R\u00edo de la Plata.\nNonostante ci\u00f2, l'Uruguay \u00e8 navigabile fino al Salto Chico, sebbene la mancanza di profondit\u00e0 nei passi \"Vera\" e \"Almir\u00f3n\" rende possibile la navigazione al nord di Fray Bentos, per arrivare ai porti di Paysand\u00fa e Salto, solo da parte di imbarcazioni di piccola dimensione. Prima del Salto Chico, in Brasile, tra le citt\u00e0 di S\u00e3o Borja e Uruguaiana, si osservano alcune forme di navigazione, sebbene da parte di imbarcazioni di ridotta portata.\nA valle, il fiume si insena e scorre con meno velocit\u00e0 verso Paysand\u00fa e Fray Bentos, essendo presente in questa citt\u00e0 un porto di acque profonde, al pari di Nueva Palmira.\nSfruttamento del fiume.\nIl principale utilizzo che si fa del fiume \u00e8 quello di generare energia idroelettrica, per mezzo della Diga di Salto Grande (propriet\u00e0 di Uruguay e Argentina), che si trova situata dove anteriormente si trovavano le cascate omonime.\nAttualmente \u00e8 allo studio un progetto per costruire un complesso idroelettrico chiamato \"Garab\u00ed\", 7 chilometri a valle della citt\u00e0 argentina di Garruchos e della citt\u00e0 omonima brasiliana. Il progetto \u00e8 destinato alla fornitura di energia elettrica e allo sfruttamento dei terreni adiacenti per mezzo dell'irrigazione."}
{"id": "715011", "revid": "120011007", "url": "https://it.wikipedia.org/wiki?curid=715011", "title": "Alphonse Karr", "text": "Biografia.\nRedattore capo de \"Le Figaro\", poi fondatore del settimanale satirico \"Gu\u00eapes\" (\"Vespe\"), si dedic\u00f2 anche alla vita politica, dapprima candidandosi senza successo alla Costituente della Seconda Repubblica francese (in occasione della Rivoluzione del 1848), poi sostenendo altri candidati politici.\nDopo il colpo di stato del 2 dicembre 1851 messo a segno da Luigi Napoleone Bonaparte, Karr si ritir\u00f2 sulla Costa azzurra (a Saint-Rapha\u00ebl, nei pressi di Nizza), ove si dedic\u00f2 con molto successo al giardinaggio (divenne un imprenditore florovivaistico famoso e ibrid\u00f2 un tipo di dalia che oggi porta il suo nome).\n\u00c8 anche autore di una gran quantit\u00e0 di aforismi. Oltre al giardinaggio, fu un grande appassionato di pesca e scrisse anche su questi temi.\nIl suo racconto \"Les Willis\" serv\u00ec da fonte per l'opera \"Le Villi\" di Giacomo Puccini (1884).\nOpere.\nFu uno scrittore molto prolifico, autore di romanzi, novelle, opere satiriche, saggi. Eccone alcuni titoli:"}
{"id": "715013", "revid": "767487", "url": "https://it.wikipedia.org/wiki?curid=715013", "title": "Groove (film)", "text": "Groove \u00e8 un film del 2000, diretto da Greg Harrison.\nIl film racconta una notte nella scena di rave clandestini a San Francisco tutto inizia tramite un passaparola in internet scaturito da una singola e-mail inviata da una ragazza e si viene a sapere che presto ci sar\u00e0 un immenso ed epico rave in un magazzino abbandonato. Intere comunit\u00e0 elettroniche affamate di trance si dirigono verso \"la notte della loro vita\". \nJohn Digweed ha avuto un ruolo nel film molto importante, quasi determinante in quanto ha contribuito a scrivere i pezzi di musica elettronica per il film con Nick Muir sotto il suo alias di Bedrock.\nTrama.\nIl film racconta la storia di un rave notturno. Il film \u00e8 stato suddiviso in segmenti da cui si susseguono DJ-set fatti da DJ reali ma allo stesso tempo attori. I DJ sono: Forest Green, WishFM, Polywog, and Digweed. Seguiti da David Turner (Hamish Linklater) che partiti da una scena di clubbing diventano DJ clandestini di rave quando nel film il fratello Colin (Denny Kirkwood) li ingaggia nel giro illegale fatto di musica trance, droghe e sesso."}
{"id": "715014", "revid": "34392", "url": "https://it.wikipedia.org/wiki?curid=715014", "title": "The Maiden Who Travels the Planet", "text": ""}
{"id": "715015", "revid": "1906976", "url": "https://it.wikipedia.org/wiki?curid=715015", "title": "Emblema del Mozambico", "text": "L'emblema del Mozambico, simbolo araldico del paese, \u00e8 adottato il 2 novembre 1990.\nDescrizione.\n\u00c8 composto da una ruota dentata dorata (che simboleggia la ricchezza industriale) circondata da una pianta di mais e una di canna da zucchero (che rappresentano la ricchezza agricola). In alto \u00e8 presente una stella rossa che rappresenta il socialismo.\nAll'interno dell'ingranaggio \u00e8 possibile riconoscere un libro, una zappa ed un fucile che simboleggiano rispettivamente l'istruzione, la produzione e la difesa. Il sole in fondo allo stemma rappresenta la speranza di una vita migliore."}
{"id": "715017", "revid": "767487", "url": "https://it.wikipedia.org/wiki?curid=715017", "title": "The Making of A Night at the Opera", "text": "The Making of A Night at the Opera \u00e8 un DVD dei Queen, pubblicato nel marzo del 2006.\nIl DVD, uscito in seguito al \"30th Anniversary Collectors Edition\" di \"A Night at the Opera\", mostra le registrazioni e i \"lavori in corso\" del disco pi\u00f9 costoso dell'epoca, con interviste ai componenti della band e ai produttori dell'album del 1975.\nIl DVD \u00e8 arrivato in 3\u00aa posizione nella classifica britannica."}
{"id": "715018", "revid": "125365430", "url": "https://it.wikipedia.org/wiki?curid=715018", "title": "Zoning Improvement Plan", "text": "Lo zoning improvement plan code, o pi\u00f9 semplicemente ZIP code o codice ZIP, \u00e8 il codice postale degli Stati Uniti d'America.\nLa versione base del codice ZIP consiste di cinque cifre, ma esiste anche una versione pi\u00f9 estesa, lo ZIP+4 code, che aggiunge al codice ZIP altri 4 caratteri, che consentono di inviare la posta a uno specifico indirizzo.\nIl termine \"ZIP code\" era originariamente un marchio registrato dal Servizio postale statunitense (United States Postal Service, USPS), ma la registrazione \u00e8 scaduta.\nI precedenti.\nIl servizio postale degli Stati Uniti ha adottato le zone postali per le metropoli nel 1943. Ad esempio:\n John Smith\n 3256 Epiphenomenal Avenue\n Minneapolis 16, Minnesota\nin cui \"16\" \u00e8 il numero della zona postale all'interno della citt\u00e0.\nSviluppo.\nDurante i primi sessanta si rese necessario un sistema pi\u00f9 generale e, il 1\u00ba luglio 1963, furono annunciati codici ZIP non obbligatori per tutti gli USA. Un impiegato delle Poste, Robert Moon, \u00e8 considerato il padre del codice ZIP. Egli present\u00f2 per primo la sua proposta nel 1944 mentre lavorava con la qualifica di ispettore postale. Le Poste riconoscono il contributo di Moon limitatamente alle prime tre cifre del codice ZIP, che individua la regione del Paese.\nNella maggior parte dei casi, le ultime due cifre del codice ZIP coincidono con le vecchie zone postali, quindi:\n John Smith\n 3256 Epiphenomenal Avenue\n Minneapolis, Minnesota 55416\nNel 1967 furono rese obbligatorie per l'affrancatura di seconda e terza classe per la corrispondenza voluminosa e il sistema venne presto adottato sistematicamente.\nDurante gli anni 1970 le Poste degli USA utilizzarono un fumetto, Mr. ZIP, per promuovere l'adozione del codice ZIP.\nAbbreviazioni postali.\nInoltre furono introdotte abbreviazioni postali a due lettere per indicare gli Stati, eliminando la necessit\u00e0 di scrivere per esteso il nome dello Stato. Ad esempio California diventa CA, Porto Rico (PR), Samoa Americane (AS), ecc. L'abbreviazione a due lettere viene assegnata anche ad alcuni ex territori sotto Amministrazione Fiduciaria degli Stati Uniti nel Pacifico, come gli Stati Federati della Micronesia (FM), che oggi sono stati indipendenti.\nAnalogamente gli indirizzi dell'esercito degli USA hanno anch'essi abbreviazioni postali per le Forze Armate degli USA. La corrispondenza indirizzata a questi recapiti \u00e8 inviata alle Poste dell'Esercito (Army Post Office) o dell'Aeronautica (Airforce Post Office) o della Marina (Fleet Post Office) che pu\u00f2 essere anche impiegata per la corrispondenza indirizzata a molte delle missioni diplomatiche d'oltremare degli USA.\nZIP+4.\nNel 1983, il Servizio Postale cominci\u00f2 ad adottare un codice ZIP esteso, il cosiddetto \"ZIP+4\", che spesso viene chiamato il \"codice pi\u00f9-quattro\" (\"\"plus-four codes\"). Il codice ZIP+4 impiega lo ZIP base a cinque cifre pi\u00f9 4 cifre addizionali (separate dalle precedenti con un tratto d'unione) per identificare una segmentazione geografica all'interno dell'area di consegna definita dalle 5 cifre, come per esempio un isolato di una citt\u00e0 oppure un edificio con un grande numero di appartamenti oppure un destinatario di posta che riceve grandi volumi di corrispondenza, o comunque una qualunque entit\u00e0 per la quale l'adozione di una identificazione ulteriore sia di aiuto per lo smistamento e la consegna della corrispondenza. L'uso del codice \"plus-four\"\" non \u00e8 strettamente richiesto ma aiuta il Servizio Postale ad indirizzare la corrispondenza in modo pi\u00f9 efficiente ed accurato, poich\u00e9 riduce lo smistamento manuale e diminuisce in modo significativo la possibilit\u00e0 di errori umani e di errori di consegna.\nCodice a barre postale.\nIl codice ZIP viene spesso convertito in un codice a barre detto POSTNET (Postal Numeric Encoding Technique), che viene stampato anch'esso sulla corrispondenza, per rendere pi\u00f9 semplice lo smistamento con macchine automatiche. A differenza della maggior parte dei sistemi di codici a barre, POSTNET utilizza barre lunghe e corte, non barre sottili e spesse. Il codice a barre pu\u00f2 essere stampato dal mittente, oppure l'ufficio postale pu\u00f2 applicarne uno alla ricezione. Se il codice viene generato dall'ufficio postale, si utilizza una macchina dotata di OCR, oppure, se non se ne pu\u00f2 fare a meno, una persona legge l'indirizzo. (Le macchine automatiche hanno la tendenza a incidere il codice nel bordo inferiore delle cartoline postali, spesso rendendo illeggibile la firma.)\nChi effettua una spedizione di corrispondenza voluminosa pu\u00f2 ottenere uno sconto sull'affrancatura se provvede a stampare il codice a barre. Questa operazione richiede soltanto una serie di caratteri da stampa oppure dei semplici font per computer disponibili spesso gratuitamente o a prezzo di costo, oltre alla conoscenza di almeno il codice principale a cinque cifre se non si conoscono tutte le nove cifre. Due ulteriori cifre vengono impiegate di solito per indicare l'esatto punto di recapito, cos\u00ec che ciascun singolo punto del Paese raggiungibile da una consegna postale abbia il suo unico codice a 11 cifre. Queste due cifre sono spesso le ultime due dell'indirizzo stradale oppure della casella postale, sebbene vengano anche assegnati dall'ufficio postale locale anche cifre del punto di consegna non-numeriche o alfabetiche. L'ultima cifra \u00e8 \"sempre\" una cifra di controllo, ottenuta sommando le 5, oppure 9, oppure 11 cifre, e poi sottraendo l'ultima cifra del risultato da 10. (Quindi la cifra di controllo per 10001-0001 00 sarebbe 7, ossia 1+1+1=3 e 10\u22123=7.) Il mittente deve soltanto digitare qualcosa come /100010001007/ impiegando il font POSTNET a 12-cifre per creare il codice a barre da stampare.\nStruttura e distribuzione.\nI codici ZIP sono generati iniziando con la prima cifra che rappresenta un certo gruppo di Stati degli USA, la seconda e la terza cifra insieme rappresentano una regione degli USA in quel gruppo (o magari una metropoli). La quarta e la quinta cifra rappresentano aree pi\u00f9 specifiche, come piccoli paesi o zone di quella citt\u00e0. Alla citt\u00e0 principale di una regione, se esiste, spesso viene dato il primo codice ZIP per quella regione; dopodich\u00e9 l'ordine numerico segue spesso l'ordine alfabetico. Similmente ai codici d'area, i codici ZIP vengono a volte divisi e cambiati, soprattutto quando un'area rurale diventa un'area suburbana.\nDa un punto di vista geografico, i codici ZIP pi\u00f9 bassi sono nella regione del New England come il 02107 che identifica Boston (Massachusetts). I numeri aumentano seguendo la direzione Sud lungo la East Coast, come 10036 (New York City), 20500 (Washington), 30303 (Atlanta (Georgia)). Da l\u00ec, i numeri cominciano a aumentare seguendo la direzione Nord e Ovest. Ad esempio, 40202 \u00e8 a Louisville (Kentucky), 50309 a Des Moines (Iowa), 60601 a Chicago (Illinois), 75201 a Dallas (Texas), 80202 a Denver (Colorado), 94111 a San Francisco (California), 98101 a Seattle (Washington) e 99950 a Ketchikan (Alaska).\nAltri territori degli USA hanno codici che iniziano con 9. Le due cifre successive rappresentano il punto di distribuzione metropolitano (ad esempio 432xx = Columbus OH), e la quarta e quinta cifra rappresenta la zona della citt\u00e0 (se si \u00e8 in un'area metropolitana) oppure un paese o una citt\u00e0 (se non si \u00e8 all'interno di un'area metropolitana): 43209 (4 = Ohio, 32 = Columbus, 09 = Bexley).\nAlcune agenzie governative, recapiti commerciali oppure edifici che ricevono volumi di corrispondenza particolarmente elevati possiedono il loro codice ZIP particolare, come lo 81009 per il Centro di Informazioni Federale per il Cittadino (Federal Citizen Information Center, FCIC) dei Servizi Generali per l'Amministrazione degli USA (General Services Administration, GSA) a Pueblo (Colorado), 30385 per BellSouth ad Atlanta, e 10048 per il complesso del World Trade Center in New York (sino alla sua distruzione avvenuta l'11 settembre 2001). La Casa Bianca possiede un codice ZIP segreto, distinto da quello pubblico (20500), per permettere al Presidente degli Stati Uniti e alla sua famiglia di ricevere la corrispondenza privata.\nAltri impieghi.\nI servizi di corriere differenti dalla USPS, come Federal Express, United Parcel Service, e DHL chiedono il codice ZIP per realizzare una distribuzione interna ottimizzata del collo. Ci\u00f2 evita di richiedere ai clienti altri indicatori del percorso, come le lettere IATA dell'aeroporto o del terminale ferroviario di destinazione.\nI codici ZIP sono impiegati non soltanto per rintracciare la corrispondenza ma anche per raccogliere statistiche geografiche sugli USA. L'Ufficio per il Censimento degli Stati Uniti tiene una registrazione della latitudine e longitudine del punto centrale di ciascun codice ZIP, costituendo un database che molte altre compagnie vendono. I dati sono spesso impiegati in campagne di direct mail in un processo detto di ZIP code marketing, sviluppato da Martin Baier. Dati raggruppati per codice ZIP vengono usati anche per analizzare fattori geografici di rischio, una pratica comune agli ambienti assicurativo, industriale e bancario nota polemicamente come redlining.\nNell'anno 2000, la rivista \"National Geographic\" ha istituito una particolare rubrica che tratta ogni mese di un particolare codice ZIP degli USA."}
{"id": "715020", "revid": "775372", "url": "https://it.wikipedia.org/wiki?curid=715020", "title": "Referendum in Svezia", "text": "Dall'introduzione del parlamentarismo in Svezia, si sono tenuti sei referendum. La Costituzione del 1974 fornisce le regole per i referendum vincolanti; nonostante questo, nessuna delle consultazioni referendarie mai tenute \u00e8 stata vincolante, ma si \u00e8 trattato piuttosto di referendum consultivi, che non vincolavano formalmente il Riksdag ad attenersi al risultato. L'ultimo referendum, sull'adozione dell'euro, si \u00e8 tenuto il 14 settembre 2003, mentre quello riguardante l'ingresso nell'Unione europea ha avuto luogo il 13 novembre 1994."}
{"id": "715024", "revid": "1522738", "url": "https://it.wikipedia.org/wiki?curid=715024", "title": "On the Way to a Smile", "text": "On the Way to a Smile \u00e8 un romanzo scritto da Kazushige Nojima pubblicato in Giappone nel 17 aprile 2009, in Italia \u00e8 stato pubblicato dalla J-Pop (azienda) il 6 maggio 2020. Fa parte della \"Compilation of Final Fantasy VII\".\nNarra vicende accadute fra il finale dell'originale \"Final Fantasy VII\" e l'inizio di \"\".\n\u00c8 diviso in pi\u00f9 parti che narrano di come la vita dei protagonisti della serie sia rimasta da una parte immutata e dall'altra sconvolta dagli avvenimenti e dai cambiamenti repentini che ha subito il pianeta dopo lo smantellamento della S\"hinra Corporation\" e di come si sia evoluta la vita di ognuno nel tempo trascorso.\nCome molte parti del capitolo \"Final Fantasy VII\", il libro resta confinato in Giappone soprattutto per motivi di copyright; la Square ha deciso di non esportare alcuni capitoli di \"Final Fantasy VII\" per mantenere sia il controllo sulla storia, sia determinati privilegi.\nTrama.\nIl caso di Denzel.\nRacconto composto da quattro capitoli e narrato indirettamente attraverso il punto di vista di Denzel, il giovane orfano apparso per la prima volta in Advent Children. Johnny, un disgraziato che incontriamo per la prima volta in Final Fantasy VII, ha aperto un bar tutto suo nella nuova citt\u00e0 di Edge. Impressionato dalla forza di volont\u00e0 di Tifa e dal suo modo di affrontare la vita, Johnny inizier\u00e0 a raccontare ai suoi clienti di quanto Tifa fosse meravigliosa e presto perder\u00e0 tutti i clienti in questo modo (in quanto se ne vanno nel bar di Tifa). Tifa intanto \u00e8 intenta a curare gli orfani della citt\u00e0. Un giorno Denzel ha un incontro segreto con Reeve Tuesti nel bar di Johnny, in quanto vuole diventare un membro della WRO, un'organizzazione nata al fine di ricostruire il Pianeta. Denzel gli racconta il suo passato, di come \u00e8 divenuto orfano, di come ha vissuto il giorno in cui il Lifestream emerse per fermare Meteor, di quando si ammal\u00f2 del Geostigma e di come conobbe Tifa, Cloud, e Marlene.\nIl caso di Tifa.\nQuesto secondo racconto \u00e8 stato pubblicato poco dopo Il Caso di Denzel e vede come protagonista Tifa, che racconta le vicende avvenute dopo la caduta di Meteor, includendo alcuni particolari del racconto di Denzel. Aiuta a chiarire alcuni punti oscuri del film, tra cui la precisa locazione della citt\u00e0 e degli avvenimenti.\nIl caso di Barret.\nRacconta del passato di Barret, di come ha perso il braccio e di come ha iniziato a cercare una nuova fonte energetica per il Pianeta.\nSuccessivamente al film Advent Children Complete, sono stati scritti altri quattro casi, rispettivamente di: Yuffie, Nanaki (Red XIII), ShinRa e Lifestream.\n\"The Maiden Who Travels the Planet\".\n\"The Maiden Who Travels the Planet\" \u00e8 un romanzo scritto da Benny Matsuyama. Ancora oggi si discute se esso sia da considerarsi canonico o meno: in alcune guide \"Ultimania\" che citano i racconti di \"On The Way to a Smile\", a The Maiden non \u00e8 stato fatto nemmeno un accenno. Inoltre, alcune parti del racconto sembrano contraddire gli avvenimenti del gioco originale.\n\"The Maiden Who Travels the Planet\" racconta l'intera storia di Aeris, dalla nascita alla morte e anche oltre. Dopo la sua sfortunata morte per mano di Sephiroth, infatti, Aeris si trova nel Lifestream (paragonato al Purgatorio della Divina Commedia) e incontra le vittime di Jenova, tra cui molti personaggi dell'AVALANCHE che morirono nel corso del gioco, come Jessie, Wedge, e Biggs. Tra le diverse anime che incontra c'\u00e8 quella di Zack Fair, il suo primo amore adolescenziale, SOLDIER di prima classe, dato per disperso e poi scoperto morto. Il racconto cerca anche di fare luce sui sentimenti che provava la giovane fioraia; diversi anni dopo la scomparsa di Zack, Aerith incontra Cloud Strife, l'eroe di FF7. La strana somiglianza negli atteggiamenti tra Cloud e Zack (viene ripetuto molto spesso il discorso dei loro occhi molto simili, infatti entrambi hanno esposto il loro corpo all'energia Mako), accende inizialmente l'interesse della fioraia nei confronti di Cloud, dal loro primo incontro. Ma poco a poco, facendo chiarezza nei suoi sentimenti, si scoprir\u00e0 innamorata di Cloud, amandolo per ci\u00f2 che \u00e8, desiderando di proteggerlo pi\u00f9 di qualsiasi altra cosa. Si dice anche che Aeris condusse Tifa da Cloud nel Lifestream. Alla fine si scopre che Aeris, grazie all'aiuto di molte altre anime, salv\u00f2 il Pianeta invocando il Lifestream."}
{"id": "715048", "revid": "287204", "url": "https://it.wikipedia.org/wiki?curid=715048", "title": "Tushratta", "text": "Biografia.\nI primi anni.\nFiglio di Shuttarna II sal\u00ec al trono in seguito ad un complotto che elimin\u00f2 suo fratello maggiore Artashumara successore del padre, ordito da un certo UD-hi (o Uthi).\nIl regno di Tushratta dovrebbe collocarsi intorno alla met\u00e0 del secolo in quanto la corrispondenza diplomatica egizia del tempo, le famose lettere di Amarna, riportano contatti sia con Amenhotep III che con Amenhotep IV (Akhenaton).\nQuando sal\u00ec al trono Tushratta probabilmente era in giovane et\u00e0 e probabilmente la sua incoronazione fu solo un paravento per permettere ad un usurpatore di esercitare il potere; in seguito per\u00f2 riusc\u00ec a riconquistare il potere grazie all'aiuto del faraone suo genero. Si tratta per\u00f2 solo di supposizioni ricavate dalle citate tavolette cuneiformi di Arnarna\nAd Amenhotep III il sovrano di Mitanni invi\u00f2 in sposa una figlia, Tadukhipa e, in occasione di una grave malattia del sovrano egizio, invi\u00f2 la statua di Ishtar di Ninive ritenuta possedere poteri curativi.\nNella corrispondenza con Amenhotep IV rimangono gli appelli, inascoltati da parte egizia, con la richiesta di oro per la costruzione di una statua.\nMorir\u00e0 ucciso dal figlio Shattiwaza che divenne re con l'appoggio degli Ittiti del re \u0160uppiluliuma I.\nLa Crisi.\n\u00c8 durante il regno di Thusratta che Mitanni inizia la sua parabola discendente sotto i colpi dell'impero Ittita ed a causa dell'ascesa del regno assiro. Gli egiziani avevano la percezione che il potere dell'impero dei Mitanni stava giungendo alla sua fine e per questo, al fine di assicurare i territori di confine in Siria, il nuovo faraone Akhenaten prese accordi con gli inviati degli Ittiti e degli Assiri, il primo Stato vassallo Mitanni. Dalle lettere di Amarna sappiamo della richiesta disperata di Tushratta di oro per costruire una statua di Akhenaton che si trasform\u00f2 in una grave crisi diplomatica.\nDella debolezza dell'impero dei Mitanni approfittarono i regni di Aziru e di Amurru, importanti stati vassalli, per prendere accordi segreti con il re gli Ittiti \u0160uppiluliuma I. Le informazioni forniteci dal posteriore trattato tra Suppiluliuma e Shattiwaza riferiscono come il sovrano ittita avrebbe stretto alleanza con Artatama II un pretendente al trono di Mitanni rivale di Tushratta. Nel testo Tushratta \u00e8 definito \"re di Mitanni\" mentre Artatama II \u00e8 detto \"re di Hurri\".\nDurante il regno di Tushratta il sovrano ittita \u0160uppiluliuma I condusse quella che \u00e8 detta \"prima campagna di Siria\" con la conquista dei territori mitannici di \"Amurru\" e \"Nuhashshe\". In una successiva campagna militare fu riconquistato da Suppiluliuma I anche il regno di Kizzuwatna che era uscito dalla sfera di influenza Ittita per allearsi con Mitanni e cos\u00ec anche i regni di Arzawa, Ishuna ed Aleppo tutti vassalli di Mitanni. Suppiluliuma invase cos\u00ec la parte occidentale della valle dell'Eufrate sottraendo gran parte dei territori dell'impero dei Mitanni.\nConflitto mitannita-ittita.\nSuppiluliuma inizi\u00f2 a saccheggiare le regioni sulla riva occidentale dell'Eufrate e annesse la regione del Monte Libano; come risposta Tushratta minacci\u00f2 di eseguire razzie attraversando il fiume se fosse stato rubato un singolo agnello o rapito un bambino.\nSuppiluliuma reclam\u00f2 allora la sovranit\u00e0 sulle terre di Ishuwa, nell'alto Eufrate, che si erano separate da Hatti durante il regno di suo nonno e che questi non era riuscito a riconquistare.\nNel testo pervenutoci Suppiluliuma afferma poi di aver sconfitto le citt\u00e0 che si erano ribellate al tempo di suo padre ma che i superstiti di queste avevano trovato rifugio, grazie all'appoggio di Mitanni, proprio nel territorio di Ishuwa.\nPrima Campagna.\nLa restituzione dei fuoriusciti era, nei trattati diplomatici dell'epoca, parte integrante degli accordi tra stati e tra governanti e loro vassalli, cosicch\u00e9 l'aver offerto rifugio a questi attraverso Ishuwa costitu\u00ec per gli Ittiti il pretesto per attaccare Mitanni.\nUn esercito ittita super\u00f2 i confini entr\u00f2 in Ashuwa e riport\u00f2 i fuoriusciti sotto proprio dominio. \nL'esercito ittita marci\u00f2 poi attraverso vari distretti verso Washukanni la capitale mitannica. Suppiluliuma afferma di aver depredato la regione e di aver riportato copioso bottino di prigionieri, bovini, pecore e cavalli neri ad Hatti. Egli afferma anche che Tushratta fu sconfitto, bench\u00e9 apparentemente fosse fallita la conquista della capitale, atto di cui non si parla. La guerra indebol\u00ec Mitanni ma non lo distrusse.\nSeconda Campagna.\nIn una seconda campagna gli ittiti attraversarono l'Eufrate e sottomisero Halab, Mukish, Niya, Arahati, Apina e Qatna ed altre citt\u00e0 il cui nome non ci \u00e8 prevenuto. Il bottino proveniente da Arahati comprendeva anche guidatori di carri da guerra che furono trasferiti in Hatti con tutte le loro cose. Nell'antichit\u00e0 era pratica comune incorporare truppe nemiche sconfitte nel proprio esercito e questo potrebbe rappresentare il tentativo ittita di far fronte alla pi\u00f9 potente arma di Mitanni, i carri da guerra, costruendo, o potenziando, una analoga unit\u00e0 bellica con le stesse truppe mitannite.\nNel complesso Suppiluliuma sottrasse al domino di Tushratta tutte le terre dal monte Libano fino alle foci dell'Eufrate, bench\u00e9 i nomi di governatori ittiti e di vassalli vengano riportati solamente per alcune citt\u00e0 e regni."}
{"id": "715052", "revid": "93556", "url": "https://it.wikipedia.org/wiki?curid=715052", "title": "A\u1e25mad Sh\u0101h Mas\u02bf\u016bd", "text": "Nato a Bazarak, nel nord dell'Afghanistan, di etnia tagika, fu comandante rispettato e amato dei combattenti musulmani della resistenza afghana contro l'Unione Sovietica durante la guerra sovietico-afghana prima, e contro i talebani poi.\nDurante la guerra civile afghana divergenze politiche e ideologiche lo opposero lungamente al Partito islamico di Gulbuddin Hekmatyar. Con la vittoria del fronte di Burhanuddin Rabbani, da lui sostenuto, fu nominato ministro della Difesa. Oltre a essere un apprezzato uomo di cultura, amante della poesia, si dimostr\u00f2 un abile stratega militare.\nBiografia.\nGiovinezza.\nA\u1e25mad Sh\u0101h Mas\u02bf\u016bd nacque nell'alta valle del Panjshir, tra i villaggi di Bazarak e di Jangalak, il 2 settembre 1953, in quello che era il Regno dell'Afghanistan. Suo padre era un ufficiale della polizia afghana. Suo fratello minore era Ahmad Diy\u0101\u02be Mas\u02bfud. All'et\u00e0 di cinque anni cominci\u00f2 a frequentare la scuola di grammatica a Bazarak fino a quando il padre non fu promosso capo della polizia a Herat. L\u00ec Massoud frequent\u00f2 il 3\u00ba e 4\u00ba grado della scuola e ricevette l'insegnamento religioso presso la moschea Masjed-e Jame (Moschea congregazionale).\nPi\u00f9 tardi il padre venne nuovamente trasferito, questa volta a Kabul, dove Mas\u02bf\u016bd studi\u00f2 presso il Lyc\u00e9e Esteqlal (lett. \"Liceo Indipendenza\"), il liceo francese della citt\u00e0, dove otterr\u00e0 il Baccalaureat. In quanto capitale, Kabul era anche il polo culturale pi\u00f9 importante del paese, e Mas\u02bf\u016bd, in qualit\u00e0 di figlio di un alto ufficiale della polizia, pot\u00e9 permettersi di studiare nel prestigioso Istituto politecnico, nella facolt\u00e0 di Architettura, nato in virt\u00f9 del recente, quanto crescente, interesse sovietico per l'Afghanistan.\nQuesta duplice influenza culturale, francese e sovietica, si aggiunger\u00e0 quindi al \u201cnaturale\u201d bagaglio islamico di Mas\u02bf\u016bd e determiner\u00e0 nel tempo le sue pi\u00f9 importanti scelte. Infatti, se da un lato la religione sar\u00e0 determinante nell'intera sua vita, d'altro canto il duplice contatto con la modernit\u00e0 della cultura occidentale svilupper\u00e0 in lui un profondo senso nazionalista cos\u00ec come un radicato sentimento anti-sovietico.\nQuesta tensione tra contrastanti sentimenti si fece palese nel corso degli Anni settanta, durante i quali Mas\u02bf\u016bd, spinto dal fervore religioso e da un crescente sentimento nazionalista e indipendentista, organizz\u00f2 una serie di colpi di mano, tanto audaci quanto mal organizzati, il cui fallimento lo costrinse dapprima a ripiegare nella sua terra natale, il Panjshir, e poi a spingersi fino in Pakistan, sfruttando quella rete di contatti e connivenze che proprio in quegli anni andava formandosi sul suolo pakistano, con lo scopo di creare un nucleo di resistenza, decisamente connotata in senso islamista, all'imminente e malcelata invasione sovietica dell'Afghanistan.\nNel 1972 entra a far parte della Organizzazione delle giovent\u00f9 musulmane, formazione studentesca della Jam\u02bfiyat-e Islami, guidata dal professore Burhanuddin Rabbani, che si opponeva alla crescente influenza sovietica sul paese, che port\u00f2 nel 1978 al colpo di Stato che depose Mohammed Daud Khan, a sua volta salito al potere tramite un golpe. Nel 1976 il movimento si divise tra i sostenitori di Rabbani da una parte e quelli radicali di Gulbuddin Hekmatyar, che fonder\u00e0 l'Hezb-e Islami.\nFu proprio in quel di Peshawar, la meta dell'esilio di Mas\u02bf\u016bd come di molti altri esuli della rivoluzione islamica afghana, che si delinearono e si costituirono le principali fazioni politiche (le quali erano principalmente espressione delle divisioni etniche afghane) che da quel momento in avanti guidarono la frammentata resistenza del popolo afghano contro l'invasione sovietica prima e la lotta per il potere poi.\nIl colpo di Stato dell'aprile del 1978, avvenuto ad opera del Partito Democratico Popolare dell'Afghanistan (PDPA), dichiaratamente filo-sovietico, ai danni del regime repubblicano di Daud, e la successiva campagna di riforme forzate volte alla laicizzazione e alla sovietizzazione dello Stato, furono gli eventi che spinsero Mas\u02bf\u016bd a tornare clandestinamente in patria, nell'originario Panjshir, e a organizzare, con considerevoli difficolt\u00e0, ci\u00f2 che costituir\u00e0, sia in termini di organico che di struttura organizzativa, la base della resistenza da lui guidata.\nResistenza all'Unione Sovietica.\nSe da un lato \u00e8 evidente la continuit\u00e0 della struttura organizzativa del modello strategico di Mas\u02bf\u016bd, dall'altro \u00e8 inconfutabile che questo stesso apparato si sia confrontato nel tempo con situazioni e problematiche profondamente diverse tra loro.\nInizialmente, dal 1979 al 1989, si tratt\u00f2 di organizzare una struttura che potesse far fronte alla profonda asimmetria di forze che caratterizz\u00f2 il conflitto con l'Unione Sovietica. La strategia di base fu quindi di tipo indiretto e gli anni dell'esilio pakistano di Mas\u02bf\u016bd permisero allo stratega in divenire di conoscere il pensiero di teorici della guerriglia del passato, da Mao Zedong a Giap, passando attraverso qualche raro scritto di Ernesto Che Guevara.\nLa linea strategica cos\u00ec adottata si rivel\u00f2 alla fine vincente e l'Armata Rossa batt\u00e9 in ritirata anche a causa della strenua resistenza offerta dalle milizie di Mas\u02bf\u016bd durante le dieci offensive che i sovietici sferrarono contro la valle del Panjshir.\nGuerra a Kabul.\nSuccessivamente, nel 1992, quando cio\u00e8 Mas\u02bf\u016bd si trov\u00f2 al posto del ministro della Difesa di un nuovo governo costituito dal \"Peshawar Accord\" (un accordo di pace concordato dai partiti afghani dopo la caduta del governo comunista), le condizioni mutarono. La nuova sfida sarebbe stata l'estensione legittima dell'influenza dello Stato al resto del paese. L'intento di dar vita ad un Afghanistan unificato e pacifico non fu portato a termine da Mas\u02bf\u016bd, il quale si trov\u00f2 immediatamente di fronte una guerra iniziata da parte di Gulbuddin Hekmatyar, che sin dai tempi della Guerra fredda con l'URSS era appoggiato dal Pakistan.\nLa situazione degener\u00f2 quasi immediatamente, ai danni principalmente della popolazione civile. Nel 1995 Mas\u02bf\u016bd sconfisse Gulbuddin Hekmatyar ed i suoi alleati. Nel gennaio 1995 l'ascesa del movimento dei talebani lo pose di fronte ad un nuovo avversario, nuovamente sostenuto dal Pakistan. Mas\u02bf\u016bd combatt\u00e9 i talebani per due anni, prima di essere costretto ad abbandonare Kabul nel settembre 1996. Con la conquista di Kabul da parte dei talebani, Mas\u02bf\u016bd ripieg\u00f2 nella valle del Panjshir, dove ingaggi\u00f2 una dura resistenza che gli valse il soprannome di \"Leone del Panjshir\".\nOpposizione ai talebani.\nI talebani avevano instaurato un Emirato Islamico Teocratico fondato su una rigidissima interpretazione del Corano. L'oppressione maggiore fu nei confronti delle donne, private di ogni diritto politico e civile e addirittura interdette dalla vita sociale. Espressione di questo terrore islamico fu inoltre una violenza iconoclasta verso tutti i simboli non islamici, come le immani statue di Buddha di Bamiyan.\nA partire dal 1996, quindi, la struttura militare di Massoud, riunita sotto l'insegna dell'Alleanza del Nord, torn\u00f2 ad operare secondo gli schemi su cui aveva basato la sua vittoria sull'invasore sovietico. La strategia ridivent\u00f2 indiretta e princ\u00ecpi strategici come mobilit\u00e0 e indifferenza alla perdita momentanea di spazio tornarono ad imperare tra i ranghi delle milizie del Panjshir.\nLa resistenza offerta alle offensive dei talebani da parte del sistema militare di Massoud torn\u00f2 ad essere efficace e, cos\u00ec com'era accaduto nel corso degli anni ottanta, l'operato degli uomini del Panjshir fu determinante nel sancire la sconfitta, politica prima ancora che militare (la quale verr\u00e0 sancita successivamente dall'enorme forza di fuoco fornita dalla missione Enduring Freedom), del movimento talebano.\nL'attentato e la morte.\nMas\u02bf\u016bd fu assassinato con un omicidio mirato tramite un attentato suicida il 9 settembre 2001 a Khv\u0101jeh Bah\u0101\u02be od-D\u012bn da due tunisini che si fingevano giornalisti di una emittente marocchina. I due terroristi erano stati reclutati, secondo quanto scoperto dalla polizia belga, a Bruxelles dal loro connazionale Emiro (termine usato per indicare comandanti militari o, come in questo caso, capi terroristi) Sayf All\u0101h Ben Hassine, capo e fondatore dell'organizzazione salafita tunisina detta An\u1e63\u0101r al-Shar\u012b\u02bfa, appartenente alla costellazione qaidista.\nLa bomba, nascosta nella telecamera dei due finti giornalisti, provoc\u00f2 la morte immediata di uno degli attentatori e il ferimento del secondo, poi ucciso in un tentativo di fuga. Dopo l'attentato, infatti, il secondo falso giornalista fu catturato dalle guardie del corpo di Mas\u02bf\u016bd e messo in una cella. Riusc\u00ec a scappare ma, quando fu scoperto, tent\u00f2 di usare la sua pistola, venendo ucciso con un colpo di fucile da una guardia del corpo.\nL'assassinio di Mas\u02bf\u016bd da parte dei talebani e di Bin Laden due giorni prima degli attentati dell'11 settembre avrebbe avuto l'obiettivo di neutralizzare il principale capo militare anti-qaedista presente in Afghanistan, in vista delle prevedibili reazioni occidentali agli attentati dell'11 settembre. Esiste, per\u00f2, anche la tesi che la mentalit\u00e0 criminale di Bin Laden abbia anche voluto preannunciare, con l'uccisione del capo militare Mas\u02bf\u016bd, l'obiettivo di far esplodere l'11 settembre un aereo sul Pentagono (sede dei capi militari USA), cos\u00ec come la distruzione dei Buddha gemelli di B\u0101miy\u0101n abbia voluto preannunciare l'attacco alle Torri gemelle di New York.\nAl funerale di Mas\u02bf\u016bd si calcola che fossero presenti circa centomila persone. Il suo corpo fu tumulato nella citt\u00e0 natale di Bazarak, nella valle del Panjshir. Con la morte di Mas\u02bf\u016bd, il suo posto fu preso da Mohammed Fahim, il secondo comandante pi\u00f9 alto in grado di etnia tagika.\nNomina ad eroe nazionale.\nNel 2002 venne candidato al premio Sakharov per la libert\u00e0 di pensiero, istituito dal Parlamento europeo. Nello stesso anno, il 25 aprile, A\u1e25mad Sh\u0101h Mas\u02bf\u016bd \u00e8 stato proclamato ufficialmente eroe nazionale.\nInfluenza culturale.\nLa fabbrica d'armi americana Magpul ha ideato un fucile in calibro 7,62 NATO (derivato dal precedente progetto Masada in 5,56) per le truppe speciali in Afghanistan che ha chiamato Massoud, dandogli il nome di questo leader che ha combattuto i talebani.\nLa figura di Mas\u02bf\u016bd \u00e8 tra i protagonisti del romanzo \"Un letto di leoni\" dello scrittore gallese Ken Follett. \u00c8 il protagonista del libro \"Massoud l'Afghano, il tulipano dell'Hindu Kush\" di Marika Guerrini e del romanzo \"La Confession de Massoud\" dello scrittore francese Olivier Weber; la sua vicenda \u00e8 stata raccontata nella graphic novel \"Massoud. Il leone del Panjshir\" da Fr\u00e9d\u00e9ric Bihel, Jean-Fran\u00e7ois Charles e Maryse Charles.\nIn musica, Il rapper francese M\u00e9dine, nella canzone \"Du Panjshir \u00e0 Harlem\", presenta un parallelismo tra le figure di Mas\u02bf\u016bd e di Malcolm X.\nIl cantautore Sk\u00f6ll ha dedicato a lui un brano intitolato \"Comandante Massoud\". Il gruppo corso Voce Ventu ha dedicato un brano al Comandante Mas\u02bf\u016bd intitolato \"Rughju di vita.\""}
{"id": "715071", "revid": "287204", "url": "https://it.wikipedia.org/wiki?curid=715071", "title": "Formulazione debole", "text": "Nell'ambito delle equazione differenziali, in particolare delle equazioni alle derivate parziali, \u00e8 di grande importanza lo studio della formulazione debole dei problemi differenziali classici, che per dualit\u00e0 vengono anche chiamati problemi in \"forma forte\" o \"classica\". Risolvere un problema in forma debole significa trovare una soluzione, detta soluzione debole, le cui derivate possono non esistere, ma che \u00e8 comunque soluzione dell'equazione in qualche modo ben preciso. Molto spesso si tratta delle uniche soluzioni che \u00e8 possibile trovare.\nIl concetto di soluzione debole \u00e8 legato a quello di derivata debole: si tratta di definire la nozione di derivata anche per funzioni integrabili ma non necessariamente differenziabili.\nIntroduzione.\nUn problema relativo ad un'equazione differenziale si dice \"ben posto\" se possiede una soluzione, se tale soluzione \u00e8 unica e se dipende in modo continuo dai dati forniti dal problema. Un problema ben posto contiene tutte le caratteristiche ideali al fine di studiarne la risolubilit\u00e0. La soluzione di un'equazione alle derivate parziali di ordine formula_1 si definisce informalmente \"soluzione classica\" o \"soluzione forte\" se \u00e8 una funzione differenziabile fino all'ordine formula_1-esimo e tutte le derivate esistono e sono continue: per risolvere una PDE in senso classico bisogna dunque cercare una funzione liscia o almeno di classe formula_3. La maggior parte delle equazioni differenziali alle derivate parziali non ammette soluzioni classiche, come ad esempio le equazioni di continuit\u00e0. Se si ammette una funzione non differenziabile come soluzione di un problema ben posto tale soluzione \u00e8 una soluzione debole, anche detta \"soluzione generalizzata\" o \"soluzione integrale\". La formulazione debole di un problema deriva da quella forte, e una soluzione del problema forte \u00e8 anche soluzione del problema debole.\nDescrizione generale.\nL'idea di fondo delle formulazioni deboli \u00e8 quella che port\u00f2 anche all'introduzione in matematica delle distribuzioni, o \"funzioni generalizzate\": si tratta di funzionali lineari definiti sullo spazio di funzioni costituito dalle funzioni dette funzioni di test. Lo spazio delle distribuzioni \u00e8 lo spazio duale di quello delle funzioni di test. Si tratta di funzioni in un senso pi\u00f9 generale: alcune distribuzioni, se viste come \"funzioni\", possono anche non avere alcun corrispettivo nell'analisi tradizionale (si veda ad esempio la delta di Dirac). Intuitivamente, se questo spazio \"di test\" \u00e8 abbastanza grande e se ha certe propriet\u00e0, \u00e8 ragionevole pensare di ricostruire la funzione (generalizzata) sapendo come essa agisce su ogni funzione test dello spazio. \nPresa un'equazione, per trovare una soluzione debole si procede generalmente col moltiplicare ambo i termini per una funzione test formula_4, e di integrare poi entrambi i membri su tutto il dominio di interesse. Dopodich\u00e9 si \"scaricano\" le derivate (integrando per parti) dalla funzione formula_5 sulla funzione test formula_4 quanto basta per poter richiedere la minor regolarit\u00e0 possibile sia a formula_5 che a formula_4. Per poter effettuare le integrazioni \u00e8 necessario che sia formula_5 che formula_4 stiano almeno in formula_11 (altrimenti l'integrale non ha senso); inoltre per poter integrare anche i prodotti tra le derivate occorre che stiano anche nello spazio di Sobolev formula_12, dove formula_1 indica il massimo ordine di derivazione che compare dopo aver scaricato le derivate di formula_5 su formula_4. Si consideri dunque un operatore differenziale lineare in un insieme aperto formula_16 in formula_17:\nin cui il multi-indice formula_19 spazia in un sottoinsieme finito di formula_20 ed i coefficienti formula_21 sono funzioni sufficientemente lisce di formula_22. L'equazione formula_23, dopo essere stata moltiplicata per una funzione di test formula_4 liscia e avente un supporto compatto in formula_16, pu\u00f2 essere integrata per parti formula_26 volte in modo che viene ad essere scritta come:\ndove l'operatore differenziale formula_28 \u00e8 dato da:\nIl numero:\nappare poich\u00e9 ogni integrazione per parti produce una moltiplicazione per -1. L'operatore formula_28 \u00e8 l'operatore aggiunto di formula_32.\nSi vede quindi che se l'originale formulazione (formulazione forte) richiede di trovare una funzione formula_5 (soluzione forte) definita su formula_16, differenziabile |\"\u03b1\"|-volte e tale che:\nallora una funzione integrabile formula_5 \u00e8 una soluzione debole se:\nper ogni funzione liscia a supporto compatto formula_4.\nSu domini limitati una soluzione forte \u00e8 anche soluzione debole, in quanto le procedure di integrazione per parti sono lecite. Se ci si pone il problema inverso, cio\u00e8 se una soluzione formula_5 del problema debole soddisfa anche il problema forte, si vede che formula_5 non pu\u00f2 essere soluzione forte se si interpretano le derivate in senso classico per due motivi:\nSi spiega quindi il motivo di considerare formula_5 non pi\u00f9 come una funzione, ma come una distribuzione. Assumendo ci\u00f2 e interpretando le derivate nel senso delle distribuzioni, si pu\u00f2 dire che formula_5 soddisfa il problema forte (nel senso delle distribuzioni).\nAnche l'assunzione dei dati al bordo \u00e8 problematica: per quanto detto sopra, considerando che il bordo del dominio ha sempre misura nulla, parlare del valore di formula_5 sul bordo non ha senso classicamente. La soluzione a questo problema si ha considerando il dato al bordo come limite (nel senso di formula_11) di funzioni di classe formula_50 a supporto compatto che approssimano formula_5 nel senso di formula_42.\nEsempio.\nPer illustrare il concetto, si consideri l'equazione delle onde:\nin cui formula_54 \u00e8 differenziabile con continuit\u00e0 su formula_55. Moltiplicando l'equazione per una funzione liscia e a supporto compatto formula_4, e integrando si ottiene:\nGrazie al teorema di Fubini \u00e8 possibile scambiare l'ordine di integrazione, in modo che integrando per parti in formula_58 il primo termine e in formula_22 il secondo:\nSi nota che gli integrali vanno da \u2212\u221e a \u221e, ma sono sostanzialmente valutati su un dominio chiuso in quanto formula_4 ha supporto compatto. Esiste quindi una funzione formula_5, che pu\u00f2 non essere differenziabile, che soddisfa quest'ultima equazione per ogni formula_4 ma che non \u00e8 una soluzione dell'equazione delle onde: si tratta di una soluzione debole.\nAd esempio:\n\u00e8 una soluzione debole, come si mostra integrando per parti ai lati della retta formula_65.\nLemma di Lax-Milgram.\nSia formula_66 uno spazio di Banach. Si vuole trovare una soluzione formula_67 dell'equazione:\ndove formula_69 e formula_70, con formula_71 lo spazio duale di formula_66.\nIl calcolo delle variazioni mostra come questo sia equivalente a trovare formula_73 tale che per tutti i formula_74 vale:\nSi pu\u00f2 considerare formula_76 un vettore o funzione di test.\nLa formulazione debole del problema significa trovare formula_73 tale che:\ndefinendo la forma bilineare:\nEnunciato.\nIl lemma di Lax-Milgram pu\u00f2 essere applicato alle forme bilineari, anche se non ne \u00e8 la versione pi\u00f9 generale. Sia formula_66 uno spazio di Hilbert e formula_81 una forma bilineare su formula_66 che \u00e8 limitata:\ne \"coercitiva\":\nAllora, per ogni formula_70 esiste una soluzione unica formula_73 per l'equazione:\ne si ha:\nSistema di equazioni lineari.\nAd esempio, nel caso di un sistema di equazioni lineari si ha formula_89, e formula_90 \u00e8 una trasformazione lineare. La formulazione debole dell'equazione:\nconsiste nel trovare formula_73 tale che per ogni formula_74 vale l'equazione:\ndove formula_95 denota il prodotto interno.\nDato che formula_96 \u00e8 una mappa lineare \u00e8 sufficiente provare i vettori di base formula_97:\nUtilizzando l'espansione come combinazione lineare dei vettori di base:\nsi ottiene la forma matriciale dell'equazione:\ndove formula_101 e formula_102.\nLa forma bilineare associata a tale formulazione debole \u00e8:\nSi nota che tutte le forme bilineari su formula_104 sono limitate e in particolare:\nPer quanto riguarda la coercitivit\u00e0, significa che la parte reale degli autovalori di formula_96 non deve essere pi\u00f9 piccola di formula_107. Questo implica che nessun autovalore pu\u00f2 essere nullo, e il sistema \u00e8 quindi risolvibile. Inoltre, si pu\u00f2 stimare:\ndove formula_107 \u00e8 la pi\u00f9 piccola parte reale assunta dagli autovalori di formula_96.\nEsempio monodimensionale.\nSi consideri il seguente problema di Poisson con condizioni al bordo miste omogenee:\nMoltiplicando a destra e a sinistra per una funzione test formula_76, per il momento senza specificare a quale spazio appartiene, e integrando per parti tra formula_114 e formula_115 si ha:\nSfruttando quindi le condizioni al bordo per formula_5 si pu\u00f2 scrivere:\ndove sia formula_5 che formula_76 devono stare in formula_121 affinch\u00e9 gli integrali abbiano senso. Spesso, soprattutto in analisi numerica, si preferisce effettuare il cambio di incognita ponendo:\ndove formula_123 \u00e8 detta \"rilevamento\" di formula_5 sul bordo. La funzione formula_123, infatti, assume al bordo gli stessi valori di formula_5, in modo che formula_127 sia nulla sul bordo. Inoltre formula_123 deve appartenere anch'essa a formula_42, di modo che sostituendo formula_127 nell'equazione si ottenga:\nSe ora si sceglie come spazio delle funzioni test lo spazio:\nallora formula_127 e formula_76 stanno nello stesso spazio. Questo \u00e8 molto utile poich\u00e9 risulta possibile applicare il lemma di Lax-Milgram per verificare se il problema \u00e8 ben posto, cio\u00e8 se ammette un'unica soluzione e se questa dipende con continuit\u00e0 dai dati.\nFormulazione per equazioni ellittiche del secondo ordine.\nUn'equazione differenziale lineare alle derivate parziali ellittica del secondo ordine in formula_135 variabili indipendenti formula_136 definita su insieme aperto formula_137 pu\u00f2 essere scritta in modo generale come:\ndove le variabili sono tutte funzioni di formula_139.\n\u00c8 possibile scrivere tale equazione anche nella forma:\nassumendo formula_141 e formula_142 in formula_143.\nLa soluzione classica di tale problema consiste nella determinazione di una funzione formula_144 che soddisfi l'equazione nella sua forma generale per tutti i vettori formula_145 e che soddisfi inoltre le condizioni al bordo per tutti i vettori formula_146. Tale problema non risulta risolvibile in generale, e per questo motivo si introduce la formulazione debole del problema.\nLa sua derivazione consiste in quattro passi:\nLa formulazione debole richiede quindi a questo punto la determinazione della funzione formula_162 che verifica l'equazione all'ultimo punto. Chiaramente la formulazione classica determina una funzione che soddisfa anche la formulazione debole."}
{"id": "715075", "revid": "15756", "url": "https://it.wikipedia.org/wiki?curid=715075", "title": "Eritrea", "text": "L'Eritrea (in tigrino: \u12a4\u122d\u1275\u122b, \"\u0112rtra\"), ufficialmente Stato di Eritrea, \u00e8 uno Stato che si trova nella parte settentrionale del Corno d'Africa, confinante con il Sudan a ovest, con l'Etiopia a sud e con il Gibuti a sud-est. L'est ed il nord-est del Paese possiedono una lunga linea costiera sul Mar Rosso direttamente di fronte ad Arabia Saudita e Yemen. Sono parte dell'Eritrea l'arcipelago delle isole Dahlak e alcune isole a ridosso delle isole Hanish.\nL'Eritrea \u00e8 uno Stato multilingue e multiculturale, con due religioni prevalenti (islam sunnita e Chiesa ortodossa eritrea) e nove gruppi etnici. Fu creata come entit\u00e0 politica nel 1890 con il nome di Colonia eritrea.\nIl presidente Isaias Afewerki \u00e8 stato eletto dall'Assemblea nazionale, composta da 150 membri del partito unico Fronte Popolare per la Democrazia e la Giustizia, che si \u00e8 costituita nel 1993, poco dopo l'ottenimento dell'indipendenza; \u00e8 al potere da allora, e non ci sono state successive o ulteriori altre elezioni. L'Eritrea \u00e8 di fatto un regime dittatoriale, senza libert\u00e0 politiche e di associazione, senza potere giudiziario e fonti d'informazione indipendenti.\nEtimologia.\nLa parola \"Eritrea\" deriva etimologicamente dal greco antico \"\u1f10\u03c1\u03c5\u03b8\u03c1\u03cc\u03c2\" (erythr\u00f3s), che significa \"rosso\". Il nome \"Mar Rosso\" venne usato fin dall'et\u00e0 ellenistica, come testimonia anche il nome di una famosissima opera anonima di geografia, il \"Periplus Maris Erythraei\" del I secolo, che significa appunto \"Periplo del Mar Eritreo\" (ossia del Mar Rosso). Il fatto che l'odierna Eritrea si affacciasse su questo mare fece guadagnare al Paese il suo nome, che le fu perci\u00f2 attribuito dagli italiani alla fine del XIX secolo, quando costituirono la colonia identificando per la prima volta un'entit\u00e0 territoriale autonoma sul territorio dell'attuale Stato eritreo. Alcuni storici ritengono che la denominazione \"Eritrea\" sia stata ideata e suggerita a Francesco Crispi dallo scrittore scapigliato Carlo Dossi, suo consigliere culturale negli anni della conquista della colonia.\nStoria.\nStoria antica e medievale.\nIntorno al 2.500 a.C., lungo la costa del Mar Rosso esisteva un regno che gli antichi egizi chiamavano \"La terra di Punt\", che significa \u201cTerra degli dei\u201d. Il regno comprendeva una grande fetta di Eritrea settentrionale, alcune parti del Sudan, del Gibuti e aveva come centro il porto di Adulis.\nIntorno al 1000 a.C. i Sabei, partendo dall'attuale Arabia Saudita, attraversarono il Mar Rosso, stabilendosi prima nelle isole Dahlak e poi in diverse aree delle coste e altopiani dell\u2019Eritrea. Alcuni degli insediamenti di spicco del tempo in Eritrea includono Adulis, Kohaito, Metera, Tekondae, e Keskese. Questi insediamenti hanno avuto una loro natura urbana.\nIntorno all\u2019VIII secolo a.C. i diversi insediamenti sabei si riunirono sotto un unico ombrello politico e formarono il Regno di D'mt. Il regno, con centro in Adulis, abbracciava gran parte degli altopiani eritrei e la riva del Mar Rosso, e alcune parti del nord Tigr\u00e8, mantenendo forti legami commerciali e culturali con le civilt\u00e0 greca, romana e meroitica. Il Regno di D'mt port\u00f2 significativi cambiamenti agricoli, religiosi, architettonici, politici e linguistici nei popoli della regione. Gli storici considerano il Regno di D'mt come precursore del Regno axumita.\nNel I secolo d.C., unendo le citt\u00e0 di Adulis, Kohaito, Keskese, Tekonda, Metera, e Axum venne fondato il Regno axumita; buona parte di questo regno si trovava nell'attuale Eritrea e nella parte settentrionale del Tigr\u00e8. Il regno \u00e8 noto per essere esistito a partire dal I secolo fino all'inizio del VII secolo d.C., ma \u00e8 stato nel III secolo che Axum divenne uno stato pienamente sviluppato, raggiungendo l'apice della sua potenza nel IV secolo d.C. Per mostrare il loro potere, i re aksumiti costruirono massicce steli (pilastri in pietra), e alcune di queste sono in piedi ancora nel ventunesimo secolo. La prima volta che il nome di \"Axum\" appare in una fonte storica \u00e8 nel gi\u00e0 citato \"Periplo del Mar Eritreo\", risalente al I secolo d.C.\nDal VI secolo il Regno axumita divent\u00f2 una grande potenza arrivando a conquistare l\u2019Arabia meridionale. Tuttavia, a partire dal VII secolo, il regno cominci\u00f2 a declinare. Dopo la caduta del Regno axumita, la storia eritrea entra nel suo periodo medievale.\nLa conquista e la dominazione ottomana.\nNel 1557 sub\u00ec un'invasione degli Ottomani del sultano Solimano I che port\u00f2 alla conquista di Massaua, Archico e Debarua, la capitale del bahr negus Isacco. Due rivolte di lui furono domate nel 1578, lasciando agli Ottomani gli importanti porti di Massaua e di Archico. Nel corso degli anni 40 del XIX secolo, i francesi tentarono di penetrare nella parte costiera e meridionale del paese, come testimonia un documento di cessione del villaggio di Edd ai colonialisti da parte di uno sceicco locale; tuttavia i vari tentativi risultarono infruttuosi.\nGli Ottomani ebbero il controllo di gran parte delle zone costiere eritree per quasi 300 anni, lasciando i loro possedimenti (una provincia denominata Habesh) ai loro sudditi egiziani nel 1865 prima che essi fossero presi dagli italiani nel 1885. L'interno del paese \u00e8 tradizionalmente influenzato dalla cultura e dall'economia dell'Etiopia, soprattutto per quanto riguarda il Cabess\u00e0 (perlopi\u00f9 cristiano copto) e gli altopiani di Hamasien, Acchel\u00e8-Guzai e Sera\u00e9.\nSuccessivamente, mentre gli egiziani si ritirarono dal Sudan durante la ribellione del Mahdi, i britannici conclusero un accordo per cui gli egiziani poterono ritirarsi attraverso l'Etiopia e nello scambio permisero che l'imperatore dell'Etiopia occupasse quei distretti della pianura che aveva disputato ai turchi e agli egiziani.\nPeriodo coloniale italiano.\nL'inizio dell'occupazione si ebbe nel novembre 1869 con il padre lazzarista Giuseppe Sapeto che, per conto della societ\u00e0 di navigazione Rubattino di Genova, avvi\u00f2 le trattative per la cessione della Baia di Assab al Governo italiano. \u00c8 il primo atto della presenza ufficiale italiana nel continente africano. Nello stesso anno fu siglato con il Sultano locale l'accordo per l'acquisizione da parte dell'armatore Raffaele Rubattino della baia, allo scopo di farne un porto di servizio alle sue navi. Il governo egiziano contest\u00f2 tale acquisizione e rivendic\u00f2 il possesso della baia: da ci\u00f2 segu\u00ec una lunga controversia che si concluse solo nel 1882.\nIl 10 marzo 1882 il governo italiano acquist\u00f2 il possedimento di Assab, che il 5 luglio dello stesso anno divent\u00f2 ufficialmente italiano. Negli anni dal 1885 al 1890 fu acquisita l'importante citt\u00e0 portuale di Massaua (che divenne capitale provvisoria del possedimento d'oltremare) e il controllo italiano si estese nell'entroterra. Nel 1890 l'Eritrea fu ufficialmente dichiarata colonia italiana.\nNel 1893 il Negus etiopico Menelik II denunci\u00f2 il trattato di Uccialli. L'Italia continu\u00f2 la sua espansione verso l'entroterra (Axum, Macall\u00e8, Adua) e nel settembre 1895 si svolse la battaglia dell'Amba Alagi tra le truppe italiane e quelle etiopi, comandate dai Ras: Mekonnen, Alula e Mangascia.\nIl 1\u00ba marzo 1896 gli italiani furono sconfitti ad Adua.\nCol trattato di pace di Addis Abeba, che annullava il trattato di Uccialli, l'Italia riconobbe l'indipendenza dell'impero d'Abissinia e quest'ultimo riconobbe la colonia italiana d'Eritrea.\nDurante il dominio italiano, specie negli anni trenta, l'Eritrea fu la colonia maggiormente ammodernata: furono costruiti migliaia di km di strade, ponti, la ferrovia Massaua-Asmara (iniziata gi\u00e0 alla fine dell'Ottocento), le citt\u00e0 furono sistemate anche con la creazione di numerosi quartieri italiani (ancora visibili).\nBisogna sottolineare che l'Eritrea, rispetto all'Etiopia e alla Somalia italiana, fu la colonia con la pi\u00f9 forte presenza di italiani. Infatti nel censimento del 1939 solo ad Asmara furono censiti Italiani su una popolazione totale di abitanti.\nIl 5 dicembre 1934 avvenne l'incidente di Ual Ual, al confine tra Somalia italiana ed Etiopia, che forn\u00ec il pretesto al regime fascista per aggredire l'Abissinia, partendo il 3 ottobre 1935 dalle basi dell'Eritrea. L'Abissinia venne conquistata il 5 maggio 1936 e il 9 maggio tutte le colonie italiane del Corno d'Africa furono unificate da Mussolini nell'Africa Orientale Italiana (AOI).\nL'Eritrea italiana entr\u00f2 a far parte dell'AOI sotto un Governatore con sede ad Asmara e un territorio ampliato anche come compenso per l'aiuto nella conquista dell'Etiopia, dato al Regno d'Italia da parte di oltre \u00c0scari eritrei.\nOccupazione britannica.\nNella primavera del 1941, ancor prima della resa agli inglesi di Amedeo di Savoia, l'Eritrea venne occupata da un esercito britannico a seguito della battaglia di Cheren. Con la perdita di Gondar (27 novembre 1941), ultimo ridotto italiano in Africa orientale, si dissolsero le ultime speranze di riconquista della colonia.\nContemporaneamente prese corpo la guerriglia in Africa Orientale, resistenza che fu attuata contro le truppe britanniche da circa 7000 militari italiani ed \u00c0scari che rifiutarono la resa dopo la caduta di Gondar nel novembre 1941. Dur\u00f2 fino all'inizio dell'autunno del 1943, con la resa dell'Italia agli alleati.\nDopo il 1941, per i quasi Italiani della comunit\u00e0 italiana dell'Eritrea inizi\u00f2 un periodo difficile che port\u00f2 alla loro quasi totale scomparsa in pochi decenni.\nL'Eritrea rimase sotto occupazione militare alleata fino al 1949.\nCon la sottoscrizione del Trattato di Parigi, nel 1947, l'Italia dovette rinunciare alle colonie africane. Si pose perci\u00f2 il tema del futuro dell'Eritrea, rispetto al quale si manifestarono posizioni diverse sia fra gli eritrei sia fra le grandi potenze del tempo:\nIl 6 maggio 1949 il Ministro degli Esteri italiano Carlo Sforza si accord\u00f2 con il collega britannico Ernest Bevin per il passaggio dell'Eritrea in amministrazione fiduciaria all'Italia, per poi costituirsi in Stato autonomo, tranne lo sbocco al mare di Assab da concedere all'Etiopia. Tale compromesso non ebbe, per un solo voto, la maggioranza all'assemblea dell'ONU.\nIl 1\u00ba ottobre successivo, al comitato politico dell'ONU di Lake Success, Sforza si espresse in senso favorevole all'indipendenza immediata per l'ex-colonia, ritenendo in tal modo di adottare una linea distensiva nei rapporti tra l'Italia e il mondo islamico.\nDivenne quell'anno un protettorato britannico fino al 1952, quando le Nazioni Unite la dichiararono federata con l'Impero etiope.\nLa federazione con l'Etiopia.\nIl governo di Hail\u00e9 Selassi\u00e9, secondo alcuni con una qualche complicit\u00e0 dei britannici, non esit\u00f2 a ricorrere al terrorismo degli Scift\u00e0 per colpire le fazioni indipendentiste.\nLe Nazioni Unite, cui fu rimessa la questione, stabilirono infine che l'Eritrea sarebbe stata federata all'Impero d'Etiopia, mantenendo comunque una propria autonomia. Nel 1952 l'unionista Tedl\u00e0 Bair\u00f9 divenne il primo capo di governo dell'Eritrea federata all'Etiopia.\nL'annessione etiope e la guerriglia.\nIn breve tempo il governo di Addis Abeba cambi\u00f2 l'assetto dello stato, smantellando il sistema federale, fino a trasformare l'Eritrea (il 20 maggio 1960) in una semplice provincia amministrativa dell'impero etiopico e, nel 1962, ad annetterla definitivamente.\nNel frattempo, a opera di Uolde\u00e0b Uoldemari\u00e0m e Ibrahim Sultan Ali, si svilupp\u00f2 un radicato movimento indipendentista.\nNel 1960, in esilio al Cairo fu fondato il FLE (Fronte di Liberazione Eritreo), al fine di combattere l'annessione all'Etiopia e ottenere l'indipendenza nazionale. La guerriglia, iniziata nel 1961 sotto la guida di Hamid Idris Awate, fu sottoposta a massicce offensive da parte dell'esercito del Negus, sostenuto economicamente dagli Stati Uniti. Nel 1970 si formarono le forze popolari di liberazione eritrea, il futuro Fronte di Liberazione del Popolo Eritreo (FLPE), nato formalmente nel 1973. Il 31 gennaio 1975 inizi\u00f2 la guerra di liberazione dal dominio etiopico con l'attacco alla citt\u00e0 di Asmara da parte del FLPE. Negli anni settanta si arriv\u00f2 alla guerra civile fra FLE e FLPE, divisi da ragioni etniche e politiche. Il FLE, infatti, fin dalla sua nascita, concentr\u00f2 la sua base di appoggio e legittimazione popolare nelle regioni pianeggianti dell'Eritrea, abitate in prevalenza da una popolazione di fede musulmana. Il FLPE, composto inizialmente in misura prevalente da elementi di lingua tigrina situati negli altopiani, si fece portatore di un'ideologia di liberazione nazionale di tipo marxista. Il conflitto vide prevalere il FLPE, con l'altra fazione relegata ad un ruolo sempre pi\u00f9 marginale.\nLa causa del FLPE pot\u00e9 contare in un primo momento sull'appoggio diplomatico cubano e sovietico.\nIl rovescio di alleanze che nel 1978 sanc\u00ec il passaggio del regime socialista etiope nella sfera sovietica minacci\u00f2 per alcuni anni il progetto di liberazione nazionale del FLPE.\nGrazie agli ingenti quantitativi di armamenti ricevuti dall'U.R.S.S. per far fronte alla minaccia somala, l'Etiopia sferr\u00f2 tra il 1978 e il 1980 un deciso attacco alle postazioni del FLPE, riconquistando gran parte della regione a eccezione di alcune enclavi nella regione del Sahel.\nLa controffensiva eritrea ripart\u00ec intorno al 1984, permettendo una graduale riconquista delle posizioni perdute: decisiva a tal fine fu la collaborazione tra l'FLPE e il TPLF (Fronte di Liberazione Popolare Tigrino, in inglese \"Tigray People's Liberation Front\"), che permise al primo di conquistare Asmara nel 1991, ed al secondo di entrare vittoriosamente ad Addis Abeba nello stesso anno.\nL'indipendenza.\nLa lotta per l'indipendenza ebbe fine nel 1991, quando il Fronte di Liberazione del Popolo Eritreo scacci\u00f2 l'esercito etiope fuori dei confini eritrei e support\u00f2 il TPLF (Fronte Popolare di Liberazione del Tigr\u00e8), movimento etiope di resistenza, per rovesciare la dittatura di Menghistu Hail\u00e9 Mari\u00e0m, che cadde nello stesso anno. Due anni dopo, in Eritrea venne indetto un referendum, con la supervisione della missione delle Nazioni Unite denominata UNOVER. Al voto, a suffragio universale, parteciparono sia le popolazioni residenti in Eritrea che quelle rifugiate in altre nazioni africane dopo la diaspora, ed in esso si decise che l'Eritrea doveva essere un paese indipendente.\nOltre il 97% degli eritrei vot\u00f2 per l'indipendenza, che venne dichiarata ufficialmente il 24 maggio 1993. Il leader dell'FLPE, Isaias Afewerki, divenne il primo presidente provvisorio dell'Eritrea ed il Fronte di Liberazione del Popolo Eritreo, ribattezzato Fronte Popolare per la Democrazia e la Giustizia (PFDJ), diede vita al primo governo.\nIl conflitto con l'Etiopia.\nNel 1998 l'Etiopia, governata dal TPLF, invase la citt\u00e0 di Badamm\u00e9, invasione che port\u00f2 alla morte di circa soldati eritrei e ad un pesante esodo di civili, oltre che ad un disastroso contraccolpo economico. Il conflitto eritreo-etiope termin\u00f2 nel 2000, con un negoziato che si concluse con l'Accordo di Algeri, con il quale si affid\u00f2 ad una commissione indipendente delle Nazioni Unite il compito di definire i confini tra le due nazioni. L'EEBC (\"Eritrea-Ethiopia Boundary Commission\") concluse le sue indagini ed il suo arbitrato nel 2002, stabilendo che la citt\u00e0 di Badme dovesse appartenere all'Eritrea. Tuttavia il governo etiope si \u00e8 rifiutato di rispettare il verdetto della Boundary Commission e quindi di ritirare il suo esercito sia dalla citt\u00e0 di Badme che da altre aree del territorio eritreo.\nIl governo etiope ha ritirato il suo esercito dalla citt\u00e0 solo nel 2018.\nGeografia.\nL'Eritrea \u00e8 situata nel Corno d'Africa e si affaccia sul Mar Rosso.\nMorfologia.\nL'Eritrea si pu\u00f2 suddividere in due grandi regioni.\nLa prima \u00e8 quella pi\u00f9 settentrionale che comprende l'Ocul\u00e9-Cusai e l'Amasien. Vi si trovano l'altopiano a nord di Cheren, i Bogos e i Beni-Amer, i fiumi Barca e Anseba. Questa regione \u00e8 delimitata a sud dai fiumi Mareb e Tecass\u00e9, che cambieranno il loro nome rispettivamente in Gasc e Setit prima di confluire nel fiume Atbara, affluente del Nilo. Questa regione ha clima mite, folta vegetazione e terreno facilmente coltivabile.\nLa seconda zona \u00e8 quella meridionale, con altopiani molto pi\u00f9 aridi che scendono verso il Mar Rosso, clima torrido vicino al mare e una fortissima umidit\u00e0.\nIl territorio dell'Eritrea pu\u00f2 anche essere suddiviso in quattro diverse regioni dalle caratteristiche fisiche profondamente diverse: la pianura costiera, l'altopiano occidentale, la zona collinare del nord ovest e la zona delle pianure.\nLa zona costiera si estende per oltre mille chilometri e qui, anche a causa delle alte temperature, il territorio si presenta arido e asciutto. Fuori della linea costiera sabbiosa ed arida \u00e8 presente l'Arcipelago delle Dahlac e le relative zone di pesca.\nL'altopiano, la parte pi\u00f9 popolata del paese a causa della ricca vegetazione e il clima, si innalza a ovest della pianura costiera con un'altitudine compresa tra i e metri sul livello del mare.\nLe pianure sono delimitate ad ovest dal fiume Barca e a nord dal fiume Setit, cio\u00e8 la parte terminale del fiume Tacazz\u00e8\nIl punto pi\u00f9 alto del paese \u00e8 rappresentato dal monte Soira, situato a sud di Asmara, che si eleva per metri al di sopra del livello del mare.\nIdrografia.\nI corsi d'acqua del paese sono quasi tutti a carattere stagionale; i maggiori sono il Mareb, il Barca e l'Anseba, oltre alla parte terminale del Tacazz\u00e8 che scorrono verso il Sudan, e i minori Falkat, Laba e Alighede che invece scorrono verso il Mar Rosso.\nClima.\nLa zona collinare \u00e8 caratterizzata da un clima molto mite e da altimetrie anche importanti, che arrivano ai metri.\nl'Eritrea \u00e8 divisa in due grandi parti: il bassopiano lungo la costa con clima torrido e umido, e l'altopiano da nord a sud nell'interno con un'altitudine media tra i m (Cheren) e i \u00a0m con clima mite.\nSociet\u00e0.\nDemografia.\nAl momento della sua nascita come entit\u00e0 territoriale, quindi come colonia italiana nel 1890, l'intera Eritrea contava circa abitanti, mentre al termine della dominazione italiana nel 1941 ne contava oltre (triplicando in 51 anni).\nLa popolazione del paese ammonta a abitanti (stima del luglio 2015).\nEtnie.\nI gruppi etnici riconosciuti nel Paese sono nove; i pi\u00f9 numerosi sono i tigrini, che rappresentano circa il 55% della popolazione, e i tigr\u00e8, che sono circa il 30%.\nIl resto della popolazione \u00e8 di etnia saho (4%), kunama (2%), bilen (2%), rashaida (2%) ed altre etnie (nara, afar, hidareb) (5%).\nLa pi\u00f9 antica e numerosa comunit\u00e0 di origine straniera \u00e8 quella degli italo-eritrei.\nLingue.\nNel Paese si parlano nove lingue differenti, di cui le pi\u00f9 diffuse sono il tigrino e l'arabo, ma senza avere un riconoscimento ufficiale; la costituzione dell'Eritrea garantisce infatti l'uguaglianza per ogni lingua parlata nel paese. L'italiano, lingua un tempo prevalente, \u00e8 diffuso (soprattutto nella capitale Asmara e fra la popolazione pi\u00f9 anziana in tutto il Paese) in campo commerciale e amministrativo, ha influenzato profondamente la lingua locale (il tigrigna comunemente parlato \u00e8 ricco di termini mutuati dall'italiano) e viene insegnato nell'Istituto italiano comprensivo di Asmara. L'inglese \u00e8 diffuso in ambito amministrativo e nell'istruzione superiore. Le altre lingue, per ordine decrescente di diffusione, sono tigr\u00e8, afar, saho, beja, bilen, nara e cunama.\nReligioni.\nIn Eritrea non c'\u00e8 libert\u00e0 di culto. Le religioni ufficialmente autorizzate sono solo quattro (Chiesa ortodossa eritrea, islam, Chiesa cattolica e Chiesa evangelica luterana).\nSecondo il Pew Research Center nel 2010 il 62,9% della popolazione dell'Eritrea era cristiano, mentre l'islam si fermava al 36,6% della popolazione e con uno 0,4% che praticava religioni africane. Il rimanente 0,1% praticava l'ebraismo, l'induismo, il buddismo o un'altra religione. Il Dipartimento di Stato degli Stati Uniti d'America stim\u00f2 nel 2011 che circa il 50% della popolazione dell'Eritrea aderiva al cristianesimo, il 48% era islamico e il 2% praticava altre religioni, soprattutto riti africani e animisti.\nL'islam, di orientamento sunnita, \u00e8 prevalente nelle aree settentrionali e in quelle costiere.\nIl protestantesimo s'\u00e8 diffuso a partire dal XIX secolo per opera di missionari svedesi.\nI membri delle confessioni religiose diverse da quelle autorizzate vengono arrestati e incarcerati.\nLa persecuzione in Eritrea si intensific\u00f2 a partire dal 25 ottobre 1994, circa un anno e mezzo dopo che l\u2019Eritrea aveva ottenuto l\u2019indipendenza dall\u2019Etiopia. Il nuovo presidente dichiar\u00f2 che i testimoni di Geova nati in Eritrea non erano pi\u00f9 considerati cittadini sostanzialmente a motivo della loro neutralit\u00e0 cristiana. Il presidente inoltre li priv\u00f2 dei diritti civili fondamentali. Tra le altre restrizioni, i Testimoni non possono ricevere un\u2019istruzione secolare adeguata, possedere attivit\u00e0 commerciali o viaggiare al di fuori del paese.\nMolti religiosi appartenenti alla confessione dei testimoni di Geova, sono stati incarcerati senza aver subito nessun processo.\nCultura.\nL'Eritrea \u00e8 uno Stato multilingue e multiculturale con nove gruppi etnici.\nTradizionalmente nel paese vige l'onomastica abissina per cui il nome di ogni persona \u00e8 costituito da quello proprio seguito dal nome del padre (o, in alcuni casi, della madre) e non esistono i cognomi come intesi in occidente.\nMusica.\nLa musica eritrea si basa su una base ritmica particolare, diversa dalle altre ritmiche africane; ha infatti la caratteristica fondamentale di essere \"in levare\", peculiarit\u00e0 che pesa all'ascoltatore europeo che voglia battere le mani a tempo. Gli ascoltatori europei sono inoltre abituati a udire toni e mezzi toni e restano colpiti da alcune cesellature dovute all'utilizzo di toni intermedi ai mezzi toni.\nLa musica abissina ha una vivacit\u00e0 ritmica lampante e insolita che si mescola a tutte le particolarit\u00e0 dalle musica orientale.\nSi riconoscono in Eritrea due diversi indirizzi musicali: uno specifico proprio degli abissini, caratterizzato dalla durezza e chiarezza dei ritmi, costruiti con il ripetersi delle note; l'altro indirizzo musicale ha pi\u00f9 attinenze con gli arabi, con ritmi meno distinti e le tipiche melodie orientali vestite di ricchi abbellimenti con intervalli di larga portata. Generalmente in quella musica le voci maschili e le femminili sono fuse sino a rendersi indistinguibili.\nIl Corno d'Africa \u00e8 un luogo in cui culture diverse assai lontane si sono incontrate nei secoli (la stessa parola tigrina \"habesha\", con cui gli eritrei si definiscono, tradotta in italiano sta a indicare una miscela, un mix), e la musica indiana si mescola a quella araba, mischiandosi con la tradizione monodica copta unendosi anche a quella di natura Sufi dei dervisci di Konya.\nStrumento tipico \u00e8 il Krar a cinque corde fatto di legno e pelle, che \u00e8 simile sia in aspetto che per l'accordatura ad una lira greca. Ci sono poi gli Uata, che hanno la forma di violino. Tra le percussioni vi sono i tamburi Atamo, Kanda, Dabay, Cobor\u00f2 e Negarit.\nProbabilmente i pi\u00f9 famosi musicisti del paese sono Eng. Asghedom W. Micheal, Bereket Mengisteab, Yemane Baria e Ato Abirha Segid, le cui canzoni, in alcuni casi, sono state bandite dal governo etiope negli anni settanta. Degni di menzione sono anche Bereket Mengistab, che ebbe una lunga storia musicale, e le leggende degli anni sessanta Hail\u00e8 Ghebr\u00f9 (fondatore della Zerai Deres Band) e Tewolde Redda: quest'ultimo fu uno dei primi musicisti africani, almeno di questa parte del continente, ad utilizzare la chitarra elettrica, oltre a essere il compositore e il primo interprete della famosa canzone indipendentista \"Shigey Habuni\".\nIl musicista che ha pi\u00f9 di tutti influito sulla musica eritrea \u00e8 Abraham Afewerki, deceduto nel 2006; la sua produzione musicale \u00e8 un equilibrato connubio tra le espressioni tradizionali e gli influssi della musica europea. I testi delle sue canzoni parlano di religione, e della lunga guerra di liberazione, con incursioni nel tema classico dell'amore.\nInformazione e media.\nL'Eritrea risulta essere all'ultimo posto per la libert\u00e0 di stampa al mondo (su 180 Stati). Nel 2001 sono stati chiusi tutti i giornali indipendenti, arrestati gli editori e molti giornalisti che vi lavoravano. Di questi, nessuno \u00e8 stato processato.\nIn Eritrea dal 15 luglio 1892 il governo pubblicava in italiano il \u201cBollettino ufficiale della Colonia Eritrea\u201d. Inoltre c'erano tre settimanali, che venivano pubblicati da editori indipendenti: il \u201cCorriere Eritreo\u201d di Massaua che aveva iniziato le sue pubblicazioni sin dal 1891, \u201cL\u2019Eritreo\u201d e \u201cL\u2019Africa Italiana\u201d.\nIl 2 luglio del 1928 esce il primo numero de \u201cIl Quotidiano Eritreo\u201d pubblicato ad Asmara, una testata che qualche tempo dopo, sotto la direzione di Mario Appelius, prender\u00e0 il nome di \u201cLa Nuova Eritrea\u201d.\nDal 1 aprile 1941 esce \u201cL\u2019Informazione\u201d ed in seguito il giornale bilingue \u201cEritrean Daily News\u201d che uscir\u00e0 fino al febbraio 1975.\nIl 16 novembre 1947 ad Asmara esce il settimanale \"Ityopy\u0101\", bilingue, con articoli in amarico ed in arabo, che uscir\u00e0 fino al 1991.\nDal 23 luglio 1954 ad Asmara esce il settimanale \"Andenat\", bilingue, con articoli in amarico e in arabo.\nDal 1991, sempre ad Asmara, viene pubblicato \"\u1e24\u0101d\u0101s \u02bc\u00c9retr\u0101\", un giornale in tigrino con cadenza di 3 numeri a settimana.\nDocumentazioni storiche.\nNel 1951 il governo italiano acquis\u00ec l\u2019Archivio Eritrea, costituito da circa 5.000 fascicoli, con autografi di grande valore. L'archivio che appartenne all'Ex Ministero Africa Italiana \u00e8 conservato presso l'Archivio Storico Diplomatico nel Palazzo della Farnesina\nCucina.\nLa cucina eritrea assomiglia molto a quella della vicina Etiopia e della Somalia, ad eccezione del fatto che la cucina eritrea e somala tendono a caratterizzarsi pi\u00f9 sull'impiego del pesce in funzione della ubicazione costiera dei due paesi.\nUn tipico piatto eritreo caratteristico tradizionale consiste nell'injera (caratteristico pane di farina di teff) accompagnato da uno spezzatino speziato, il wat, uno stufato a base di manzo, pollo, montone, verdure o pesce.\nFra gli stufati si ricorda lo \"zighin\u00ed\", con carne di manzo, dorho tsebhi con carne di pollo, alicha, senza berber\u00e9, e shiro, una purea di legumi vari.\nIl berber\u00e9, una miscela di spezie che si compone di una variet\u00e0 di erbe comuni ed insolite, accompagna quasi tutti i piatti.\nLa cucina eritrea dispone anche di classici piatti della cucina italiana, con alcune variazioni originali come la pasta, che \u00e8 servita speziata con berber\u00e9.\nOrdinamento dello Stato.\nSuddivisioni storiche e amministrative.\nL'Eritrea \u00e8 suddivisa in 6 regioni o \"zoba\", a loro volta suddivise in 55 distretti (\"sub-zoba\").\nCitt\u00e0 principali.\nLe principali citt\u00e0 del paese sono la capitale Asmara e le citt\u00e0 portuali Assab nel sudest, cos\u00ec come le citt\u00e0 di Massaua ed inoltre Cheren nel Nord, Decamer\u00e8 nel centro e Mendefera nel sud.\nIstituzioni.\nOrdinamento scolastico.\nUfficialmente in Eritrea vige l'obbligo scolastico dai 7 ai 13 anni, nella pratica le infrastrutture educative non sono in grado di coprire il fabbisogno. Secondo i dati dell'UNESCO solo il 31% delle bambine e il 33% dei bambini nella fascia di et\u00e0 della scuola primaria frequenta l'istruzione primaria, solo il 25% delle femmine e il 32% dei maschi frequenta quella secondaria.\nIl rapporto studenti-docenti \u00e8 molto elevato, 38 a 65 a livello primario, 54 a 1 nell'istruzione secondaria. Mediamente le classi di scuola primaria sono composte da 63 alunni, il numero sale a 93 nella scuola secondaria. La frequenza scolastica \u00e8 spesso inferiore alle 4 ore giornaliere e i tassi di abbandono sono significativamente pi\u00f9 elevati per la popolazione scolastica femminile. Il tasso di alfabetizzazione della popolazione adulta (&gt;15 anni) \u00e8 pari al 67,8%.\nSistema sanitario.\nL'aspettativa di vita della popolazione eritrea \u00e8 pari a 66 anni (68 per le femmine e 64 per i maschi).\nL'Eritrea ha raggiunto significativi progressi nell'assistenza sanitaria ed \u00e8 uno dei pochi paesi ad aver centrato alcuni obiettivi del programma mondiale \"Obiettivi di sviluppo del Millennio\", specialmente riguardo alla salute infantile. L'aspettativa di vita alla nascita \u00e8 aumentata dai 39,1 anni del 1960 ai 59,5 anni del 2008, i tassi di mortalit\u00e0 materna e di mortalit\u00e0 infantile sono fortemente diminuiti e le infrastrutture della salute sono state espanse.\nA causa del relativo isolamento dell'Eritrea, l'informazione e le risorse sono molto scarse e secondo l'OMS l'aspettativa di vita media nel 2008 era di quasi 63 anni. L'immunizzazione e la nutrizione infantile sono state affrontate grazie ad un lavoro congiunto con le scuole in un approccio multi-settoriale; il numero di bambini vaccinati contro il morbillo \u00e8 duplicato in sette anni, passando dal 40,7% al 78,5% e la prevalenza della denutrizione tra i bambini diminu\u00ec del 12% nel periodo 1995\u20132002 (la percentuale di grave denutrizione infantile diminu\u00ec del 28%).\nL'Unit\u00e0 nazionale per la protezione dalla malaria ha registrato netti miglioramenti, con riduzione della mortalit\u00e0 per malaria dell'85% mentre il numero di casi \u00e8 stato ridotto del 92% tra il 1998 e il 2006. Il governo eritreo ha proibito la mutilazione dei genitali femminili, sostenendo che la pratica era dolorosa e costituiva un rischio per le donne di ulteriori problemi anche mortali.\nForze armate.\nSecondo una legge eritrea del 1993 la leva obbligatoria in Eritrea, indistinta per uomini e donne compresi tra i 18 e i 40 anni, prevede un periodo di sei mesi di addestramento seguito da un anno di servizio \"di sviluppo\", cio\u00e8 di lavoro presso progetti di sviluppo. Nel 2004 il limite superiore di et\u00e0 per le donne \u00e8 stato abbassato a 27 anni. I veterani del Eritrean People's Liberation Front compresi tra i 40 e i 50 anni fanno parte della riserva.\nNella realt\u00e0 dei fatti in seguito alle dispute territoriali ed al conflitto con l'Etiopia la leva obbligatoria \u00e8 stata estesa indefinitamente. Dopo la fine della guerra con l'Etiopia (2000) \u00e8 stata introdotta dal governo eritreo la cosiddetta \"Warsai Yekalo Development Campaign\" un programma di sviluppo sociale ed economico che ha esteso il servizio nazionale obbligatorio in maniera indefinita prevedendo che tutti gli uomini e le donne adulte debbano essere a disposizione dei programmi di lavoro previsti dallo Stato fino all'et\u00e0 di 40 anni, pi\u00f9 spesso fino ai 50 o anche 55.\nL'obbligo di adesione al servizio nazionale \u00e8 rafforzato dal rifiuto di concedere visti di uscita a tutta la popolazione compresa nell'et\u00e0 del servizio, non \u00e8 contemplata l'obiezione di coscienza e qualsiasi tentativo di fuga, quando non risolto da spari alla frontiera, viene sanzionato in maniera severa, spesso coinvolgendo la famiglia di origine del fuggitivo.\nLa retribuzione durante il servizio nazionale \u00e8 insufficiente al sostentamento. Dal 2003 tutti gli studenti delle scuole superiori effettuano l'anno conclusivo del loro percorso di studi presso un campo di addestramento militare situato a Sawa, circa 300\u00a0km dall'Asmara. Un'estesa rete di prigioni e centri di detenzione (alcuni costituiti da container all'aperto) ospita tutti coloro che tentano di fuggire dal servizio nazionale, frequenti le uccisioni di fuggitivi alla frontiera. L'Alto commissariato delle Nazioni Unite per i rifugiati ha sconsigliato il rimpatrio di profughi eritrei.\nPolitica.\nPolitica interna.\nL'unico partito politico legalmente presente in Eritrea \u00e8 il Fronte Popolare per la Democrazia e la Giustizia. Non \u00e8 ammessa la formazione di altri gruppi politici bench\u00e9 la costituzione preveda un sistema multipartitico: la costituzione \u00e8 stata approvata nel 1997, ma non \u00e8 mai stata applicata.\nL'organo legislativo \u00e8 unicamerale; secondo quanto prevede la costituzione l'Assemblea nazionale rimane in carica per cinque anni ed \u00e8 composta da 150 membri eletti direttamente. Nel maggio 1997, in seguito all'adozione della nuova carta costituzionale 75 membri del comitato centrale del Fronte Popolare, 60 membri dell'assemblea costituente e 15 rappresentanti degli eritrei residenti all'estero hanno dato vita ad un'assemblea nazionale temporanea che fungesse da organo legislativo fino alle elezioni. Le elezioni previste per il dicembre 2001 sono state rinviate a data da destinarsi.\nIl governo, giustificando il suo comportamento con la situazione critica del paese, di fatto mantiene sospesi, e non applicati, i diritti civili dei cittadini, impedendo l'esercizio di quanto sancito dalla Costituzione; i media (radio, giornali) sono controllati in maniera ferrea. L'organizzazione Reporter Senza Frontiere ha classificato L'Eritrea all'ultimo posto al mondo (180\u00ba) per il rispetto dei diritti di comunicazione e informazione, mentre al 172\u00ba, di poco migliore \u00e8 classificata la situazione in Corea del Nord.\nIl sistema repressivo, unito alla leva obbligatoria indefinita, impedisce i progetti di vita civile per le persone che quindi cercano di migrare numerose nonostante i divieti.\nPolitica estera.\nBench\u00e9 la regione sia afflitta da tempo da lunghi periodi di siccit\u00e0 e dalla conseguente emergenza alimentare, il governo eritreo nega la situazione di emergenza impedendo l'ingresso nel paese alle organizzazioni umanitarie\nIl 15 novembre 2011 il governo eritreo ha comunicato alla delegazione dell'Asmara dell'Unione Europea la volont\u00e0 di chiudere qualsiasi progetto di collaborazione nel quadro del 10\u00b0 fondo di sviluppo in attesa di una revisione del piano quinquennale. In questo modo sono stati interrotti programmi di sviluppo in corso per un ammontare totale di circa 50 milioni di Euro\nLe relazioni con gli stati confinanti sono tese a causa di varie dispute territoriali, tra le quali la contesa della penisola di Ras Doumeira e delle isole Doumeira, formalmente appartenenti a Gibuti ma rivendicate dall'Eritrea.\nNel dicembre 2009 il Consiglio di Sicurezza dell'ONU ha approvato la risoluzione n. 1907 che impone l'embargo sul commercio di armi verso l'Eritrea accusata di favorire Al-Shabaab, un gruppo insurrezionale islamico somalo vicino ad Al-Qaeda.\nComunicazioni.\nIl panorama radiotelevisivo \u00e8 dominato dall'emittente di Stato Eri-TV.\nEconomia.\nL'Eritrea \u00e8 un paese povero, con un'economia basata principalmente su un'agricoltura di sussistenza e sull'allevamento di ovini e bovini; \u00e8 relativamente sviluppata la pesca. Le poche industrie presenti nel paese sono situate prevalentemente nella capitale Asmara, ma sono in corso progetti di diversificazione delle attivit\u00e0 industriali in diverse altre parti del paese. L'Eritrea dal 1993 fa parte dell'Autorit\u00e0 intergovernativa per lo sviluppo, organizzazione politico-commerciale formata dai paesi del Corno d'Africa.\nLa bilancia commerciale \u00e8 passiva. L'Eritrea esporta modesti quantitativi di prodotti locali, mentre deve importare combustibili, macchinari, manufatti, alimenti. L'Italia \u00e8 in questo senso il secondo partner commerciale dopo l'Arabia Saudita. Porti principali sono Massaua e Assab.\nLa situazione economica del paese \u00e8 in lenta ripresa, soprattutto a causa delle distruzioni patite durante il conflitto con l'Etiopia, e della occupazione che perdura da parte dell'Etiopia su parte dei territori eritrei.\nL'agricoltura, negli altopiani, e la pastorizia lungo la costa e nelle pianure del paese, restano per la maggioranza della popolazione del paese le uniche fonti di sussistenza.\nImportanti giacimenti di potassio, oro, ferro e petrolio e altri minerali sono in corso di sfruttamento intensivo da parte di compagnie estere specializzate.\nLa ripresa economica rimane comunque fortemente pregiudicata dalla corruzione dilagante e dal mercato nero, nel quale sono coinvolti gli alti quadri, ed anche l'esercito; l'Eritrea si pu\u00f2 dire che sopravviva soprattutto grazie agli aiuti internazionali.\nAgricoltura e allevamento.\nDegli 11.760 milioni di ettari di superficie territoriale, la quasi totalit\u00e0 ricade nel Sahel. Del totale, 690.000 ettari sono coltivabili e 417.000 sono coltivati, i pascoli occupano 6,9 milioni di ettari e le foreste coprono il 13 per cento del territorio.\nIl settore agricolo contribuisce per il 14,5 % alla formazione del Prodotto interno lordo (PIL). Inoltre, esso fornisce occupazione al 72,6 % della popolazione attiva del paese. L'agricoltura \u00e8 di sussistenza, dominata da aziende contadine. Il grosso della produzione si ottiene sugli altopiani, che beneficiano di migliori condizioni agro-climatiche. Qui, la grande maggioranza delle famiglie coltivatrici coltiva un ettaro o meno, facendo spesso ricorso al traino animale (che riguarda oltre il 20 per cento del bestiame bovino). Sono attive anche aziende meccanizzate di grandi dimensioni dedite alla coltivazione di sorgo e sesamo in seccagno. Nel complesso, i cereali asciutti (sorgo, miglio, grano e mais) rappresentano i due terzi circa della produzione, le colture commerciali principali, anch'esse coltivate in seccagno, sono le oleifere (arachide, sesamo e lino) e le leguminose da granella. L'irrigazione si pratica su ventunomila ettari circa con acqua di falda o per inondazione. L'irrigazione per inondazione (\"spate irrigation\") si pratica nei bassopiani orientali, lungo la costa, principalmente per la produzione di sorgo e mais. Esistono anche piantagioni di banane, di agrumi e di ortaggi (patate, pomodori, peperoni e cipolle) irrigate con acqua di pozzo.\nFortemente integrato nella produzione agricola, l'allevamento ha un ruolo significativo nell'economia eritrea ed \u00e8 essenziale per la sicurezza alimentare della popolazione rurale, che costituisce i quattro quinti della popolazione. Circa la met\u00e0 del bestiame del paese si trova nei bassopiani occidentali, nelle province di Gash Setit e Bark, che sono le pi\u00f9 importanti aree di allevamento. L'allevamento, praticato secondo sistemi pastorali e agropastorali a seconda delle zone agro-ecologiche, riguarda principalmente i piccoli ruminanti (4,1 milioni di capi nel 2012), i bovini (2,1 milioni), i cammelli (360.000 capi) e il pollame (1,4 milioni di capi).\nForeste.\nLe foreste, estese 11,4 milioni di ettari, forniscono legna da ardere (la principale fonte di energia disponibile), gomma arabica e pascolo per il bestiame. Secondo il Programma delle Nazioni Unite, nel periodo 1990-2010, hanno subito una diminuzione del 5,5 per cento.\nPesca.\nLe coste dell'Eritrea si sviluppano su circa 3.200\u00a0km\u00b2, isole comprese. Le acque del Mar Rosso ospitano circa 1.000 specie che comprendono dentici, cernie, sgombri, barracuda, tonni, triglie, squali, gamberi, aragoste, con un potenziale annuo stimato di 70 - 80.000 tonnellate di pescato. Nel 2001 la flotta peschereccia industriale ha sbarcato 14.500 tonnellate e quella artigianale 1.500; l'80 per cento del pescato \u00e8 esportato. Le acque interne hanno fornito 2,000 tonnellate di pesce nel 2009, soprattutto carpe e tilapie.\nProduzione, commercio e sicurezza alimentare.\nIl Prodotto Interno Lordo (PIL) per abitante si aggira sui 516 dollari nel 2009, con una partecipazione del settore agricolo del 14,5 per cento nel periodo 2005-2010. Importatore netto di prodotti alimentari di base quali cereali (252.000 tonnellate nel 2009), farine e zucchero, il paese esporta modeste quantit\u00e0 di sesamo e di prodotti ittici. Nel periodo 2008-2012 ha anche ricevuto una media 7.400 tonnellate di aiuti alimentari all'anno. Il 61,3 per cento della popolazione \u00e8 sottonutrita (nel 2012) e il 69 per cento vive sotto la soglia della povert\u00e0 (nel 1993).\nTrasporti.\nLe rudimentali infrastrutture di trasporto del paese hanno subito grandi danni durante la guerra di indipendenza e durante il conflitto contro l'Etiopia.\nStrade.\nL'arteria principale (e asfaltata) \u00e8 la strada P1 che collega Asmara e Massaua, l'asfaltatura della strada P5 di collegamento tra Barent\u00f9 e Tessenei procede a tratti cos\u00ec come quella del collegamento costiero tra Massaua e Assab (580\u00a0km). Nel suo complesso la rete stradale del paese si estende per circa 4.000\u00a0km la maggioranza dei quali non asfaltati. Le strade di collegamento con l'Etiopia sono state chiuse in seguito al conflitto fra i due paesi.\nFerrovie.\nL'unica tratta ferroviaria del paese, la linea Massaua-Asmara estesa poi fino a Agordat (306\u00a0km) risale all'epoca coloniale italiana e fu costruita dall'Ansaldo. La linea \u00e8 stata messa a riposo nel 1976 e parzialmente distrutta nei combattimenti della guerra di indipendenza.\nLa ricostruzione della tratta Asmara-Massaua \u00e8 iniziata nel 1999 e completata nel 2003, \u00e8 pianificato il prolungamento fino a Biscia, una localit\u00e0 150\u00a0km a ovest di Asmara.\nIl progetto di collegare la rete eritrea a quella sudanese \u00e8 stato rimandato a causa delle tensioni con il governo sudanese.\nPorti.\nUn accordo fra Eritrea ed Etiopia firmato nel 1993 prevedeva l'utilizzo congiunto dei due porti di Massaua e di Assab. Fino alle ostilit\u00e0 del 1998-2000 i proventi derivanti dai due porti erano un'entrata significativa per l'economia del paese. Durante il conflitto gli scambi fra i due paesi si sono interrotti e il porto di Massaua \u00e8 stato danneggiato da incursioni aeree etiopi. Nonostante l'armistizio del 2000 gli scambi commerciali fra i due paesi non sono mai ricominciati. Il porto di Massaua \u00e8 stato ricostruito ed \u00e8 il porto principale del paese favorito in ci\u00f2 dalla vicinanza con la capitale Asmara (107\u00a0km).\nL'attivit\u00e0 presso il porto di Assab, pi\u00f9 grande e meglio attrezzato di quello di Massaua, ha subito una brusca interruzione durante il conflitto ma non \u00e8 mai ripresa. A suo sfavore anche la posizione lontana dalla capitale (580\u00a0km a sud-est di Asmara).\nAeroporti.\nI tre aeroporti principali del paese sono l'Aeroporto Internazionale di Asmara, l'Aeroporto Internazionale di Massaua e l'Aeroporto di Assab. L'aeroporto di Asmara \u00e8 condiviso con le forze aeree del paese. Nel paese inoltre si trovano diverse piste di atterraggio minori non asfaltate. La compagnia di bandiera, Eritrean Airlines, ha ripreso l'attivit\u00e0 dopo l'interruzione 1998\u20132000: sono stati instaurati collegamenti con Nairobi, Amsterdam, Francoforte e Roma ma la compagnia \u00e8 stata in seguito inserita nella Lista Nera dell'Unione Europea (Elenco dei vettori aerei soggetti a divieto operativo nell'UE). La flotta \u00e8 composta da cinque velivoli.\nAmbiente.\nCon una superficie di 124.320\u00a0km\u00b2, l'Eritrea \u00e8 grande pi\u00f9 o meno quanto l'Italia settentrionale. Il litorale \u00e8 lungo circa 1000\u00a0km e al largo della costa vi sono oltre 350 isole. L'Eritrea presenta tre zone geografiche principali: la scarpata orientale con le pianure costiere, la regione degli altopiani interni e i bassopiani occidentali. La zona orientale \u00e8 arida o semiarida, con poche terre coltivabili. I popoli che abitano questa regione sono generalmente nomadi che vivono di pastorizia o di pesca. Le propaggini settentrionali della Rift Valley sfociano a est nella Dancalia, uno dei luoghi pi\u00f9 torridi del pianeta. Qui si trova la Fossa o Depressione della Dancalia, che scende fino a -120 m, con un paesaggio desertico che ospita diversi laghi salati. La regione degli altopiani centrali, pi\u00f9 fertile, \u00e8 intensamente coltivata da comunit\u00e0 sedentarie. I bassopiani occidentali, che si estendono tra Keren e il confine sudanese, sono bagnati dai Fiumi Gash e Barka. L'agricoltura \u00e8 qui praticata meno intensamente rispetto agli altopiani.\nFlora.\nIl paesaggio orientale \u00e8 caratterizzato da boscaglie di acacia di diverse specie, arbusti e dense macchie, vegetazione semidesertica, vegetazione fluviale e mangrovie. Nella regione degli altopiani prevalgono il ginepro (\"Juniperus procera\") e l'olivo selvatico (\"Olea africana\"), oltre a varie specie di acacia. Nelle zone degradate sono state introdotte numerose piantagioni di eucalipto. La Semenawi Bahri (Cintura Verde) si trova a nord-est di Asmara, intorno al villaggio e alla Valle di Filfil, e ospita gli ultimi residui di foresta tropicale mista dell'Eritrea. Posta tra i 900 e i 2400 m di quota, si estende da nord a sud per circa 20\u00a0km. Il paesaggio occidentale \u00e8 composto principalmente da savane alberate, zone arbustive, boschi e praterie con piante erbacee (come l\"'Aristida\"). Da questa zona proviene circa il 50% della legna da ardere che copre il fabbisogno della popolazione di Asmara, causa del preoccupante disboscamento. Tra le specie presenti figurano la palma dum (\"Hyphaenea thebaica\"), diffusa soprattutto lungo il Fiume Barka, l'eucalipto e diverse specie di acacia. Altre specie sono il baobab (\"Adansonia digitata\"), la \"Salvadora persica\", usata dalla gente del posto per ricavare economici spazzolini da denti, e la tamerice (\"Tamarix aphylla\"). Fra le specie in pericolo vi sono l'albero dell'incenso (\"Boswellia papyrifera\") il baobab e il tamarindo (\"Tamarindus indica\").\nFauna.\nUn tempo l'Eritrea ospitava una grande variet\u00e0 di animali, tra cui bufali, ghepardi, elefanti, giraffe e leoni. La distruzione delle foreste e trent'anni di guerra civile, tuttavia, hanno causato la scomparsa di molti di essi.\nAlla sorprendente variet\u00e0 geografica dell'Eritrea corrisponde un'avifauna altrettanto ricca. Sono state segnalate ben 560 specie di uccelli, compresa la rondine serrata blu, un uccello molto raro. Le lontane e disabitate Isole Dahlak e il mare che le circonda attirano numerosi uccelli marini provenienti da tutto il Mar Rosso e, talvolta, anche dal Mediterraneo e dal Golfo Persico. Sulle isole sono state contate circa 109 specie diverse, tra cui l'otarda araba e il falco pescatore. L'Eritrea si trova lungo una delle rotte pi\u00f9 battute dagli uccelli migratori. Vi si possono dunque avvistare centinaia di specie di uccelli marini e costieri di passo primaverile e autunnale in volo tra il continente africano e l'Arabia. Nella Penisola di Bure sono comuni lo struzzo e l'otarda araba. Tra gli uccelli marini segnaliamo gabbiani, sterne e sule, mentre lungo il litorale e sulle isole si avvistano molte specie di trampolieri. Le lussureggianti foreste tropicali nella zona di Semenawi Bahri, a nord-est di Asmara, ospitano un'avifauna particolarmente ricca, con specie quali il turaco guancebianche (una specie quasi endemica) e il trogone narina.\nTra i mammiferi pi\u00f9 comuni si incontrano la lepre abissina, il gatto selvatico africano, lo sciacallo dalla gualdrappa, lo sciacallo dorato, le genette, gli scoiattoli terrestri, la volpe pallida, la gazzella di Soemmering e il facocero. I primati comprendono il cercopiteco verde e l'amadriade. Pare che sulle montagne della provincia di Gash-Barka, a nord di Barentu, siano stati avvistati leoni, kudu maggiori e alcelafi di Tora (grandi antilopi africane). Nella Penisola di Bure si possono osservare dik dik e gazzelle Dorcas. Nelle zone fra Omhajer e Antore, nel sud-ovest del paese, vive l'ultima colonia di elefanti dell'Eritrea.\nTra i principali ecosistemi marini eritrei vi sono la barriera corallina, le praterie di erbe marine e le foreste di mangrovie. Nel Mar Rosso esistono almeno 350 specie di coralli. In Eritrea le colonie di coralli crescono prevalentemente in gruppi isolati che dalla superficie si estendono fino a 15\u201318 m di profondit\u00e0; oltre questa profondit\u00e0 il corallo fa registrare uno sviluppo molto pi\u00f9 limitato. Situata ai margini settentrionali dell'area di diffusione delle mangrovie, l'Eritrea ne ospita almeno tre specie, distribuite lungo la costa e sulle Isole Dahlak. Sono state segnalate cinque specie di tartarughe marine; le pi\u00f9 comuni sono la tartaruga verde e quella embricata. La tartaruga verde viene avvistata spesso nei pressi delle Isole Dahlak, cos\u00ec come i delfini e gli squali. Sembra che lungo le coste del Mar Rosso, in Eritrea e Sudan, vivano almeno 4000-5000 esemplari di dugongo (conosciuto anche come mucca di mare). Nelle Isole Dahlak \u00e8 vietato raccogliere coralli, conchiglie e qualsiasi specie vegetale sulle spiagge e in mare.\nIl pericolo pi\u00f9 serio per le specie animali dell'Eritrea \u00e8 la perdita o il degrado del loro habitat. Quasi tutti gli animali del paese (tranne il babbuino, lo struzzo e la gazzella) sono considerati a rischio di estinzione all'interno dei confini nazionali. Lo stambecco della Nubia (probabilmente qui ormai scomparso) \u00e8 considerato a serio rischio di estinzione a livello internazionale. Negli ultimi anni \u00e8 stata espressa anche una certa preoccupazione per la colonia di elefanti presente nel paese. Un secolo fa la provincia di Gash-Barka ne ospitava un numero cospicuo, mentre si calcola che gli elefanti non siano pi\u00f9 di un centinaio.\nTutela ambientale.\nUfficialmente non esistono riserve o parchi nazionali in Eritrea, ma \u00e8 in progetto la creazione di alcune aree protette. Non sono presenti neppure parchi marini, anche se \u00e8 stato proposto di porre sotto tutela diverse isole dell'Arcipelago delle Dahlak. Inoltre, \u00e8 stata condotta una ricerca allo scopo di studiare in maniera pi\u00f9 approfondita il delicatissimo ecosistema di queste isole.\nIn Eritrea i tre fattori che hanno avuto il maggiore impatto sull'ambiente sono stati la guerra, le carestie e l'incremento demografico. L'agricoltura costituisce ancora una delle principali fonti di sussistenza o semisussistenza, quindi la produttivit\u00e0 del terreno \u00e8 di cruciale importanza per la sopravvivenza della popolazione. Il problema principale \u00e8 costituito dalla crescita demografica, che impone alla terra uno sfruttamento sempre maggiore e porta a sistemi di allevamento e coltivazione intensivi. La pratica della cosiddetta coltivazione taglia e brucia (per cui intere aree verdi vengono bruciate per potervi seminare), in uso nei bassopiani sud-occidentali, ha conseguenze terribilmente dannose per la flora. La distruzione delle foreste rappresenta una grave minaccia per il paese. Meno dell'1% dell'Eritrea \u00e8 ricoperto da boschi, mentre un secolo fa lo era il 30% del territorio. Durante la guerra con l'Etiopia, gli eserciti belligeranti hanno disboscato le foreste per costruire rifugi, trincee e varie fortificazioni. Anche per costruire l\"'hidmo\", l'abitazione tradizionale eritrea, \u00e8 necessaria una grande quantit\u00e0 di legname. Nei periodi di carestia gli alberi sono una fonte preziosa di nutrimento sia per gli uomini sia per gli animali, senza contare che prevengono l'erosione del suolo. La carenza di risorse idriche e la bassa produttivit\u00e0 della terra sono due conseguenze dirette della distruzione delle foreste. Fra le misure che si \u00e8 deciso di adottare per contrastare la deforestazione vi sono un programma di rimboschimento a livello nazionale e la creazione di un centinaio di aree protette in tutto il paese, ma ci vorr\u00e0 molto tempo prima che si possano vedere i risultati concreti di tali provvedimenti.\nSport.\nCalcio.\nLa Federazione calcistica nazionale, la Eritrean National Football Federation, \u00e8 nata solo nel 1992 e affiliata alla FIFA nel 1998. La nazionale \u00e8 una delle rappresentative pi\u00f9 deboli al mondo, occupando gli ultimi posti della classifica mondiale FIFA."}
{"id": "715077", "revid": "2178", "url": "https://it.wikipedia.org/wiki?curid=715077", "title": "Ebridi interne", "text": ""}
{"id": "715086", "revid": "113880", "url": "https://it.wikipedia.org/wiki?curid=715086", "title": "Confine di Piaggio Valmara", "text": ""}
{"id": "715090", "revid": "1893", "url": "https://it.wikipedia.org/wiki?curid=715090", "title": "Keltsch", "text": ""}
{"id": "715093", "revid": "300971", "url": "https://it.wikipedia.org/wiki?curid=715093", "title": "Confine di Stato di Ponte Ribellasca", "text": "Il confine di Stato o valico di Ponte Ribellasca \u00e8 sede di un valico di frontiera fra la provincia del Verbano-Cusio-Ossola (Italia) e il Cantone Ticino (Svizzera).\nIl valico italiano \u00e8 detto \"di Ponte Ribellasca\" per il nome della frazione del comune di Re in cui si trova. \u00c8 considerato secondario, rispetto al confine di Stato di Iselle (passo del Sempione) o al confine di Piaggio Valmara, perch\u00e9 il traffico \u00e8 principalmente quello dei frontalieri durante tutto l'anno, e turistico nel periodo estivo. Vi termina la strada statale 337 della Val Vigezzo."}
{"id": "715097", "revid": "709565", "url": "https://it.wikipedia.org/wiki?curid=715097", "title": "Pippo Russo", "text": "Biografia.\n\u00c8 docente a contratto di sociologia all'Universit\u00e0 degli Studi di Firenze. Scrive per Domani, Calciomercato.com, Corriere dello Sport, Men on Wheels e \"Panenka\" (Spagna). Ha collaborato con \"Il manifesto\", la Repubblica, Lettera43, \"Il Riformista\", \"Il Fatto Quotidiano\", \"Pubblico\", il \"Corriere della Sera\", \"Il Messaggero\", \"l'Unit\u00e0, Panorama, Bancada (Portogallo), Satisfiction.\". Tiene sulla piattaforma Wordpress il blog \"Cercando Oblivia\"."}
{"id": "715098", "revid": "767487", "url": "https://it.wikipedia.org/wiki?curid=715098", "title": "The Bangkok Five", "text": "The Bangkok Five sono un gruppo alternative rock statunitense formatosi a Los Angeles nel 2003, che ha inciso sino ad ora un EP dal titolo \"10 The Hard Way\" un album uscito nel 2006 ed intitolato \"Who's Gonna Take Us Alive?\" un album uscito nel 2008 ed intitolato \"We Love What Kills Us\" ed un album uscito nel 2010 ed intitolato \"Under the Covers\".\nSempre nel corso del 2006 hanno intrapreso un lungo tour che li ha portati a suonare dapprima in California, poi nel resto degli USA a supporto di band come i Buckcherry, Circus Diablo. Tra settembre ed ottobre sono apparsi in Europa come band di supporto dei Papa Roach durante tutto il loro tour europeo che ha toccato anche Milano e Vienna. Una volta tornati negli Stati Uniti hanno effettuato un tour come band di supporto ai The Cult."}
{"id": "715102", "revid": "29727", "url": "https://it.wikipedia.org/wiki?curid=715102", "title": "Potos", "text": ""}
{"id": "715103", "revid": "73843", "url": "https://it.wikipedia.org/wiki?curid=715103", "title": "Confine di Stato di Iselle", "text": "Il confine di Stato o valico di Iselle \u00e8 sede di un valico di frontiera fra la provincia del Verbano-Cusio-Ossola in Italia e il Canton Vallese in Svizzera.\nIl valico italiano \u00e8 detto \"di Iselle\" per il nome della frazione del comune di Trasquera in cui si trova. \u00c8 considerato molto importante, per il traffico di merci e per l'importanza storica che ha. Vi termina la Strada statale 33 del Sempione che prosegue in territorio elvetico, attraverso il passo del Sempione, come strada principale 9. Istituito nel 1291 fra l'allora Contea di Novara e il Vescovato di Sion, non fu mai pi\u00f9 rimosso.\nNelle sue vicinanze ha inizio il traforo ferroviario del Sempione.\n\u00c8 sede di una tenenza della Guardia di Finanza e di un distaccamento della Polizia di frontiera."}
{"id": "715104", "revid": "4252", "url": "https://it.wikipedia.org/wiki?curid=715104", "title": "Mu Shuangshuang", "text": "Il suo record mondiale.\nNel dicembre 2006, ai Giochi d'Asia di Doha in Qatar, ha stabilito il nuovo record mondiale di sollevamento pesi femminile - nella categoria oltre i 75\u00a0kg - sollevando 139\u00a0kg. Il precedente record apparteneva alla sudcoreana Jang Mi Ran Ap che aveva sollevato 138\u00a0kg."}
{"id": "715105", "revid": "36426", "url": "https://it.wikipedia.org/wiki?curid=715105", "title": "Sacro Cuore", "text": ""}
{"id": "715106", "revid": "782150", "url": "https://it.wikipedia.org/wiki?curid=715106", "title": "Giuseppe Diana", "text": "Il suo impegno civile e religioso contro la camorra ha lasciato un profondo segno nella societ\u00e0 campana.\nBiografia.\nOrigini e formazione.\nGiuseppe Diana nasce a Casal di Principe, nei pressi di Aversa, in Provincia di Caserta, da una famiglia di proprietari terrieri. Nel 1968 entra nel seminario ad Aversa: vi frequenta la scuola media e il liceo classico. Successivamente continua gli studi teologici nel seminario di Posillipo, sede della Pontificia facolt\u00e0 teologica dell'Italia Meridionale. Qui si laurea in Teologia biblica e poi si laurea in Filosofia presso l'Universit\u00e0 degli Studi di Napoli Federico II. Nel 1978 entra nell'Associazione Guide e Scouts Cattolici Italiani (AGESCI) dove fa il caporeparto. Nel marzo 1982 \u00e8 ordinato sacerdote.\nLa carriera ecclesiastica.\nDivenne assistente ecclesiastico del Gruppo Scout di Aversa e successivamente anche assistente del settore Foulards Bianchi. Dal 19 settembre 1989 \u00e8 parroco della parrocchia di San Nicola di Bari in Casal di Principe, suo paese nativo, per diventare poi anche segretario del vescovo della diocesi di Aversa, monsignor Giovanni Gazza. Insegna inoltre materie letterarie presso il liceo legalmente riconosciuto del seminario Francesco Caracciolo, nonch\u00e9 religione cattolica presso l'istituto tecnico industriale statale Alessandro Volta e l'Istituto Professionale Alberghiero di Aversa.\nL'impegno civile.\nDon Peppino Diana cerca di aiutare le persone nei momenti resi difficili dalla camorra, negli anni del dominio assoluto della camorra casalese, legata principalmente al boss Francesco Schiavone, detto Sandokan. Gli uomini del clan controllano non solo i traffici illeciti, ma si sono anche infiltrati negli enti locali e gestiscono fette rilevanti di economia legale, tanto da diventare \"camorra imprenditrice\".\nL'agguato e la morte.\nAlle 7.20 del 19 marzo 1994, giorno del suo onomastico, mentre si accinge a celebrare la santa messa, don Diana venne assassinato nella sacrestia della chiesa di San Nicola di Bari a Casal di Principe. Un camorrista lo affronta con una pistola. I cinque proiettili vanno tutti a segno: due alla testa, uno al volto, uno alla mano e uno al collo. Don Peppe Diana muore all'istante. L'omicidio, di puro stampo camorristico, fa scalpore in tutta Italia e in tutta Europa per la sua brutalit\u00e0. Un messaggio di cordoglio \u00e8 pronunciato da papa Giovanni Paolo II durante l'Angelus del 20 marzo 1994:\nIl processo.\nSin dall'inizio del processo si \u00e8 tentato di depistare le indagini e di infangare la figura di Don Peppe Diana, accusandolo di essere frequentatore di prostitute, pedofilo e custode delle armi destinate a uccidere il procuratore Cordova. In particolare il \"Corriere di Caserta\", pubblic\u00f2 in prima pagina il titolo \"\"Don Diana era un camorrista\" e dopo pochi giorni \"Don Diana a letto con due donne\"\", descrivendolo quindi non come vittima della camorra bens\u00ec come appartenente ai clan.\nNunzio De Falco, difeso da Gaetano Pecorella allora presidente della commissione Giustizia della Camera, \u00e8 stato condannato in primo grado all'ergastolo il 30 gennaio 2003 come mandante dell'omicidio. Inizialmente De Falco tent\u00f2 di far cadere le colpe sul rivale Schiavone, ma il tentativo fall\u00ec perch\u00e9 Giuseppe Quadrano, autore materiale dell'omicidio, consegnatosi alla polizia, inizi\u00f2 a collaborare con la giustizia e per questo ricevette una condanna a 14 anni.\nIl 4 marzo 2004 la Corte di Cassazione ha condannato all'ergastolo Mario Santoro e Francesco Piacenti come coautori dell'omicidio.\n\"Per amore del mio popolo\".\nLo scritto pi\u00f9 noto di don Peppe Diana \u00e8 la lettera \"Per amore del mio popolo\", un documento diffuso a Natale del 1991 in tutte le chiese di Casal di Principe e della zona aversana insieme ai parroci della foran\u00eca di Casal di Principe, un manifesto dell'impegno contro il sistema criminale:\nIl comitato dedicato.\nIl 25 aprile 2006, a Casal di Principe, nasce ufficialmente il \"Comitato don Peppe Diana\" con lo scopo di non dimenticare il martirio di un sacerdote morto per amore del suo popolo.\nInizialmente, il comitato fu costituito nel 2003 grazie a sette organizzazioni attive nel sociale, le quali decisero che l'impegno e il messaggio di don Peppe non dovesse essere dimenticato. Queste organizzazioni erano: l'AGESCI Campania, le associazioni Scuola di Pace don Peppe Diana, Jerry Essan Masslo, Progetto Continenti, Omnia ONLUS, Legambiente circolo Ager e la cooperativa sociale Solesud Onlus. Il confronto avviato in quel nucleo iniziale di organizzazioni, arricchito dal contributo degli amici di don Peppe, ha fatto maturare la necessit\u00e0 di costituire un'associazione di promozione sociale, che si metta al servizio di quanti vogliono fare memoria del sacrificio di don Peppe, e come lui continuare a costruire comunit\u00e0 alternative alla camorra.\nRicordi e riconoscimenti.\nIstituti scolastici.\nIl 21 aprile 2010 l'Istituto di Istruzione Superiore di Morcone (BN) \u00e8 stato intitolato a don Giuseppe Diana.\nA don Peppe Diana \u00e8 stato intitolato anche l'Istituto Comprensivo 3 di Portici (NA).\nL'8 novembre 2014 nasce a Termoli la Scuola di Legalit\u00e0 intitolata alla memoria di don Giuseppe Diana, fondata e diretta da Vincenzo Musacchio. Il progetto \u00e8 stato voluto fortemente dalla Commissione Regionale Anticorruzione del Molise.\nTelevisione.\nNel gennaio 2013, la fiction \"Il clan dei camorristi\", il personaggio di don Palma, \u00e8 ispirato a don Giuseppe Diana. \nIl 18 e 19 marzo 2014, ad esattamente vent'anni dalla scomparsa di don Peppe Diana, Rai 1 alle ore 21 ha trasmesso in prima visione una Fiction TV in due puntate dal titolo \"Per amore del mio popolo\" con l'attore napoletano Alessandro Preziosi nel ruolo di don Peppe Diana. Al sacerdote \u00e8 stato anche dedicato un documentario da Rai Storia, dal titolo \"Non tacer\u00f2, la storia di don Peppe Diana\". Anche nella fiction Rai \"Sotto copertura\" viene fatto riferimento al personaggio di Giuseppe Diana per parlare della sua lotta contro la criminalit\u00e0 organizzata."}
{"id": "715107", "revid": "108678", "url": "https://it.wikipedia.org/wiki?curid=715107", "title": "Campionato di calcio dell'Unione Sovietica", "text": ""}
{"id": "715108", "revid": "289247", "url": "https://it.wikipedia.org/wiki?curid=715108", "title": "Campionato di calcio dell'Irlanda", "text": ""}
{"id": "715112", "revid": "1610933", "url": "https://it.wikipedia.org/wiki?curid=715112", "title": "Cercoletto giallo", "text": ""}
{"id": "715125", "revid": "1354930", "url": "https://it.wikipedia.org/wiki?curid=715125", "title": "Giuseppe Martinelli (ciclista)", "text": "Da dilettante conquist\u00f2 la medaglia d'argento nella prova individuale ai Giochi olimpici di Montr\u00e9al 1976; fu poi professionista dal 1977 al 1985, vincendo tre tappe al Giro d'Italia. Attivo come direttore sportivo di formazioni ciclistiche dal 1986, dal 2010 \u00e8 nello staff tecnico del team Astana.\nCarriera.\nCiclista.\nOriginario della provincia di Brescia, da dilettante vinse la Freccia dei Vini a Vigevano, il Trofeo Gianfranco Bianchin a Ponzano Veneto e la Coppa Cicogna a Terranuova Bracciolini. Ai Giochi olimpici di Montr\u00e9al, nel 1976, giunse terzo nella prova individuale su strada, vinta in solitaria dallo svedese Bernt Johansson; la giuria decise per\u00f2 di retrocedere, causa scorrettezze nella volata per il piazzamento d'onore, il secondo classificato, Klaus-Peter Thaler, e di assegnare l'argento a Martinelli.\nPass\u00f2 professionista nel 1977 con la Jollj Ceramica di Marino Fontana, e corse poi, dal 1978 al 1985, sotto la direzione di Primo Franchini (eccetto il biennio 1981-1982 in cui vest\u00ec i colori della Santini prima e della Selle San Marco poi). Nei nove anni di carriera da \"pro\" si aggiudic\u00f2 tre tappe al Giro d'Italia e una alla Vuelta a Espa\u00f1a, oltre a fare sua una Milano-Torino.\nDirettore sportivo.\nDopo il ritiro dalle corse, avvenuto al termine della stagione 1985, intraprese l'esperienza di direttore sportivo, andando ad affiancare Primo Franchini alla Ecoflam. Dopo due anni pass\u00f2 alla Carrera Jeans: qui collabor\u00f2 per nove stagioni con Davide Boifava e Sandro Quintarelli, dirigendo atleti come Claudio Chiappucci e Guido Bontempi, ed assistendo un giovane Marco Pantani nel salto nel professionismo. Dopo lo scioglimento del team Carrera guid\u00f2, dal 1997 al 2001, la Mercatone Uno: in questi cinque anni ottenne i principali successi, con le vittorie di Pantani al Giro d'Italia 1998 e al Tour de France 1998, e quella di Stefano Garzelli al Giro d'Italia 2000.\nFu poi nello staff tecnico della Saeco \u2013 vinse il Giro d'Italia 2003 con Gilberto Simoni e il Giro d'Italia 2004 con Damiano Cunego \u2013 e, dopo la fusione tra Saeco e Lampre, della Lampre-Fondital, affiancato da Claudio Corti e da Guido Bontempi. Proprio con quest'ultimo continu\u00f2 l'esperienza di direttore sportivo anche dopo l'addio alla Lampre, nel 2009 all'Amica Chips-Knauf e dal 2010 all'Astana, squadra kazaka del circuito UCI World Tour. Alla guida dell'Astana porta alla vittoria Vincenzo Nibali al Giro d'Italia 2013, al Tour de France 2014, al Giro d'Italia 2016 e Fabio Aru alla Vuelta a Espa\u00f1a 2015.\nDalla primavera del 2002 all'agosto 2010 \u00e8 stato assessore allo sport e al tempo libero del comune di Rovato. In questo periodo ha portato nel suo paese numerose manifestazioni importanti con il supporto del G.S. Lodetto tra cui la tappa Rovato &gt; Monte Bondone del Giro d'Italia 2006 vinta da Ivan Basso su Gilberto Simoni."}
{"id": "715126", "revid": "287204", "url": "https://it.wikipedia.org/wiki?curid=715126", "title": "Harmattan", "text": "L'harmattan (termine inglese), in italiano armattano, \u00e8 un vento secco e polveroso che soffia a nordest e ovest, dal Sahara al Golfo di Guinea, tra novembre e marzo (invernale). \u00c8 considerato un disastro naturale.\nPassando sul deserto, raccoglie fini particelle di polvere (tra gli 0,5 e i 10 micrometri). Quando soffia forte, pu\u00f2 spingere polvere e sabbia addirittura fino al Sudamerica. In alcuni paesi dell'Africa occidentale, il grande quantitativo di polveri nell'aria pu\u00f2 limitare severamente la visibilit\u00e0 e oscurare il sole per diversi giorni, risultando paragonabile alla nebbia fitta. L'effetto delle polveri e delle sabbie rimescolate da questi venti \u00e8 noto come \"harmattan haze\" (inglese per \"caligine dell'armattano\"), e costa ogni anno milioni alle linee aeree in voli annullati e dirottati. Nel Niger, la gente attribuisce all\"harmattan\" la capacit\u00e0 di rendere uomini e animali sempre pi\u00f9 irritabili, ma oltre a questa brutta reputazione, l'armattano pu\u00f2 talvolta risultare fresco, portando sollievo dal calore opprimente. A motivo di ci\u00f2, l\"harmattan\" si \u00e8 guadagnato anche il soprannome de \"il Dottore\"."}
{"id": "715130", "revid": "453768", "url": "https://it.wikipedia.org/wiki?curid=715130", "title": "Bonnie Tyler", "text": " Interprete di brani di grande successo come \"Total Eclipse of the Heart\" e \"It's a Heartache\", che da soli hanno venduto circa 12 milioni di copie, nella sua carriera ha pubblicato 20 album. Nel 2013, dopo quasi 40 anni di carriera, ha rappresentato il Regno Unito all'Eurovision Song Contest con il brano \"Believe in Me\".\nBiografia.\nAnni '70.\nDotata di una voce potente, rauca e graffiante, dal timbro particolarmente riconoscibile, Bonnie Tyler cominci\u00f2 la sua carriera verso la met\u00e0 degli anni settanta, riscuotendo un discreto primo successo nel 1975, col singolo \"My My Honeycomb\", cui segue, nel 1976, \"Lost in France\". Dopo aver raggiunto la \"top ten\" con quest'ultimo brano, la Tyler pubblic\u00f2 il suo primo album nel 1977, intitolato \"The World Starts Tonight\". Il long playing non ottenne che un modesto, contenuto successo, che non imped\u00ec per\u00f2 alla cantante di partire per una lunga tourn\u00e9e, con cui attravers\u00f2 l'Europa continentale. Dall'LP venne tratto anche un ulteriore 45 giri, \"More Than a Lover\", che entr\u00f2 nella Top 30 britannica. Nel 1977, alla Tyler vennero diagnosticati alcuni noduli alle corde vocali, giunti a uno stadio cos\u00ec avanzato da rendere necessaria un'operazione immediata, che la costrinse al silenzio assoluto per sei settimane. Un giorno, durante la convalescenza, accidentalmente lanci\u00f2 un grido, che aggiunse al suo timbro vocale il distintivo tono rauco. Inizialmente, si pens\u00f2 che questo significasse la fine della sua carriera di cantante. Invece, cosa che sorprese lei per prima, il singolo successivo la rese una star di fama internazionale: intitolato \"It's a Heartache\", il pezzo raggiunse il terzo posto nella classifica Stati Uniti, diventando una hit mondiale e raggiungendo il primo posto in Francia e in Australia, il secondo in Germania e il quarto nel Regno Unito. L'album \"Natural Force\" venne ripubblicato per il mercato statunitense, con il nuovo titolo \"It's a Heartache\" (come il singolo). Sempre nel 1978, Bonnie \u00e8 ospite del Festival di Sanremo dove lancia di fatto la sua hit anche nel nostro paese.\nBonnie Tyler non riscosse molti altri successi in questo periodo, ottenne comunque una hit minore con \"Married Men\" che, nel 1979, entr\u00f2 nel Top 40 nella madrepatria, colonna sonora del film quasi omonimo, intitolato \"The World is Full of Married Men\", tratto dal romanzo della popolare scrittrice britannica Jackie Collins. Fece uscire i 33 giri \"Diamond Cut\" (1979) e \"Goodbye to the Island\" (1981), ma nessuno dei due ottenne grandi riscontri, n\u00e9 in Gran Bretagna n\u00e9 negli Stati Uniti, anche se la traccia intitolata \"Sitting on the Edge of the Ocean\", contenuta sull'album \"Goodbye to the Island\" vinse lo Yamaha World Song Festival svoltosi a Tokyo nel 1979. All'inizio degli anni ottanta, incaricher\u00e0 il produttore di Meat Loaf, Jim Steinman, di scrivere le sue canzoni: Bonnie Tyler incide cos\u00ec i brani \"Total Eclipse of the Heart\" e \"Faster Than the Speed of Night\", cantati a tratti anche dallo stesso Steinman, che conquisteranno le platee di tutto il mondo, vendendo milioni e milioni di dischi. Anche \"Holding Out for a Hero\", scritta per la colonna sonora del film \"Footloose\", sar\u00e0 un grande successo.\nAnni '80.\nTra 1977 e 1981, Bonnie Tyler pubblic\u00f2 in totale quattro album per la RCA. In quello stesso periodo, crebbe l'insoddisfazione della cantante per il proprio management, che tentava di farla avvicinare al mercato musicale country. Scaduto il contratto con la RCA, firm\u00f2 con il David Espen Management, cercando aiuto, per la composizione di brani pi\u00f9 genuinamente rock, nel compositore Jim Steinman e, nel 1982, approda alla major CBS Records. L'album successivo, \"Faster Than the Speed of Night\", usc\u00ec nella primavera del 1983: dal long playing \u00e8 tratto il singolo \"Total Eclipse of the Heart\", una delle sue canzoni pi\u00f9 famose, appunto scritta da Jim Steinman. Il brano divent\u00f2 una hit mondiale, raggiungendo il primo posto in 18 paesi, tra cui Regno Unito, Francia, Australia, Giappone, Germania, Canada e Stati Uniti (dove rimase in vetta per 4 settimane). \"Faster Than the Speed of Night\" entr\u00f2 nella classifica inglese direttamente al Numero 1, assicurando alla Tyler un posto nel Guinness dei primati come prima artista femminile britannica in assoluto a poter vantare un album entrato direttamente al primo posto nella relativa classifica.\nCon \"Total Eclipse of the Heart\", Bonnie ottenne anche una nomination per il Grammy Award come \u00abMigliore Performance Vocale Femminile Pop\u00bb. Nel 1984, ospite del Festival di Sanremo, esegu\u00ec la canzone, che di fatto la lanci\u00f2 in Italia, dove era ancora poco conosciuta. Nello stesso anno la cantante present\u00f2 il pezzo ai Grammy Awards, ricevendo un'altra nomination per il Grammy come \u00abMigliore cantante femminile rock\u00bb per \"Here She Comes\", una canzone che fa parte della colonna sonora del restauro del 1984 dello storico film \"Metropolis\". Pubblic\u00f2 anche il singolo \"A Rockin' Good Way\" (un duetto con il collega Shakin' Stevens, anch'egli gallese) che raggiunse il quinto posto nel Regno Unito. Nel 1986, La Tyler torna a lavorare con Jim Steinman per l'album Secret Dreams and Forbidden Fire. L'album ottenne un ottimo successo in Europa venendo certificato oro in Francia. La canzone di maggior successo dell'album fu \"Holding Out for a Hero\" che divenne parte della colonna sonora del film \"Footloose\", Numero 34 negli Stati Uniti, primo posto in Irlanda e secondo posto in Gran Bretagna (nell'estate del 1985). La traccia \u00e8 stata utilizzata anche come tema principale della serie televisiva statunitense \"Cover Up\", anche se la versione che si pu\u00f2 ascoltare nella serie TV non \u00e8 cantata da lei, bens\u00ec da un interprete con il timbro vocale molto simile al suo, la statunitense Elizabeth Daily (che nel 1986 ebbe successo anche in Italia con il singolo \"Say it, say it\", vicino al sound di Madonna). Un'altra hit dell'album fu \"If You Were a Woman (And I Was a Man)\" che raggiunse la sesta posizione della classifica francese vendendo oltre 250.000 copie. Del 1986 \u00e8 un suo duetto con F\u00e1bio Jr., \"Sem Limites Pra Sonhar\", che verr\u00e0 inserito nell'omonimo album dell'artista brasiliano. Nel 1987, la Tyler prester\u00e0 la sua voce per la \"title track\" dell'album di Mike Oldfield \"Islands\": la versione del singolo divenne una hit minore, raggiungendo il Numero 100 nel Regno Unito, il Numero 41 in Germania e Italia, e il Numero 22 in Svizzera. Nel 1988 esce invece l'album \"Hide Your Heart\", contenente diverse canzoni portate al successo da altri artisti negli anni successivi come \"The Best\" - reincisa da Tina Turner - e \"Save Up All Your Tears\", pi\u00f9 nota nella versione realizzata da Cher nei primi anni 90.\nAnni '90.\nNel 1990 ha firmato un contratto con la Hansa Records e ha iniziato a lavorare col cantante e produttore Dieter Bohlen. Il risultato \u00e8 rappresentato dall'album \"Bitterblue\" (1991), a cui hanno contribuito anche Giorgio Moroder e Albert Hammond. L'album ebbe ottimi riscontri in Europa venendo certificato oro in Germania, Svezia e Svizzera, platino in Austria e Norvegia arrivando a vendere complessivamente pi\u00f9 di mezzo milione di copie. Le due hits dell'album furono \"Bitterblue\" e \"Against the Wind\".\nSempre nel 1991 partecipa al Festival di Sanremo con il brano \"Endless Night\", adattamento in inglese della canzone \"Nen\u00e8\" di Amedeo Minghi presente in gara.\nIl successivo disco \u00e8 \"Angel Heart\", pubblicato nell'ottobre 1992 e anticipato dal singolo \"Fools Lullaby\", che ha ottenuto un ottimo successo in tutta Europa. Anche l'album biss\u00f2 il successo del suo predecessore toccando complessivamente quasi mezzo milione di copie vendute.Nel gennaio '93 ha pubblicato la raccolta \"The Very Best of Bonnie Tyler\", contenente materiale registrato per la Columbia Records. Il quarto e ultimo album uscito per la Hansa \u00e8 \"Silhouette In Red\", datato ottobre 1993. Duetta con Joe Cocker in \"You Are So Beautiful\".\nIn seguito Bonnie Tyler registra l'album \"Free Spirit\" con un team composto da David Foster, Jeff Lynne, Christopher Neil, Humberto Gatica, Andy Hill, Jim Steinman, Steven Rinkoff e altri.\nQuesto album esce nel 1995, primo rilascio anche negli Stati Uniti dal 1988. Tra gli altri, nell'album \u00e8 presente una cover di \"Making Love Out of Nothing at All\", celebre brano portato al successo dagli Air Supply nel 1983, brano che inoltre aveva raggiunto il secondo posto in America, nello stesso periodo in cui la Tyler era prima in classifica con \"Total Eclipse of the Heart\". Nel 1999 esce l'album \"All in One Voice\" (EastWest Records, in cui \u00e8 presente una versione di \"The Rose\", canzone di Bette Midler e una cover di \"I Put a Spell on You\", di Screamin' Jay Hawkins. L'album, registrato a Dublino, avrebbe dovuto contenere anche una versione in inglese di \"Vivo per lei\" in duetto con Andrea Bocelli, ma la canzone non \u00e8 stata inserita nella tracklist, a causa di problemi burocratici.\nAnni 2000.\nIl 14 settembre 2001 esce \"Greatest Hits\", una compilation contenente alcuni dei suoi successi del passato. L'album ebbe ottimi riscontri toccando il 18\u00ba posto della classifica inglese venendo certificato oro per le oltre 60.000 copie vendute. \"Greatest Hits\" raggiunse la top ten in altri 5 paesi europei. Nel 2003 Bonnie Tyler incise un duetto insieme alla cantante Kareen Anton, \"Si Demain\", versione in francese di \"Total Eclipse of the Heart\", il brano da lei portato al successo 20 anni prima. Il pezzo sal\u00ec al primo posto delle classifiche di Francia, Belgio e Polonia, vendendo due milioni di copie. Nello stesso anno la cantante fece uscire \"Against All Odds\", cover del successo di Phil Collins, e l'album \"Heartstrings\", segu\u00ecto nel 2004 da \"Simply Believe\", e dal singolo in tedesco \"Vergiss es\", duetto con Matthias Reim.\nNel 2005 pubblic\u00f2 la raccolta intitolata \"So Emotional\" (che \u00e8 essenzialmente un \u00abBest Of\u00bb) e l'album \"Wings\". Tra il 2005 e il 2006 inoltre, la Tyler intraprende un lungo tour in tutta Europa da cui ben verr\u00e0 fuori un album live dal titolo \"Bonnie Tyler Live\". Nel 2007 pubblica un'altra raccolta, \"From the Heart: Greatest Hits\".\nNel 2009 ha registrato \"Total Eclipse of the Heart\" con il coro Only Men Aloud!.\nAnni 2010.\nNel 2011 la Sony Music pubblica un triplo CD (\"Best of 3 CD\"), in cui sono presenti due nuove canzoni: un duetto con la francese Laura Zen dal titolo \"Amour \u00c9ternel (Eternal Flame)\" e il brano \"Under One Sky\" scritto da Paul D. Fitzgerald. Sempre in quest'anno la cantante ha duettato di nuovo con Matthias Reim, in \"Salty Rain\", e intrapreso un mini tour negli Stati Uniti esibendosi a New York e a Miami.\nNel 2012, Bonnie Tyler si \u00e8 recata a Nashville (Tennessee), dove ha registrato le tracce che sono confluite nell'album \"Rocks and Honey\", sedicesimo album in studio dell'artista uscito nel marzo 2013. Dopo aver ascoltato la terza traccia \"Believe in Me\", la BBC le chiese di rappresentare la Gran Bretagna all'Eurovision Song Contest del 2013. La Tyler accett\u00f2 descrivendo questa occasione come una buona pubblicit\u00e0 per il suo nuovo album. La manifestazione si \u00e8 tenuta a Malm\u00f6 in (Svezia). Nonostante L'esperienza non si sia rivelata fortunata, con l'artista che si \u00e8 classificata solo diciannovesima in finale, alla Tyler vennero assegnati diversi premi come l'Eurovision Song Contest Radio Award e ha ottenuto anche dei riconoscimenti come miglior canzone e miglior cantante donna. Dopo l'Eurovision ha continuato a viaggiare per diversi progetti e nel giugno 2013 ha pubblicato la raccolta \"All the Hits\". Sempre nel 2013 ha intrapreso un tour in Sudafrica.\nNell'agosto 2017, la Tyler si \u00e8 esibita con \"Total Eclipse of the Heart\" a bordo della nave da crociera MS Oasis of the Seas con la band dance-rock americana DNCE in occasione dell'eclissi solare del 21 agosto 2017 negli Stati Uniti. La canzone ha ricevuto un aumento di 31.000 download online, portandola alla posizione numero 13 nella classifica americana delle canzoni digitali.\nNel marzo 2018 la Tyler ha fatto un tour di 22 date in Germania e Austria per celebrare il 40 \u00b0 anniversario di \"It's a Heartache\", con Sharron Levy come supporto.\nNel 2019, esce il suo diciassettesimo album in studio dal titolo \"Between the Earth and the Stars\" (contenente tra l'altro duetti con Rod Stewart, Cliff Richard e Francis Rossi) che la porta ad una lunga tourn\u00e9e in tutta Europa. \nIl 14 dicembre 2019, torna in Italia prendendo parte al Concerto di Natale in Vaticano dove si esibisce con il suo brano storico \"Total Eclipse Of The Heart\".\nAnni 2020.\nA marzo del 2020, dopo aver preso parte a un concerto benefico a Londra, dichiara di aver realizzato un nuovo album che verr\u00e0 rilasciato a febbraio 2021. A dicembre 2020 l'album viene annunciato ufficialmente: il progetto si intitola \"The best is yet to come\" e viene pubblicato nel febbraio 2021. L'album \u00e8 anticipato dal singolo \"When the lights go down\" che viene pubblicato il 18 dicembre 2020. Sempre a dicembre, il sito ufficiale della Tyler annuncia 38 date di concerti in giro per l'Europa nel 2022. Nel luglio del 2021, durante un'intervista, annuncia che a settembre torner\u00e0 in studio per lavorare ancora ad un nuovo disco.\nVita privata.\nDal 1973 \u00e8 sposata col judoka Robert Sullivan, cugino di David Jones, il padre di Catherine Zeta Jones. Sullivan nel 1972 ha partecipato alle Olimpiadi di Monaco di Baviera. La coppia non ha figli."}
{"id": "715133", "revid": "599013", "url": "https://it.wikipedia.org/wiki?curid=715133", "title": "Casa cantoniera", "text": "Le case cantoniere sono immobili, di propriet\u00e0 demaniale e gestiti dall'ANAS, caratterizzati dal tipico colore rosso pompeiano. Prendono il nome dai \"cantonieri\", gli operai addetti alla manutenzione delle strade, che per esigenze di servizio, avevano necessit\u00e0 di alloggiare sul luogo di lavoro.\nStoria.\nNel corso degli anni ottanta del XX secolo, per eccessivi costi, ne sono state dismesse numerose. Successivamente, a seguito del processo di declassificazione di numerose strade statali avvenuto nel 2001, ne sono state dismesse molte altre; alcune sono state semplicemente chiuse, altre sono invece passate agli enti regionali o provinciali.\nNe rimangono aperte ancora, specie nel sud o nei centri principali. Dove le case cantoniere sono state chiuse, la gestione manutentiva \u00e8 affidata, in genere, all'ANAS.\nCaratteristiche.\nDistribuite su tutte le strade statali storiche italiane, all'interno delle case cantoniere vengono custoditi i mezzi e le attrezzature utilizzate per espletare le operazioni di manutenzione delle strade statali.\nSono in genere affiancate da autorimesse o depositi, e, fino a qualche decennio fa, erano adibite a residenza del cantoniere addetto alla manutenzione del \"cantone\", un tratto di strada di 4-5 chilometri. In alcuni casi venivano costruite al confine fra due cantoni ed ospitavano le 2 famiglie dei cantonieri. Anche sulle reti ferroviarie venivano costruite delle case cantoniere che talvolta prendevano il nome di casello ferroviario."}
{"id": "715134", "revid": "65435", "url": "https://it.wikipedia.org/wiki?curid=715134", "title": "Negozi", "text": ""}
{"id": "715136", "revid": "1719883", "url": "https://it.wikipedia.org/wiki?curid=715136", "title": "Emisfero celeste", "text": "L'emisfero celeste (cio\u00e8 \"mezza sfera\" del cielo) \u00e8 la volta stellata visibile da uno dei due emisferi terrestri, ottenuto intersecando la sfera celeste con un piano passante per il suo centro. La loro intersezione \u00e8 un cerchio massimo. A seconda di quale sia il piano secante e quindi il cerchio massimo individuato si parla di emisferi celesti boreale e australe, oppure visibile e invisibile, oppure orientale e occidentale, oppure settentrionale e meridionale, e cos\u00ec via."}
{"id": "715138", "revid": "15756", "url": "https://it.wikipedia.org/wiki?curid=715138", "title": "Brembo (azienda)", "text": "Brembo \u00e8 un'azienda italiana leader del settore nello sviluppo e nella produzione di impianti frenanti per veicoli.\n\u00c8 quotata dal 1995 alla Borsa di Milano dove \u00e8 presente nell'indice FTSE Italia Mid Cap.\nStoria.\nGli inizi.\nBrembo S.p.A. nasce l'11 gennaio 1961 a Sombreno, una frazione di Paladina, a pochi chilometri da Bergamo, come piccola officina a carattere familiare. Inizialmente il nome era OMdS (Officine Meccaniche di Sombreno) di Emilio Bombassei e Italo Breda. Per la sede iniziale venne scelto un cascinale ristrutturato da cui ricavare l'officina vera e propria; nei primi mesi per\u00f2, durante la sistemazione del cascinale, le macchine utensili vennero sistemate nei vani di una stalla nel centro storico di Sombreno.\nInizialmente era una societ\u00e0 in nome collettivo sotto il controllo di Breda e di Emilio Bombassei, padre di Alberto. Il nome Brembo compare una decina di anni dopo, \u00e8 l'acronimo di Breda Emilio Bombassei, ma si rif\u00e0 anche al fiume Brembo, che scorre a pochi chilometri dalla sede. Dopo una decina d'anni diventa societ\u00e0 per azioni. Le esperienze maturate da Emilio nei settori della meccanica e della metallurgia vengono messe a frutto in lavorazioni per conto di clienti sempre pi\u00f9 importanti, tra i quali Pirelli, Alfa Romeo e Philco.\nAnno fondamentale per l'azienda \u00e8 il 1964: Brembo inizia a produrre i primi dischi freno diretti al mercato del ricambio. Fino ad allora, in Italia, i dischi erano importati dalla Gran Bretagna. Alla produzione di dischi si affianca successivamente quella di altri componenti del sistema frenante. La qualit\u00e0 dei prodotti e dei servizi dell'azienda cominciano ad essere riconosciuti in campo internazionale. Nel 1965 Brembo conta 28 dipendenti.\nNel 1972, con una fornitura per Moto Guzzi e Laverda, iniziano a comparire le prime pinze di serie della Brembo.\nNel 1975 la Ferrari affida all'azienda bergamasca la fornitura di sistemi frenanti per la propria vettura di Formula 1. Da quel momento Brembo inizia una scalata che la porta ad avere tuttora una forte leadership nel settore delle competizioni motoristiche.\nLo sviluppo.\nGli anni ottanta segnano per Brembo un periodo di sviluppo tecnologico dei prodotti e dei processi tecnologici. Alla gamma di prodotti si aggiunge nel 1980 una pinza freno per automobili in alluminio, adottata in seguito da vari produttori di veicoli ad elevate prestazioni.\nNel 1983 la societ\u00e0 concorda l'ingresso nel capitale sociale della \"Kelsey-Hayes\", multinazionale statunitense attiva nella produzione di impianti frenanti. La collaborazione tuttavia consente al gruppo dirigente italiano di continuare a definire autonomamente le strategie aziendali e si concluder\u00e0 nel 1993. Nel 1984 Alberto Bombassei \u00e8 nominato amministratore delegato. Nel 1985, a 24 anni dalla sua creazione, Brembo conta 335 dipendenti per un fatturato annuo di 51 miliardi di lire.\nNegli anni successivi l'azienda continua a espandersi, e nel 1995 viene quotata alla Borsa valori di Milano.\nNel 2000 Brembo ha acquistato al 100% la societ\u00e0 brasiliana \"Alfa Real Minas\", per la lavorazione di dischi freno per auto e l'assemblaggio di volani.\nBrembo conclude inoltre l'acquisizione della societ\u00e0 \"AP Racing Limited\", con sede in Inghilterra, specializzata nella produzione di impianti frenanti e sistemi di frizione per vetture e motocicli; acquisisce inoltre il 70% della societ\u00e0 Marchesini, produttrice di ruote per motocicli. Ultima, cronologicamente, la collaborazione in Cina con \"Yuejin Motor Group\", per la costituzione di una societ\u00e0, la \"Nanjing Yuejin Automotice Brake System\", per la produzione di sistemi frenanti per auto e veicoli commerciali.\nNel 2003 nasce \"Brembo Ceramic Brake Systems SpA\", joint venture tra Brembo e il gruppo motoristico Daimler per lo sviluppo di dischi freno in carbonio ceramico. Quest'ultima societ\u00e0 a partire dal 1\u00ba giugno 2009, a seguito di una joint venture con SGL Brakes GmbH, cambia nome divenendo \"Brembo SGL Carbon Ceramic Brakes\"\nL'attivit\u00e0 del gruppo si \u00e8 estesa anche alla produzione di sistemi di sicurezza passiva, grazie all'acquisizione, nei primi mesi del 2008, della Sabelt, azienda produttrice di cinture di sicurezza e sistemi di sicurezza per l'infanzia. Sette anni pi\u00f9 tardi, nel 2015, la societ\u00e0 viene riacquistata dalla precedente propriet\u00e0, la famiglia Marsiaj.\nLa strategia di Bombassei \u00e8 di essere vicini ai luoghi in cui si genera il maggiore fatturato. Cos\u00ec nel settembre 2015 Bombassei rileva per 86 milioni il controllo di Asimco Meilian Braking Systems, produttore cinese di freni a disco con sede nei pressi di Pechino. Nel giugno 2018 inaugura un nuovo stabilimento in Cina, a Nanchino, con un investimento di 100 milioni di euro per produrre due milioni di pezzi. In precedenza l'azienda ha aperto un altro stabilimento in Messico, a Monterrey, a poche centinaia di chilometri dal confine con il Texas. Alla fine del 2019 Brembo \u00e8 presente in 14 Paesi.\nNell'assemblea dell'aprile 2019 viene approvata la decisione di esprimere voto doppio per ciascuna azione posseduta con il mantenimento in portafoglio, senza soluzione di continuit\u00e0, per almeno 24 mesi. Il 17 dicembre 2021 l\u2019assemblea ha approvato il nuovo assetto di governo societario: Matteo Tiraboschi ha assunto il ruolo di Presidente Esecutivo, mentre Alberto Bombassei \u00e8 stato nominato Presidente Emerito.\nContratti, collaborazioni e riconoscimenti.\nI freni di Brembo sono dispositivi standard per auto Aston Martin, Porsche, Ferrari, Pagani, Lamborghini e BMW M, e per altre auto ad alte prestazioni come Ford GT, Dodge Viper ed alcune versioni speciali della Jaguar XKR.\nLa Brembo ha sottoscritto un contratto di fornitura con l'Alfa Romeo nel 1964, ed \u00e8 diventato il fornitore ufficiale di componenti frenanti per Moto Guzzi nel 1972.\nAltre auto che utilizzano sistema frenante Brembo sono: Abarth Grande Punto, Maserati GranTurismo S, Infiniti G35, Acura TL, Nissan GTR, Nissan 350Z, Nissan Sentra, Subaru Impreza WRX, Mitsubishi Lancer Evolution e Alfa Romeo Giulia (2016).\nInoltre, le seguenti case motociclistiche utilizzano sistemi frenanti Brembo:\nCagiva, Ducati, MV Agusta, Aprilia, Bimota, BMW, Harley-Davidson, Husqvarna, KTM, Moto Morini, IMZ-Ural, Triumph, TM Racing.\nGli impianti frenanti Brembo sono utilizzati da diverse scuderie di Formula 1, tra cui la scuderia Ferrari, e da tutti i team di MotoGP e di MotoE, il campionato per due ruote elettriche. Dalla stagione 5, inoltre, Brembo fornisce l'intero impianto frenante a tutte le monoposto Gen2 della Formula E.\nL'azienda \u00e8 certificata QS9000 e ISO 9001, ed oltre a produrre sistemi frenanti possiede anche le fabbriche per la lavorazione delle materie prime, \u00e8 quindi seguito in azienda ogni passo del processo, dalla raffinazione della materia prima alla distribuzione del prodotto finito, compresa la prototipazione, il montaggio dei componenti e il collaudo.\nDati economici.\nNel 2016 la societ\u00e0 ha realizzato un fatturato di 2,27 miliardi di euro. Nel 2017 ha registrato ricavi per 2,46 miliardi (+1%), utile netto di 263,4 milioni (+9,5%). L'Ebitda \u00e8 di 480 milioni (+2%), l'Ebit di 346 milioni (+5,7%).\nNel 2018 il fatturato ha toccato i 2,64 miliardi con un aumento del 7,2%, l'Ebitda \u00e8 di 500,9 milioni (pari al 19% dei ricavi), l'utile netto \u00e8 sceso a 238,3 milioni (calo del 9,5%).\nOrganizzazione aziendale.\nIl quartier generale della societ\u00e0 si trova a Stezzano; l'azienda conta oltre 11 000 dipendenti di cui circa il 10% sono ingegneri e specialisti di prodotto che lavorano nella ricerca e sviluppo.\nInoltre possiede i seguenti marchi: Brembo, AP, AP Racing, Breco, Bybre, J.Juan, Marchesini, SBS Friction.\nAzionariato.\nL'azionariato comunicato alla Consob \u00e8 il seguente:"}
{"id": "715141", "revid": "1258", "url": "https://it.wikipedia.org/wiki?curid=715141", "title": "Maccheroni alla chitarra", "text": ""}
{"id": "715147", "revid": "834", "url": "https://it.wikipedia.org/wiki?curid=715147", "title": "NEC Display Solutions", "text": ""}
{"id": "715148", "revid": "36426", "url": "https://it.wikipedia.org/wiki?curid=715148", "title": "Palazzo Guadagni", "text": "Palazzo Guadagni (gi\u00e0 Dei e poi anche Dufour Berte) \u00e8 uno dei palazzi rinascimentali pi\u00f9 importanti di Firenze, situato in piazza Santo Spirito all'angolo con via Mazzetta, che spicca con la sua mole tra le numerose case quattrocentesche che circondano la piazza. Le forme, prestigiose ma tuttavia domestiche e prive di sfarzi, hanno fatto da modello a tanti edifici fiorentini.\nStoria.\nIl palazzo fu costruito per il mercante di seta Riniero di Bernardo Dei dopo il 1502, su un'area occupata dalle case della famiglia, in una zona tipicamente abitata da piccoli mercanti e artigiani. La famiglia lo detiene per 181 anni.\nL'architetto fu probabilmente Simone del Pollaiolo detto il Cronaca, anche se alcuni storici fanno anche il nome di Baccio d'Agnolo. Dopo l'estinzione della famiglia Dei, nell'ottobre del 1683 il palazzo venne lasciato in eredit\u00e0 alla congregazione dei Buonomini di San Martino, la quale lo vendette (come da loro proprie regole dettate da Sant'Antonino) e fu cos\u00ec acquistato da Donato Maria Guadagni. Nel 1837 l'ultima discendente si spos\u00f2 con il marchese Dufour Berte, i cui discendenti posseggono ancora il palazzo. \nNella seconda met\u00e0 del XIX secolo Giuseppe Poggi intervenne nel palazzo, creando un accesso per le carrozze e delle nuove scuderie. Fu anche rifatto lo scalone principale, con uno stile pi\u00f9 moderno ed un diverso orientamento. Durante il periodo di Firenze Capitale ospit\u00f2 il ministro Urbano Rattazzi, poi nell'epoca successiva fu abitato dal conte Valfredo Della Gherardesca. Dal 1912 al 1964 vi ebbe sede l'Istituto germanico di Storia dell'Arte (che oggi \u00e8 presso il Palazzo Zuccari di via Giusti).\nAl pianterreno nel 1914 venne inaugurata la prima biblioteca comunale di Firenze, che negli anni 2010 si \u00e8 trasferita in altra sede.\nIn seguito al trasferimento della biblioteca il palazzo \u00e8 divenuto sede del centro studi Accent Global Learning.\nArchitettura.\nImpostato attorno a un cortile centrale con loggiato, \u00e8 decorato all'esterno dal bugnato liscio al pian terreno, con uso di bugnato rustico limitato alle fasce angolari, nella tipica pietra fiorentina, la pietraforte. Le finestre si dispongono su tre ordini: rettangolari al pian terreno e centinate con le particolari cornici dalle chiavi di volta \"a goccia\" ai piani superiori. Un tempo era decorato da graffiti bianchi su fondo nero al primo e al secondo piano, opera niente meno che di Andrea del Sarto, ma sono andati perduti. \nL'ultimo piano \u00e8 coronato da una monumentale loggia trabeata, innovazione poi spesso copiata, che alleggerisce la massa muraria della facciata creando un gioco di pieni e vuoti, sopra il quale corre una gronda sporgente sorretta da mensole lignee. In basso la panca di via crea una sorta di basamento sui due lati verso la strada, che ricorda gli ordini antichi. Nella parte inferiore delle pareti esterne si sono conservati alcuni anelli per attaccare i cavalli, mentre la lanterna in ferro battuto, posta sulla cantonata, \u00e8 attribuita al Caparra. Cinquecentesco \u00e8 poi il grande portone ligneo intagliato e decorato con rosoni e borchie di ferro. Le chiavi pontificie nella parte alta sono uno degli emblemi della famiglia Dei, a ricordo di privilegi papali concessi alla casata nel XV secolo. La cancellata in ferro \u00e8 coeva e reca un altro emblema familiare degli Dei, i gigli.\nIl cortile, accessibile tramite un androne con volta unghiata su lesene e colonne peducci e capitelli rinascimentali, ha una forma insolita dovuta ai successivi rimaneggiamenti. Vi si notano i resti di una loggia tamponata, con capitelli raffinatamente decorati da delfini, volute e conchiglie. Due arcate maggiori, sui lati in asse con l'entrata principale, sono ribassate (in stile barocco), poggianti per\u00f2 su colonne rinascimentali. Oltre l'arco del lato est, sormontato da un monumentale stemma Guadagni, si trova un vano gemello all'androne, dove si trova una fontana a muro con una vasca a valva di conchiglia sormontata da un'edicola con un altorilievo con divinit\u00e0 marine, felini e un liocorno, simbolo araldico dei Guadagni, tra decorazioni a pietre spugnose. Una lapide sotto la vasca ricorda come l'acqua, per concessione granducale, vi arrivi direttamente dal giardino di Boboli. \nSul cortile si affacciano finestre architravate, sottolineate da cornici marcapiano, tra cui una, quella inferiore, decorata da dentelli.\nDall'androne una monumentale scalinata, opera del Poggi in sostituzione di una scala cinquecentesca pi\u00f9 stretta e diversamente orientata, porta ai piani superiori. \nLa ricca quadreria ospitata nel palazzo, con circa 200 opere di scuola fiorentina, veneta e straniera, \u00e8 andata dispersa."}
{"id": "715149", "revid": "287204", "url": "https://it.wikipedia.org/wiki?curid=715149", "title": "Samsung Electronics", "text": "La Samsung Electronics Co., Ltd. (nota anche con l'acronimo SEC, in coreano \uc0bc\uc131\uc804\uc790, letteralmente \"tristar electronics\") \u00e8 una societ\u00e0 di elettronica multinazionale sudcoreana con sede a Suwon, in Corea del Sud, tra i maggiori produttori mondiali nel settore dell'elettronica di consumo e degli elettrodomestici. A causa di alcune propriet\u00e0 incrociate, \u00e8 la compagnia di punta del chaebol Samsung, pari al 70% delle entrate del gruppo nel 2012. Samsung Electronics ha catene di montaggio e reti di vendita in 80 paesi e impiega circa 308.745 persone. \u00c8 il maggiore produttore mondiale di elettronica di consumo e semiconduttori per fatturato. A giugno 2018, la capitalizzazione di mercato di Samsung Electronics era pari a 325,9 miliardi di dollari.\nStoria.\nLa creazione e i primi anni (1969-1987).\n'Venne creata col nome di \"Samsung Electric Industries\" come parte industriale del Gruppo Samsung nel 1969 a Suwon, in Corea del Sud, divisione elettronica del Gruppo Samsung. Sebbene il gruppo non disponesse di tecnologia e risorse sufficienti perch\u00e9 \u00e8 entrato nel settore pi\u00f9 tardi anche rispetto ai suoi concorrenti all'interno del paese, e sebbene abbia attirato da loro una notevole quantit\u00e0 di critiche per la collaborazione con aziende giapponesi, Samsung Electric \u00e8 riuscita a stabilire una joint venture chiamata Saumsung-Sanyo Electric con Sanyo e Sumitomo Corporation del Giappone nello stesso anno in cui \u00e8 entrata in affari. I suoi primi prodotti erano apparecchi elettronici ed elettrici tra cui televisori, calcolatrici, frigoriferi, condizionatori d'aria e lavatrici. Nel 1970, Samsung Group fond\u00f2 un'altra filiale, Samsung-NEC, insieme alla giapponese NEC Corporation e alla Sumitomo Corporation per produrre elettrodomestici e dispositivi audiovisivi. Nel 1974, il gruppo si espanse nel settore dei semiconduttori acquisendo Korea Semiconductor, una delle prime strutture di produzione di chip nel paese in quel momento. L'acquisizione di Korea Telecommunications, un produttore di sistemi di commutazione elettronica, venne completata all'inizio del successivo decennio nel 1980.\nNel 1981, Samsung Electric Industries aveva prodotto oltre 10 milioni di televisori in bianco e nero. Nel febbraio 1983, il fondatore di Samsung, Lee Byung-chull, insieme al consiglio di amministrazione e all'accordo di Samsung sull'industria e alle societ\u00e0 e aiutando sponsorizzando l'evento, fece un annuncio in seguito soprannominato la \"dichiarazione di Tokyo\", in cui dichiar\u00f2 che Samsung intendeva diventare un fornitore di memoria ad accesso casuale dinamico (DRAM). Un anno dopo, Samsung annunci\u00f2 di aver sviluppato con successo una DRAM da 64 kb. Nel processo, Samsung utilizz\u00f2 le tecnologie importate dalla Micron Technology degli Stati Uniti per lo sviluppo di DRAM e Sharp del Giappone per SRAM e ROM. Nel 1988, Samsung Electric Industries si fuse con Samsung Semiconductor &amp; Communications per formare Samsung Electronics, come in precedenza, non erano state una societ\u00e0 leader insieme, ma non erano rivali, infatti stettero in contatto fino a quando non si unirono.\nL'espansione ed il contrasto con la concorrenza (1988-1995).\nSamsung Electronics lanci\u00f2 il suo primo telefono cellulare nel 1988, sul mercato sudcoreano. Inizialmente le vendite furono scarse e all'inizio degli anni '90 Motorola deteneva una quota di mercato di oltre il 60% nel mercato della telefonia mobile del paese rispetto al solo 10% di Samsung. La divisione di telefonia mobile di Samsung dovette contrastare anche i prodotti di qualit\u00e0 scadente e di qualit\u00e0 inferiore fino alla met\u00e0 degli anni '90 e l'uscita dal settore fu un argomento di discussione frequente all'interno dell'azienda.\nLe innovazioni e le strategie di progettazione (1995\u20132008).\nLee Kun-Hee decise che Samsung doveva cambiare strategia. La societ\u00e0 accanton\u00f2 la produzione di molte linee di prodotti sotto-vendita e persegu\u00ec invece un processo di progettazione e produzione di componenti e investimenti in nuove tecnologie per altre societ\u00e0. Inoltre, Samsung deline\u00f2 un piano decennale per scrollarsi di dosso l'immagine di \"marchio economico\" e sfidare Sony come il pi\u00f9 grande produttore di elettronica di consumo al mondo. In questo modo, si sperava che Samsung potesse capire come venivano prodotti i prodotti e dare un vantaggio tecnologico in futuro. Questa paziente strategia di integrazione verticale dei componenti di produzione diede i suoi frutti a Samsung alla fine degli anni 2000.\nUna strategia complementare di leadership del marchio venne inoltre avviata dal presidente Lee quando dichiar\u00f2 il 1996 \"l'anno della rivoluzione del design\" di Samsung. Il suo obiettivo era quello di sviluppare le capacit\u00e0 di progettazione Samsung come risorsa competitiva e trasformare l'azienda in un leader mondiale nella progettazione. Tuttavia, questo sforzo richiese importanti cambiamenti nella cultura, nei processi e nei sistemi aziendali. Integrando un sistema e una strategia di gestione del design completi nella cultura aziendale, Samsung riusc\u00ec a sviluppare un pluripremiato portafoglio di design di prodotti alla fine degli anni '90, determinando una significativa crescita del patrimonio netto del marchio.\nMentre Samsung si allontanava dai mercati di consumo, la societ\u00e0 ide\u00f2 un piano per sponsorizzare i principali eventi sportivi. Uno di questi sponsor era per le Olimpiadi invernali del 1998 tenute a Nagano, in Giappone.\nCome un chaebol, Samsung Group esercit\u00f2 ricchezza che permise all'azienda di investire e sviluppare nuove tecnologie piuttosto che costruire prodotti a un livello che non avrebbero avuto un buon impatto sulle finanze di Samsung.\nSamsung registr\u00f2 una serie di innovazioni tecnologiche, in particolare nel campo della memoria, oggi comuni nella maggior parte dei prodotti elettrici. Ci\u00f2 include la prima DRAM al mondo da 64 MB nel 1992, 256 MB DRAM nel 1994, 1 GB DRAM nel 1996. Nel 2004, Samsung svilupp\u00f2 il primo chip di memoria flash NAND da 8 GB e un accordo di produzione venne raggiunto con Apple nel 2005. Nel 2005 venne siglato un accordo per fornire ad Apple chip di memoria e, a partire da ottobre 2013, Samsung rimane un fornitore chiave di componenti Apple, producendo i processori A7 che si trovano all'interno del modello iPhone 5S.\nLo sviluppo nell'elettronica di consumo (2008-presente).\nPer quattro anni consecutivi, dal 2000 al 2003, Samsung ha registrato utili netti superiori al 5%; questo \u00e8 stato in un momento in cui 16 delle 30 principali societ\u00e0 sudcoreane hanno smesso di operare sulla scia di una crisi senza precedenti.\nNel 2005, Samsung Electronics ha superato per la prima volta la sua rivale giapponese, la Sony, diventando il ventesimo marchio di consumo pi\u00f9 grande e popolare al mondo, come misurato da Interbrand.\nNel 2007, Samsung Electronics \u00e8 diventata la seconda casa produttrice di telefoni cellulari al mondo, superando per la prima volta Motorola. Nel 2009, Samsung ha realizzato un fatturato totale di 117,4 miliardi di dollari, superando Hewlett-Packard diventando la pi\u00f9 grande azienda tecnologica al mondo nelle vendite.\nNel 2009 e nel 2010, gli Stati Uniti e l'UE hanno multato la societ\u00e0, insieme ad altri otto produttori di chip di memoria, per la sua parte in un sistema di fissazione dei prezzi che si \u00e8 verificato tra il 1999 e il 2002. Altre societ\u00e0 multate includevano Infineon Technologies, Elpida Memory e Micron Technology. Nel dicembre 2010, l'UE ha concesso l'immunit\u00e0 a Samsung Electronics per aver agito come informatore durante l'indagine (LG Display, AU Optronics, Chimei InnoLux, Chunghwa Picture Tubes e HannStar Display sono stati implicati a seguito dell'intelligence dell'azienda).\nNonostante la sua costante espansione, Samsung, insieme al suo presidente Lee Kun-hee, ha sviluppato una reputazione di insicurezza riguardo alla sua stabilit\u00e0 finanziaria e al potenziale insorgere di future crisi. Dopo essere tornato da un periodo di pensionamento temporaneo nel marzo 2010, Kun-hee ha dichiarato che \"il futuro di Samsung Electronics non \u00e8 garantito perch\u00e9 la maggior parte dei nostri prodotti di punta sar\u00e0 obsoleto tra 10 anni\".\nLa societ\u00e0 ha fissato un obiettivo ambizioso di raggiungere 400 miliardi di entrate annue entro dieci anni. La societ\u00e0 ha 24 centri di ricerca e sviluppo in tutto il mondo, e dai primi anni 2000 e nella Vision 2020, Samsung ha sottolineato la ricerca e lo sviluppo tecnico. Tuttavia, il gran numero di reclami online indica che la societ\u00e0 \u00e8 debole nell'ascoltare il feedback dei clienti in merito al design della sua tecnologia e software.\nNell'aprile 2011, Samsung Electronics ha venduto le sue operazioni commerciali di HDD a Seagate Technology per circa 1,4 miliardi di dollari. Il pagamento era composto da 45.2 milioni di azioni Seagate (9,6% delle azioni), per un valore di 687,5 milioni di dollari e una somma in contanti per il resto.\nNel maggio 2013, Samsung ha annunciato di essere finalmente riuscita a testare con successo la tecnologia di quinta generazione (5G) potenziata.\nNell'aprile 2013, il nuovo ingresso di Samsung Electronics nella gamma di smartphone della serie Galaxy S, il Galaxy S4 viene reso disponibile per la vendita al dettaglio. Rilasciato come aggiornamento del Galaxy S III pi\u00f9 venduto, l'S4 \u00e8 stato venduto in alcuni mercati internazionali con il processore Exynos dell'azienda.\nNel luglio 2013, Samsung Electronics ha previsto profitti pi\u00f9 deboli del previsto per il suo trimestre da aprile a giugno. Mentre gli analisti si aspettavano circa 10.1 trilioni di vittorie, Samsung Electronics ha stimato un profitto operativo di 9.5 trilioni di won sudcoreani (7,5 miliardi di euro). Nello stesso mese, Samsung ha acquisito il produttore di dispositivi di streaming multimediale Boxee per $30 milioni.\nL'11 settembre 2013, il capo del settore mobile di Samsung, Shin Jong-kyun, ha dichiarato al \"Korea Times\" che Samsung Electronics svilupper\u00e0 ulteriormente la sua presenza in Cina per rafforzare la sua posizione sul mercato rispetto ad Apple. Il dirigente Samsung ha anche confermato che un telefono smartphone a 64 bit verr\u00e0 rilasciato per abbinarsi al processore A7 basato su ARM del modello iPhone 5s di Apple che \u00e8 stato rilasciato a settembre 2013.\nA causa delle vendite di smartphone, in particolare delle vendite di telefoni a basso prezzo in mercati come India e Cina, Samsung ha realizzato guadagni record nel terzo trimestre del 2013. L'utile operativo per questo periodo \u00e8 salito a circa 10,1 trilioni di won ($9,4 miliardi), una cifra che \u00e8 stata potenziata dalle vendite di chip di memoria a clienti come Apple, Inc. Il 14 ottobre 2013, Samsung Electronics si \u00e8 scusata pubblicamente per l'utilizzo di componenti ricondizionati da computer desktop pi\u00f9 economici per riparare prodotti di fascia alta, dopo che le pratiche commerciali non etiche della societ\u00e0 erano state esposte il giorno precedente dalla rivista di affari correnti di MBC TV, \"2580.\"\nNel febbraio 2014, Barnes &amp; Noble ha annunciato che un nuovo tablet a colori Nook sarebbe stato rilasciato nel 2014. Nel giugno 2014, Barnes &amp; Noble ha annunciato che avrebbe collaborato con Samsung, uno dei leader nei tablet basati su Android, per sviluppare tablet a colori con il marchio intitolato Samsung Galaxy Tab 4 Nook; i dispositivi conterranno l'hardware Samsung, incluso un display da 7 pollici, e il software Nook personalizzato di Barnes &amp; Noble. Il primo Galaxy Tab 4 Nook inizier\u00e0 a essere venduto negli Stati Uniti nell'agosto 2014, con Nook incentrato su software e contenuti e Samsung incentrato sull'hardware. Le specifiche del prodotto pubblicate da Samsung indicano che, a differenza delle ereader avanzate di qualit\u00e0 premium lanciate nel 2012 (NOOK HD e HD+, che \"avevano schermi e CPU paragonabili ai migliori tablet di livello medio e premium\"), le pi\u00f9 economiche le funzionalit\u00e0 del Samsung Galaxy Tab 4 Nook saranno progettate per un livello di mercato inferiore (Android 4.4.2 KitKat su un 1.2 CPU Snapdragon quad-core GHz con 1,5 GB di RAM, Wifi e Bluetooth, oltre a una fotocamera frontale da 1,2 MP e una fotocamera posteriore da 3 MP, risoluzione dello schermo di 1280 x 800 e un prezzo al dettaglio di $ 199; circa $ 80 in pi\u00f9 rispetto ai tablet comparabili che non portano un marchio Samsung).\"\nSamsung ha sponsorizzato i Premi Oscar 2014 (tenutisi il 4 marzo 2014) e, a causa dell'utilizzo del prodotto smartphone Samsung Galaxy Note da parte dell'ospite Ellen DeGeneres in una fotografia selfie di gruppo che \u00e8 diventata un fenomeno virale online, la societ\u00e0 ha donato $3 milioni a due organizzazioni di beneficenza selezionate da DeGeneres. La dichiarazione ufficiale Samsung ha spiegato: \"volevamo fare una donazione alle organizzazioni benefiche di Ellen: St Jude's e Humane Society. Samsung doner\u00e0 1,5 milioni di dollari a ciascun ente di beneficenza.\"\nIl 17 aprile 2014, Samsung aveva annunciato che avrebbe interrotto il suo negozio di ebook a partire dal 1\u00ba luglio 2014 e aveva collaborato con Amazon per introdurre l'app Kindle per Samsung, che consentir\u00e0 agli utenti di dispositivi Galaxy che utilizzano Android 4.0 e fino a comprare e leggere contenuti dal catalogo di Amazon di periodici ed e-book e un servizio di libri gratuito, Samsung Book Deals, che consentir\u00e0 agli utenti dell'app co-brand di scegliere un e-book gratuito al mese da una selezione fornita da Amazon.\nNel riferire sull'annuncio di Barnes &amp; Noble del 5 giugno 2014 che il rivenditore di libri avrebbe collaborato con Samsung per sviluppare tablet Nook, l'Associated Press ha osservato:\nNel primo trimestre del 2015, l'utile di Samsung \u00e8 sceso del 39% a 4,35 miliardi USD a causa della maggiore concorrenza per smartphone dell'iPhone 6 e 6 Plus di Apple, nonch\u00e9 di una serie di concorrenti Android.\nNell'agosto 2014, Samsung ha annunciato di aver raggiunto un accordo per l'acquisizione di SmartThings. L'acquisizione \u00e8 stata vista come una mossa da Samsung per passare a Internet delle cose.\nNel maggio 2015, Samsung ha annunciato una partnership con IKEA, in accordo con il Wireless Power Consortium, per lo sviluppo congiunto di telefoni mobili che consentirebbero la ricarica induttiva Qi al Mobile World Congress. A giugno Samsung ha avviato un'attivit\u00e0 LFD dedicata, Samsung Display Solutions, per la gamma SMART di prodotti LED dell'azienda. La gamma SMART di display a LED dell'azienda comprende Signage, Hospitality Display, TV, LED, Cloud Display e Accessori. La societ\u00e0 offre le seguenti soluzioni software per clienti all-in-one: MagicInfo, MagicIWB, LYNK SINC, LYNK HMS e LYNK REACH. Le rivolge societ\u00e0 ai seguenti settori: Retail, Corporate, ospitalit\u00e0 e trasporti.\nIl 16 giugno 2016, Samsung Electronics ha annunciato di aver accettato di acquisire la societ\u00e0 di cloud computing Joyent. Gli permetter\u00e0 di far crescere i suoi servizi basati su cloud per i suoi smartphone e dispositivi connessi a Internet.\nIl 14 novembre 2016, Samsung Electronics ha annunciato un accordo per l'acquisto del produttore americano di apparecchiature automobilistiche Harman International Industries per $8 miliardi. Il 10 marzo 2017 l'acquisizione \u00e8 stata completata.\nLe intercettazioni pubblicate da Wikileaks hanno rivelato nel 2017 l'esistenza di un modello di televisore Samsung, con videocamera e microfono integrati, che era gestito da un software della National Security Agency, in grado di pilotare il televisore da remoto e dare il pieno controllo del mezzo a soggetti terzi. Tramite gli smart TV, capaci di riconoscimento vocale e facciale, \u00e8 risultato possibile attivare da remoto la registrazione di conversazioni private.\nIl 6 aprile 2017, Samsung Electronics ha riferito che i dati finanziari erano aumentati per la societ\u00e0 nel trimestre. L'anno precedente, chip di memoria e display flessibili rappresentavano circa il 68% dell'utile operativo di Samsung nell'ultimo trimestre del 2016, un cambiamento rispetto agli anni precedenti, quando il business degli smartphone ha contribuito maggiormente.\nIl 2 maggio 2017, Samsung ha ottenuto l'autorizzazione dal Ministero della Terra, delle infrastrutture e dei trasporti della Corea per iniziare a testare una tecnologia automobilistica a guida autonoma. Secondo Korea Herald, la societ\u00e0 utilizzer\u00e0 per i test un'auto Hyundai personalizzata.\nNel maggio 2019, per la prima volta in Europa, i contenuti dimostrativi di 8K sono stati ricevuti via satellite senza la necessit\u00e0 di un ricevitore esterno o decodificatore separato utilizzando una TV Samsung. Alla conferenza SES Industry Days del 2019 a Betzdorf, il Lussemburgo ha trasmesso contenuti di qualit\u00e0 8K (con una risoluzione di 7680x4320 pixel a 50 frame/s) \u00e8 stato codificato utilizzando un codificatore HEVC Spin Digital (a una velocit\u00e0 dati di 70\u00a0Mbit/s), collegato a un singolo 33 Transponder MHz sui satelliti Astra 28.2\u00b0 E di SES e il downlink ricevuto e visualizzato su un modello TV di produzione Samsung 82in Q950RB.\nAttivit\u00e0.\nSamsung \u00e8 un importante produttore di componenti elettronici come batterie agli ioni di litio, semiconduttori, chip, sensori di immagine, moduli fotocamera e dispositivi di memoria flash per clienti come Apple, Sony, HTC e Nokia. \u00c8 il pi\u00f9 grande produttore al mondo di telefoni cellulari e smartphone, avviatosi con l'originale Samsung Solstice e successivamente, la popolarit\u00e0 della sua linea di dispositivi Samsung Galaxy. La societ\u00e0 \u00e8 anche un importante fornitore di tablet, in particolare la sua collezione Samsung Galaxy Tab con tecnologia Android, e considerata per lo sviluppo del mercato dei phablet attraverso la famiglia di dispositivi Samsung Galaxy Note. Ha anche sviluppato smartphone 5G come il Galaxy S10 e Galaxy Note 10 e telefoni pieghevoli tramite Galaxy Fold. Samsung \u00e8 il pi\u00f9 grande produttore di televisori mondiali dal 2006, e il pi\u00f9 grande produttore mondiale di telefoni cellulari dal 2011. \u00c8 anche il pi\u00f9 grande produttore al mondo di chip di memoria. A luglio 2017, Samsung Electronics ha superato Intel come il pi\u00f9 grande produttore di chip a semiconduttore al mondo. Samsung Electronics \u00e8 la seconda azienda tecnologica al mondo per fatturato. Conta 206 filiali in 68 paesi, 41 impianti produttivi presenti, oltre che in Corea, in Brasile, Cina, Filippine, India, Indonesia, Malaysia, Messico, Polonia, Russia, Slovacchia, Stati Uniti, Thailandia, Ungheria e Vietnam, 28.000 brevetti registrati, ed impiega complessivamente 190.500 lavoratori.\nNonostante la crisi economica globale che si abbatte sui mercati dal 2008, Samsung \u00e8 una delle poche aziende che ha visto crescere i propri bilanci. Nel 2010 il suo fatturato \u00e8 stato di 101,37 miliardi di euro, con un incremento del 13% rispetto all'anno precedente, riuscendo a piazzare sul mercato 280 milioni di pezzi. Gran parte del fatturato \u00e8 stato generato dal settore della telefonia mobile, in cui domina nel mercato degli smartphone. Buoni risultati li ha ottenuti anche nel settore informatico di consumo, dove Samsung primeggia tra i produttori mondiali delle memorie DRAM. Samsung registra invece una forte flessione nel mercato dei televisori a schermo piatto con un decremento del 26% dei profitti. L'azienda \u00e8 presente anche con altri brand, tra cui Anycall, ed assieme alla giapponese Sony ha una joint-venture per la produzione di pannelli LCD, la S-LCD.\nNel 2012, Kwon Oh-hyun venne nominato amministratore delegato della societ\u00e0, ma ha annunciato a ottobre 2017 che si sarebbe dimesso a marzo 2018, citando una \"crisi senza precedenti\". Da marzo 2018, la societ\u00e0 mantiene un layout a 3 amministratori delegati con Ki Nam Kim, Hyun Suk Kim e Dong Jin Koh. Ha anche un amministratore delegato separato per il sud-est asiatico dal 2015, HC Hong.\nL'area di mercato.\nLa societ\u00e0 si concentra su quattro aree: media digitali, semiconduttori, rete di telecomunicazione e apparecchi digitali LCD.\nL'area di business dei media digitali comprende dispositivi informatici come computer portatili e stampanti laser; display digitali come televisori e monitor per computer; e dispositivi di intrattenimento di consumo come lettori DVD, lettori MP3 e videocamere digitali; e elettrodomestici come frigoriferi, condizionatori d'aria, depuratori d'aria, lavatrici, forni a microonde e aspirapolveri.\nL'area di business dei semiconduttori comprende chip a semiconduttore come SDRAM, SRAM, memoria flash NAND; Smart card; processori di applicazioni mobili; Ricevitori TV mobili; Ricetrasmettitori RF; Sensori di immagine CMOS, IC Smart Card, IC MP3, lettore DVD / Blu-ray Disc / HD DVD Player SOC e pacchetto multi-chip (MCP).\nL'area di telecomunicazioni-rete-business comprende DSLAM e fax multi-servizio; dispositivi cellulari come telefoni cellulari, telefoni PDA e dispositivi ibridi chiamati terminali intelligenti mobili (MIT); e ricevitori satellitari.\nL'area di business LCD si concentra sulla produzione di pannelli TFT-LCD e diodi organici a emissione di luce (OLED) per laptop, monitor desktop e televisori.\nSamsung Print \u00e8 stata fondata nel 2009 come entit\u00e0 separata per concentrarsi sulle vendite B2B e ha rilasciato una vasta gamma di dispositivi e stampanti multifunzione e altro ancora. A partire dal 2018 Samsung ha venduto la propria attivit\u00e0 di stampa ad HP.\nProdotti.\nSinossi generale.\nAltro.\nIn passato, Samsung produceva stampanti sia per i consumatori che per le aziende, tra cui stampanti monocromatiche, stampanti laser a colori, stampanti multifunzione e modelli di stampanti digitali digitali ad alta velocit\u00e0 per uso aziendale. Sono usciti dal settore delle stampanti e hanno venduto la divisione stampanti ad HP nell'autunno 2017.\nNel 2010, la societ\u00e0 ha introdotto alcuni prodotti pi\u00f9 efficienti dal punto di vista energetico, tra cui il laptop R580, il netbook N210, la stampante monocromatica laser pi\u00f9 piccola al mondo ML-1660 e la stampante multifunzione laser a colori CLX-3185.\nSamsung ha introdotto diversi modelli di fotocamere e videocamere digitali, tra cui la fotocamera WB550, la fotocamera con doppio display LCD ST550 e l'HMX-H106 (videocamera Full HD montata su SSD da 64 GB). Nel 2009, l'azienda ha conquistato il terzo posto nel segmento delle fotocamere compatte. Da allora, la societ\u00e0 si \u00e8 concentrata di pi\u00f9 sugli articoli pi\u00f9 costosi. Nel 2010, la societ\u00e0 ha lanciato la NX10, la fotocamera con obiettivo intercambiabile di prossima generazione.\nNel settore dei supporti di memorizzazione, nel 2009 Samsung ha raggiunto una quota di mercato mondiale del dieci percento, guidata dall'introduzione di una nuova unit\u00e0 disco fisso in grado di memorizzare 250 GB per disco da 2,5 pollici. Nel 2010, la societ\u00e0 ha iniziato a commercializzare l'HDD da 320 Gb per disco, il pi\u00f9 grande del settore. Inoltre, si stava concentrando maggiormente sulla vendita di unit\u00e0 disco rigido esterne. A seguito di perdite finanziarie, la divisione del disco rigido \u00e8 stata venduta a Seagate nel 2011.\nNel settore dei supporti di memorizzazione, nel 2009 Samsung ha raggiunto una quota di mercato mondiale del dieci percento, guidata dall'introduzione di una nuova unit\u00e0 disco fisso in grado di memorizzare 250 GB per disco da 2,5 pollici. Nel 2010, la societ\u00e0 ha iniziato a commercializzare l'HDD da 320 Gb per disco, il pi\u00f9 grande del settore. Inoltre, si stava concentrando maggiormente sulla vendita di unit\u00e0 disco rigido esterne. A seguito di perdite finanziarie, la divisione del disco rigido \u00e8 stata venduta a Seagate nel 2011.\nNel 2014, la societ\u00e0 ha annunciato che stava uscendo dal mercato dei laptop in Europa.\nNel 2015 Samsung ha annunciato una proposta per una costellazione di 4600 satelliti in orbita attorno alla Terra a 1400\u00a0km di altitudine che potrebbe portare 200 gigabyte al mese di dati Internet a \"ciascuno delle 5 miliardi di persone nel mondo\". La proposta non ha ancora raggiunto il pieno sviluppo. Se costruita, una tale costellazione competerebbe con lecostellazioni satellitari precedentemente annunciate attualmente in fase di sviluppo da OneWeb e SpaceX.\nDal 2017, Samsung produce prodotti audio nell'ambito della sua sovvenzione, Harman. Includono altoparlanti e auricolari contenuti o venduti con i suoi dispositivi.\nTra i principali prodotti dell'azienda coreana vi sono:\nPannelli LCD e LED.\nNel 2004 Samsung era il maggiore produttore mondiale di OLED, con una quota di mercato del 40% in tutto il mondo e dal 2018 detiene una quota del 98% del mercato globale AMOLED. La societ\u00e0 ha totalizzato $100,2 milioni su un totale di $475 milioni di entrate nel mercato globale degli OLED nel 2006. A partire dal 2006, detiene oltre 600 brevetti americani e oltre 2.800 brevetti internazionali, rendendola il pi\u00f9 grande proprietario di brevetti tecnologici AMOLED.\nGli attuali smartphone AMOLED di Samsung utilizzano il marchio Super AMOLED, con il lancio del Samsung Wave S8500 e del Samsung Galaxy S nel giugno 2010. Nel gennaio 2011, ha annunciato i suoi display Super AMOLED Plus - che offrono numerosi progressi rispetto ai precedenti display Super AMOLED - con matrice a strisce reali (50% in pi\u00f9 di pixel secondari), fattore di forma pi\u00f9 sottile, immagine pi\u00f9 luminosa e riduzione del 18% di consumo di energia.\nNell'ottobre 2007, Samsung ha introdotto un pannello televisivo LCD da 40\u00a0mm di spessore di dieci millimetri, seguito nell'ottobre 2008 dal primo pannello al mondo da 7,9\u00a0mm. Samsung ha sviluppato pannelli per monitor LCD da 24 pollici (3.5\u00a0mm) e laptop da 12,1 pollici (1,64\u00a0mm). Nel 2009, Samsung \u00e8 riuscita a sviluppare un pannello per televisori a LED da quaranta pollici, con uno spessore di 3,9 millimetri (0,15 pollici). Soprannominato \"Needle Slim\", il pannello \u00e8 spesso (o sottile) come due monete messe insieme. Si tratta di circa un dodicesimo del pannello LCD convenzionale il cui spessore \u00e8 di circa 50 millimetri (1,97 pollici).\nPur riducendo sostanzialmente lo spessore, l'azienda ha mantenuto le prestazioni dei modelli precedenti, inclusa la risoluzione Full HD 1080p, 120\u00a0Hz e rapporto di contrasto 5000:1. Il 6 settembre 2013, Samsung ha lanciato la sua TV OLED curva da 55 pollici (modello KE55S9C) nel Regno Unito con John Lewis.\nNell'ottobre 2013, Samsung ha diffuso un comunicato stampa per la sua tecnologia di visualizzazione curva con il modello di smartphone Galaxy Round. Il comunicato stampa ha descritto il prodotto come \"il primo display flessibile Super AMOLED full HD commercializzato al mondo\". Il produttore spiega che gli utenti possono controllare informazioni come il tempo e la durata della batteria quando la schermata principale \u00e8 spenta e possono ricevere informazioni dallo schermo inclinando il dispositivo.\nCellulari.\nSebbene Samsung abbia realizzato anche cellulari feature phone, i dispositivi di punta di Samsung sono quelli della serie Samsung Galaxy S, considerati diretti concorrenti dell'iPhone. Il primo modello della serie venne lanciato inizialmente a Singapore, in Malaysia e in Corea del Sud nel giugno 2010, seguito dagli Stati Uniti a luglio. Ha venduto oltre un milione di unit\u00e0 nei primi 45 giorni in vendita negli Stati Uniti.\nMentre molti altri produttori di cellulari si sono concentrati su uno o due sistemi operativi, Samsung per un certo periodo ne ha utilizzati diversi: Symbian, Windows Phone, LiMo basato su Linux e TouchWiz e Bada proprietari di Samsung.\nNel 2013 Samsung aveva abbandonato tutti i sistemi operativi tranne Android e Windows Phone. Quell'anno Samsung ha commercializzato almeno 43 telefoni o tablet Android e due telefoni Windows.\nAlla fine del terzo trimestre del 2010, l'azienda aveva superato i 70 milioni di unit\u00e0 di telefoni venduti, conferendole una quota di mercato globale del 22%, superando la Nokia del 12%. Nel complesso, la societ\u00e0 ha venduto 280 milioni di telefoni cellulari nel 2010, corrispondenti a una quota di mercato del 20,2 per cento. La societ\u00e0 ha superato Apple nelle vendite mondiali di smartphone durante il terzo trimestre 2011, con una quota di mercato totale del 23,8 percento, rispetto alla quota del 14,6 percento di Apple. Samsung \u00e8 diventata la pi\u00f9 grande azienda produttrice di telefoni cellulari nel 2012, con le vendite di 95 milioni di smartphone nel primo trimestre.\nDurante il terzo trimestre del 2013, le vendite di smartphone Samsung sono migliorate nei mercati emergenti come l'India e il Medio Oriente, dove i telefoni pi\u00f9 economici erano popolari. A partire da ottobre 2013, l'azienda offre 40 modelli di smartphone sul suo sito Web negli Stati Uniti.\nNel 2019, Samsung ha annunciato di aver terminato la produzione di telefoni cellulari in Cina, a causa della mancanza di domanda cinese. A partire dal 2019 Samsung impiega oltre 200.000 dipendenti nell'area di Hanoi, in Vietnam, per produrre smartphone, mentre esternalizza alcune attivit\u00e0 produttive in Cina e produce gran parte dei suoi telefoni in India.\nSemiconduttori.\nSamsung Electronics \u00e8 il pi\u00f9 grande produttore di chip di memoria al mondo dal 1993, e la pi\u00f9 grande azienda di semiconduttori dal 2017. La divisione Samsung Semiconductor produce vari dispositivi a semiconduttore, inclusi nodi a semiconduttore, transistor MOSFET, chip a circuito integrato e memoria a semiconduttore.\nDall'inizio degli anni '90, Samsung Electronics ha introdotto commercialmente una serie di nuove tecnologie di memoria. Hanno introdotto commercialmente SDRAM (memoria dinamica dinamica ad accesso casuale) nel 1992, e successivamente DDR SDRAM (SDRAM a doppia velocit\u00e0 di trasmissione) e GDDR (grafica DDR) SGRAM (RAM grafica sincrona) nel 1998. Nel 2009, Samsung ha iniziato a produrre in serie memorie flash NAND flash di 30 nm, e nel 2010 \u00e8 riuscito a produrre in serie DRAM di 30\u00a0nm e NAND flash di 20\u00a0nm, entrambi per la prima volta al mondo. Hanno anche introdotto la memoria flash NAND TLC (cella a tre livelli) commercialmente nel 2010, V-NAND flash nel 2013, LPDDR4 SDRAM nel 2013, HBM2 nel 2016, GDDR6 a gennaio 2018, e LPDDR 5 a giugno 2018.\nUn'altra area in cui l'azienda ha avuto importanti affari da anni \u00e8 il segmento della fonderia. Ha iniziato a investire nel settore della fonderia dal 2006 e l'ha posizionato come uno dei pilastri strategici per la crescita dei semiconduttori. Da allora, Samsung \u00e8 stata leader nella fabbricazione di dispositivi a semiconduttore. Samsung ha iniziato la produzione in serie di un processo di produzione di semiconduttori di classe 20\u00a0nm nel 2010, seguito da un processo FinFET di classe 10 nm nel 2013, e nodi FinFET 7 nm nel 2018. Hanno anche iniziato la produzione dei primi nodi da 5 nm alla fine del 2018, con l'intenzione di introdurre nodi GAAFET da 3 nm entro il 2021.\nSecondo la societ\u00e0 di ricerche di mercato Gartner, nel secondo trimestre del 2010, Samsung Electronics ha conquistato la prima posizione nel segmento DRAM a causa delle vendite energiche dell'articolo sul mercato mondiale. Gli analisti di Gartner hanno dichiarato nel loro rapporto: \"Samsung ha consolidato la sua posizione di leader conquistando una quota di mercato del 35%. Tutti gli altri fornitori hanno avuto un cambiamento minimo nelle loro azioni \". La compagnia ha preso la prima posizione in classifica, seguita da Hynix, Elpida e Micron, ha dichiarato Gartner.\nNel 2010, il ricercatore di mercato IC Insights aveva previsto che Samsung sarebbe diventata il pi\u00f9 grande fornitore di chip a semiconduttore al mondo entro il 2014, superando Intel.Per il periodo di dieci anni dal 1999 al 2009, il tasso di crescita annuale composto di Samsung nei ricavi dei semiconduttori \u00e8 stato del 13,5 percento, rispetto al 3,4 percento per Intel. Per il 2015, IC Insights e Gartner hanno annunciato che Samsung \u00e8 stato il quarto produttore di chip al mondo. Samsung alla fine ha superato Intel per diventare la pi\u00f9 grande azienda di semiconduttori del mondo nel 2017.\nTelevisori.\nNel 2009, Samsung ha venduto circa 31 milioni di televisori a schermo piatto, consentendogli di mantenere la quota di mercato pi\u00f9 grande del mondo per il quarto anno consecutivo.\nSamsung ha lanciato la sua prima televisione LED 3D Full HD nel marzo 2010. Samsung ha presentato il prodotto all'International Consumer Electronics Show 2010 (CES 2010) tenutosi a Las Vegas.\nSamsung ha venduto oltre un milione di televisori 3D in sei mesi dal suo lancio. Questa cifra si avvicina a ci\u00f2 che molti ricercatori di mercato prevedono per le vendite televisive 3D mondiali dell'anno (1.23 milioni di unit\u00e0). Ha inoltre debuttato con il 3D Home Theater (HT-C6950W) che consente all'utente di godere contemporaneamente di immagini 3D e suono surround. Con il lancio di 3D Home Theater, Samsung \u00e8 diventata la prima azienda del settore ad avere l'intera gamma di offerte 3D, tra cui televisione 3D, lettore Blu-ray 3D, contenuto 3D e occhiali 3D. Nel 2007, Samsung ha introdotto \"Internet TV\", consentendo allo spettatore di ricevere informazioni da Internet mentre allo stesso tempo guarda la programmazione televisiva convenzionale. Samsung ha successivamente sviluppato \"Smart LED TV\" (ora ribattezzato \"Samsung Smart TV\"), che supporta inoltre le app di Smart TV scaricate. Nel 2008, la societ\u00e0 ha lanciato il servizio Power Infolink, seguito nel 2009 da una nuovissima Internet @ TV. Nel 2010, ha iniziato a commercializzare la televisione 3D mentre svelava Internet @ TV 2010 aggiornato, che offre il download gratuito (oa pagamento) di applicazioni dal suo Samsung Apps Store, oltre a servizi esistenti come notizie, meteo, borsa, Video e film di YouTube.\nSamsung Apps offre servizi premium a pagamento in alcuni paesi, tra cui Corea e Stati Uniti. I servizi saranno personalizzati per ogni regione. Samsung prevede di offrire applicazioni orientate alla famiglia come programmi di assistenza sanitaria, cornici digitali e giochi. La gamma di smart TV di Samsung include le app ITV Player e Angry Birds con controllo del movimento.\nA partire dal 2015, i televisori intelligenti Samsung eseguono un sistema operativo personalizzato dal sistema operativo Tizen basato su Linux open source. Data l'elevata quota di mercato di Samsung nel mercato della televisione intelligente, circa il 20% dei televisori intelligenti venduti in tutto il mondo nel 2018 utilizza Tizen.\nCinema digitale.\nIl 13 luglio 2017, uno schermo a LED per il cinema digitale sviluppato da Samsung Electronics \u00e8 stato mostrato pubblicamente su uno schermo alla Lotte Cinema World Tower di Seul.\nSamsung Store.\nSamsung possiede negozi dedicati per mostrare i propri prodotti.\nCorea del Sud.\nSamsung ha vari negozi di servizi in tutta la Corea del Sud, che hanno vetrine di vari prodotti Samsung disponibili per l'acquisto con centri di riparazione per quegli articoli. Vi sono anche negozi dedicati all'installazione di grandi elettrodomestici come TV, lavastoviglie e frigoriferi, e negozi solo per la vendita e la riparazione dei prodotti di memoria, come gli SSD.\nCanada.\nToronto.\nSituato a Toronto nel Toronto Eaton Centre, il Samsung Experience Store ha due piani.\nAl primo piano ci sono telefoni, tablet, smartwatch, altri dispositivi elettronici e accessori in mostra. C'\u00e8 anche una sezione di realt\u00e0 virtuale in cui puoi giocare a giochi VR e sedersi su una sedia per guardare video in VR, come andare sulle montagne russe.\nAl secondo piano, c'\u00e8 una sezione casalinga in cui sono mostrati frigoriferi, stufe, elettrodomestici Samsung. La sezione TV mostra i loro televisori sul grande schermo. C'\u00e8 anche una sezione per la garanzia e le riparazioni.\nAltri.\nFonte:\nStati Uniti d'America.\nSamsung Experience Shops.\nOltre a queste sedi, Samsung gestisce un Samsung Experience Shop situato all'interno dei negozi Best Buy.\nDirezione e consiglio di amministrazione.\nNel dicembre 2010, Samsung ha cambiato il proprio sistema di gestione da un unico sistema sotto la guida di Choi Gee-sung ad un gruppo di gestione per due persone con Choi Gee-sung, AD e vicepresidente, e Lee Jae-yong, direttore operativo e presidente. A giugno 2012, Samsung ha nominato Kwon Oh-hyun amministratore delegato della societ\u00e0. Samsung ha inoltre riorganizzato le sue basi di marketing estere in linea con i cambiamenti del mercato, tra cui una consociata regionale britannica/dell'Europa continentale e una consociata regionale cinese/Taiwan.\nNel 2012, Samsung ha nominato il direttore dei prodotti mobili, JK Shin, come presidente/AD di Samsung Electronics per i prodotti di consumo mobili.\nNel 2010 la societ\u00e0 ha aggiunto una nuova divisione aziendale per l'imaging digitale ed \u00e8 composta da otto divisioni, tra cui display esistente, soluzioni IT, elettronica di consumo, wireless, rete, semiconduttori e LCD.\nHa unito l'elettronica di consumo e i condizionatori d'aria nel 2010 sotto la divisione commerciale dell'elettronica di consumo. Il business dei set-top box \u00e8 stato unito alla divisione Visual Display Business.\nLa riorganizzazione della societ\u00e0 nel dicembre 2010 \u00e8 stata la seguente: Tra le otto divisioni, la divisione di rete e la divisione di imaging digitale hanno avuto nuovi incarichi, mentre le restanti divisioni vennero mantenute conformemente ai loro risultati.\nI seguenti sono i nomi dei membri del consiglio di amministrazione:\nSamsung in Italia.\nSamsung \u00e8 presente in Italia dal 1991 con la filiale commerciale \"Samsung Electronics Italia S.p.A.\" che ha sede a Milano.\nLa societ\u00e0 conta circa 500 dipendenti, e il mercato italiano rappresenta uno dei maggiori dell'azienda sudcoreana in Europa, dove possiede una quota di mercato del 28%.\nStabilimenti produttivi.\nVietnam.\nSamsung electronics possiede in Vietnam cinque strutture. Tre sono situate nel nord del paese:\nLe restanti due sono situate ad Ho Chi Minh, nel sud del paese:\nCina.\nSamsung sta chiudendo molti dei suoi stabilimenti in Cina per spostare la produzione in paesi in cui il costo della manodopera \u00e8 pi\u00f9 basso. Negli ultimi anni ha ad esempio incrementato la produzione in Vietnam."}
{"id": "715151", "revid": "547992", "url": "https://it.wikipedia.org/wiki?curid=715151", "title": "Brunella Gasperini", "text": "Biografia.\nTrascorse la maggior parte della sua vita tra Milano, la sua citt\u00e0 natale, e San Mamete, piccola frazione della Valsolda, sul Lago di Lugano. Conclusa una breve parentesi come insegnante nell'immediato dopoguerra, inizi\u00f2 a collaborare con il \"Corriere della Sera\" e diversi periodici Rizzoli all'inizio degli anni cinquanta, distinguendosi immediatamente per una visione moderna e progressista sulle questioni che avrebbero dominato la societ\u00e0 italiana negli anni successivi.\nLa rubrica \"Ditelo a Brunella\", in particolare, fu pubblicata su \"Annabella\" per venticinque anni, e la vide stabilire un dialogo aperto e franco con i suoi lettori su tematiche come il divorzio, l'aborto, la famiglia e la politica. Analoghe tematiche affront\u00f2 nella sua rubrica \"Lettere a Candida\", pubblicata per molti anni su \"Novella\".\nNel 1956 pubblic\u00f2 il suo primo romanzo, \"L'estate dei bisbigli\" (precedentemente uscito a puntate su \"Annabella\"), a cui fecero seguito \"Io e loro: cronache di un marito\" (1959), \"Rosso di sera\" (1964), \"A scuola si muore\" (1975) e \"Grazie lo stesso\" (1975), tutti editi da Rizzoli. Pubblic\u00f2 inoltre l'ironico manuale \"Il Galateo di Brunella Gasperini\" (Sonzogno, 1975) e l'autobiografia \"Una donna e altri animali\" (Rizzoli, 1978). Una selezione dei suoi editoriali e delle lettere pubblicate su \"Annabella\" \u00e8 stata raccolta nei postumi \"Cos\u00ec la penso io\" (Rizzoli, 1979) e \"Pi\u00f9 botte che risposte\" (Rizzoli, 1981).\nI suoi libri sono stati tradotti e pubblicati con successo in varie lingue, fra cui tedesco, francese, spagnolo e ungherese. Dal matrimonio con Adelmo Gasperini (chiamato da tutti Mino e da Brunella \"compagno della mia vita\") ebbe due figli: Massimo, ingegnere e scultore (1946-2013), e Nicoletta (1950-1989), anche lei giornalista, che collabor\u00f2 assiduamente con diversi settimanali e riviste musicali.\nOpere.\nSaggi e raccolte.\nTutti i dati si riferiscono alle prime edizioni, la maggior parte dei libri \u00e8 stata pi\u00f9 volte ristampata da Rizzoli, Baldini&amp;Castoldi, AMZ, Fabbri, Sonzogno e dal 2020 da GAEditori."}
{"id": "715152", "revid": "2175", "url": "https://it.wikipedia.org/wiki?curid=715152", "title": "Gemdiolo", "text": ""}
{"id": "715158", "revid": "767487", "url": "https://it.wikipedia.org/wiki?curid=715158", "title": ".sitx", "text": "Il termine .sitx \u00e8 l'estensione che indica un formato di compressione di file diffuso sui sistemi operativi dei computer Apple Macintosh. Il file con questa estensione pu\u00f2 essere decompresso con il programma freeware \"Stuffit Expander\".\nQuesto formato \u00e8 l'evoluzione del suo predecessore \".sit\" che \u00e8 stato in passato il pi\u00f9 diffuso formato di compressione sul sistema operativo Mac OS."}
{"id": "715160", "revid": "110157", "url": "https://it.wikipedia.org/wiki?curid=715160", "title": "Trust (azienda)", "text": "Trust International \u00e8 un produttore europeo di periferiche e accessori per computer. L'azienda ha sede a Dordrecht, nei Paesi Bassi, e opera a livello mondiale con quattro marche di prodotto: \"Trust, Trust Urban, Trust Smart Home\" e \"Trust Gaming\". L\u2019azienda offre prodotti differenziati e specializzati adattandosi alle diverse necessit\u00e0 del consumatore in diversi contesti come la casa, l\u2019intrattenimento, la mobilit\u00e0 e il lavoro.\nStoria.\nLa societ\u00e0 fu fondata nel 1981 nei Paesi Bassi come Aashima Technology B.V., e i suoi affari principali ruotavano intorno all'importazione di accessori informatici. Dal 1985 la societ\u00e0 ha iniziato a produrre i propri prodotti marchiati Trust. Col crescere del mercato crebbe la stessa societ\u00e0, e nel 1988 furono aperte le filiali tedesche, inglesi, italiane e francesi. Nei primi anni novanta l'Aashima Technology B.V. assunse il nome Trust, allo scopo di rinforzare l'omonimo marchio a livello internazionale. Oggi i prodotti Trust sono diffusi in oltre 44 Paesi.\nL'organizzazione.\nLa Trust International B.V. \u00e8 strutturata in modo da mantenere un equilibrio tra le attivit\u00e0 centrali e quelle periferiche. La sede centrale olandese \u00e8 infatti un centro di servizi comune, che offre servizi IT, di ricerca e sviluppo, e di marketing.\nProdotti.\nTRUST\nIl marchio offre accessori per PC e laptop di facile utilizzo e accessibili a tutti, grazie ad un design innovativo ed accattivante. Il vasto assortimento comprende accessori basilari come tastiere e mouse, ma spazia anche in prodotti audio, caricatori e protezioni.\nTRUST URBAN\nLa linea Urban offre accessori di tendenza per dispositivi mobili. L\u2019assortimento, dal design vivace e di tendenza, \u00e8 ispirato al trend metropolitano combinato con funzionalit\u00e0 e user-comfort. Presenta una linea di prodotti atti a migliorare l\u2019esperienza dell\u2019utente nella gestione dei suoi dispositivi mobili. Fanno parte di Trust Urban auricolari, power-banks, caricatori per smartphone e tablet, pennini e altri accessori per l\u2019utilizzo di dispositivi mobili.\nTRUST SMART HOME\nTrust Smart Home offre i concept pi\u00f9 inclusivi e di facile utilizzo nell\u2019automazione della casa, convenienti e compatibili con i pi\u00f9 comuni sistemi di controllo remoto e modulabili tramite Zigbee, il sistema di comunicazione fra tutti i dispositivi collegati. Il brand punta ad apportare pi\u00f9 comodit\u00e0 in un contesto casalingo, attraverso un sistema di trasmettitori e ricevitori che possono controllare, ad esempio, luci e ombre, schermi e altri prodotti dedicati alla domotica.\nTRUST GAMING\nTrust Gaming \u00e8 il marchio dedicato ai prodotti per i videogiocatori. Seguendo la filosofia del marchio, #BuildingChampions, l\u2019azienda offre una vasta gamma di prodotti adatti alle esigenze dei videogiocatori di ogni livello, dai principianti fino ai giocatori professionisti e anche per giocatori occasionali. La filosofia del brand offre un assortimento accessibile che accompagni ogni tipo di giocatore nelle diverse sfide offrendogli gli strumenti per sviluppare al meglio le proprie potenzialit\u00e0.\nTrust collabora con vari team e giocatori professionisti per creare insieme periferiche affidabili e adatte alle reali esigenze dei videogiocatori."}
{"id": "715162", "revid": "339392", "url": "https://it.wikipedia.org/wiki?curid=715162", "title": "Heinkel He-219", "text": ""}
{"id": "715163", "revid": "767487", "url": "https://it.wikipedia.org/wiki?curid=715163", "title": "Flavio Premoli", "text": "\u00c8 famoso soprattutto per la sua militanza nel gruppo rock Premiata Forneria Marconi (PFM).\nBiografia.\nFlavio Premoli studia da bambino musica a Varese presso la scuola di fisarmonica della maestra Laura Benizzi, poi, giovane pianista di formazione classica, si avvicina verso la fine degli anni sessanta al Beat e alla musica di quegli anni anche grazie all'aiuto di personalit\u00e0 come Alberto Radius, chitarrista del gruppo Formula 3, che lo introduce allo studio dell'organo Hammond. Dopo una giovanile esperienza con I Cuccioli, gruppo beat che incide nel 1966 il 45 giri \"La strada che cerco\" (sul retro \"Tu non sai\", versione italiana di \"The Kids Are Alright\" degli Who) e che \u00e8 celebre per la presenza dei due chitarristi Danilo Franchi e Vittorio Giorgetti, viene contattato all'et\u00e0 di diciassette anni da I Quelli che cercavano un tastierista per far arricchire la strumentazione della band. Premoli entr\u00f2 nel gruppo e ne segu\u00ec il percorso, che cambi\u00f2 nel 1970 il nome in Krel e poi nel 1971, con l'ingresso di Mauro Pagani, in Premiata Forneria Marconi e con la quale firma gran parte dei brani insieme a Mussida e a Pagani. Partecipa inoltre alla famosa tourn\u00e9e con Fabrizio De Andr\u00e9, curando personalmente molti degli arrangiamenti delle canzoni che Fabrizio user\u00e0 in tutti i suoi concerti successivi fino alla sua morte (1999). Nel 1980 dopo la registrazione dell'album \"Suonare suonare\", abbandona la band per dedicarsi alla carriera da solista, ormai stanco della vita del musicista in viaggio.\nNegli anni ottanta, comincia quindi a lavorare sia in veste di produttore per i primi lavori di Rossana Casale e Luca Barbarossa sia in veste di compositore per Anna Oxa, Giangilberto Monti e Fiordaliso e pubblica un album da solista (\"Flavio Premoli\") nel 1982 nel quale compare alla tastiera, chitarra, voce e arrangiamenti con la collaborazione di altri musicisti; registrer\u00e0 l'album a Londra ma non riscuoter\u00e0 molto successo.\nSempre in quegli anni Premoli nelle sue svariate attivit\u00e0 di musicista compone colonne sonore per musical rock, per fiction televisive prodotte da Titanus, Mediaset e Taodue. e fonda una piccola azienda insieme a Carlo Forester, \"Jinglebell\", entrando nel campo della produzione per gli spot televisivi. Ha composto le musiche delle sigle di \"R.I.S. - Delitti imperfetti\" (e del suo seguito \"R.I.S. Roma\"), \"Finalmente soli\" e \"Nati ieri\".\nNel 1997 partecipa alla reunion della PFM in occasione dell'album \"Ulisse\" e continua a suonare con il gruppo che ha ripreso l'attivit\u00e0 di un tempo con lavori ancora validi come \"Dracula Opera Rock\" (2005). Recentemente ha anche ripreso l'attivit\u00e0 di arrangiatore e produttore con l'amico Fabio Concato e con una collaborazione ad un album di Fiorella Mannoia.\nDopo l'ultima uscita \"Stati di immaginazione\" (di cui firmer\u00e0 solo 2 brani) e la prima parte del tour a supporto dell'album lascia il gruppo nuovamente, probabilmente stanco della continua attivit\u00e0 e delle tourn\u00e9e e per una serie di problemi fisici (soprattutto alla schiena) che costringeranno la band ad annullare alcuni concerti. Al suo posto attualmente alle tastiere siede Alessandro Scaglione.\nNel 2017 insieme ad Andrea Farri compone le musiche per \"Squadra mobile\".\nNel 2019 \u00e8 tornato in PFM per la tourn\u00e9e in ricordo del quarantennale del disco con Faber, e ha ripreso i concerti."}
{"id": "715165", "revid": "26891", "url": "https://it.wikipedia.org/wiki?curid=715165", "title": "Alpha Jet", "text": ""}
{"id": "715169", "revid": "228587", "url": "https://it.wikipedia.org/wiki?curid=715169", "title": "Elk Cloner", "text": "Elk Cloner \u00e8 il primo virus per computer che si conosca. \u00c8 stato scritto nel 1982 dall'allora quindicenne Richard \"Rich\" Skrenta per il sistema operativo Apple DOS del personal computer Apple II.\nDescrizione.\nIl virus si trasmette avviando un computer con un dischetto dell'Apple DOS infetto. Il codice malevolo viene salvato nel settore di boot e viene perci\u00f2 caricato all'avvio della macchina insieme al sistema operativo, e poi resta residente in memoria. A quel punto, ogni volta che l'utente chiede l'elenco dei file di un altro dischetto con il comando codice_1, il virus scrive una copia di se stesso nel settore di boot di quel dischetto, infettandolo.\nIl virus non \u00e8 molto dannoso perch\u00e9 \u00e8 stato scritto solo per arrecare disturbo. Si limita infatti a mostrare sullo schermo, dopo il cinquantesimo avvio, il seguente messaggio:\nNascita del virus.\nRich Skrenta era un ragazzino appassionato di elettronica. Nel 1981 ricevette come regalo di Natale un Apple II e, com'era d'uso all'epoca, cominci\u00f2 a scambiare copie di giochi piratati con i suoi compagni di scuola. Ma Rich era anche un amante degli scherzi: ai software contenuti nei dischetti che passavano per le sue mani inizi\u00f2 ad apportare delle modifiche in modo da bloccare l'esecuzione del gioco dopo un certo numero di avvii facendo nel contempo apparire un messaggio sullo schermo. Skrenta disse al riguardo:\nLentamente gli amici cominciarono a non scambiare pi\u00f9 i giochi con Rich e lui inizi\u00f2 a studiare un modo per poter infettare i dischetti senza averli materialmente in mano. A Rich venne l'idea di un \"qualcosa\" da lasciare in memoria in un computer che avrebbe potuto infettare qualsiasi disco fosse stato inserito in quella macchina anche in sua assenza. Svilupp\u00f2 quell'idea creando quello che in seguito sarebbe stato definito un \"boot sector virus\", un virus residente sul settore di avvio del dischetto, un tipo di virus che viene caricato durante il boot del computer insieme al sistema operativo. Il virus fu poi utilizzato per infettare un computer della scuola che frequentava:\nPrimo virus.\nAnche se Elk Cloner \u00e8 considerato il primo virus informatico della storia, in realt\u00e0 non \u00e8 il primo malware che sia stato scritto: questo titolo appartiene a Creeper, creato nel 1972 da Robert Thomas, un informatico che lavorava presso BBN. Creeper per\u00f2 non \u00e8 considerato il primo virus bens\u00ec il primo worm: un worm, infatti, spedisce una propria copia verso altri computer usando un collegamento di rete, una e-mail o internet mentre un virus per diffondersi attacca una copia di se stesso ad un altro oggetto, come nel caso di Elk Cloner che si aggancia al codice di boot di un dischetto."}
{"id": "715170", "revid": "54354", "url": "https://it.wikipedia.org/wiki?curid=715170", "title": "Canon (company)", "text": ""}
{"id": "715171", "revid": "54354", "url": "https://it.wikipedia.org/wiki?curid=715171", "title": "Seiko Epson", "text": ""}
{"id": "715173", "revid": "729795", "url": "https://it.wikipedia.org/wiki?curid=715173", "title": "Generale di squadra aerea", "text": "Il generale di squadra aerea \u00e8 il grado pi\u00f9 alto degli ufficiali generali, dell'Aeronautica Militare Italiana. Il grado \u00e8 equivalente nelle altre forze armate al Generale di corpo d'armata dell'Esercito e dell'Arma dei Carabinieri e all'Ammiraglio di squadra della Marina Militare. Nei corpi tecnici dell'Aeronautica Militare il grado equivalente \u00e8 Generale ispettore capo.\nOmologhi nel mondo.\nNelle forze aeree mondiali il grado omologo ha varie denominazioni: nella United States Air Force e nella maggior parte dei della NATO il grado \u00e8 Tenente generale.\nnella Royal Air Force il grado omologo \u00e8 Maresciallo dell'aria, in uso anche nella maggior parte dei paesi del Commonwealth, nonch\u00e9 di altri paesi che hanno adottato il sistema britannico, mentre nelle Forze aerospaziali russe e nella maggior parte delle forze aeree dei paesi dell'ex blocco sovietico e della ex Jugoslavia il grado \u00e8 quello di colonnello generale.\nLa Royal Canadian Air Force nonostante il Canada faccia parte del Commonwealth ha utilizzato il grado di maresciallo dell'aria fino all'unificazione delle forze armate del 1968, quando l'aeronautica adott\u00f2 il sistema di gradi dell'esercito sostituendo la denominazione del grado di maresciallo dell'aria con quella di tenente generale. In precedenza la denominazione del grado era \"Air Marshal\" in inglese e \"Mar\u00e9chal de l'air\" in francese.\nIn alcune aviazioni militari il grado \u00e8 generale dell'aria o generale di aviazione, come nell'aeronautica militare egiziana e nei paesi arabi (arabo: \u0641\u0631\u064a\u0642 \u0637\u064a\u0627\u0631; translitterato: F\u0101r\u012bq tyar), essendo l'Egitto un paese militarmente di tradizione britannica. \nNella Fuerza Aerea cilena il grado \u00e8 \"General de Aviaci\u00f3n\". \nNell'aviazione militare greca il grado omologo \u00e8 Tenente generale dell'aria (greco: \u0391\u03bd\u03c4\u03b9\u03c0\u03c4\u03ad\u03c1\u03b1\u03c1\u03c7\u03bf\u03c2; translitterato: Antipt\u00e9rarchos), essendo anche la Grecia un paese militarmente di tradizione britannica.\nNella Fuerza Aerea Argentina il grado omologo \u00e8 Brigadier Mayor.\nNella For\u00e7a A\u00e9rea Brasileira il grado omologo \u00e8 Tenente-brigadeiro.\nGenerale di squadra aerea con incarichi speciali.\nIl generale di squadra aerea nominato capo di stato maggiore dell'Aeronautica Militare o segretario generale della difesa, pur non essendo prevista alcuna promozione al grado superiore, viene posto gerarchicamente al di sopra degli altri generali di squadra aerea.\nIl Generale di squadra aerea che riceve la nomina a capo di stato maggiore della difesa, assume il grado di generale, senza altra specificazione. Il grado di generale o ammiraglio, senza altra specificazione, \u00e8 stato introdotto nel 1997 al fine di investirne coloro che assumevano l'incarico di capo di Stato Maggiore della Difesa, incarico che pu\u00f2 essere assunto solo da coloro che provengono dai ranghi dell'Esercito Italiano, della Marina Militare e dell'Aeronautica Militare. \nPer quanto riguarda l'Aeronautica Militare pu\u00f2 ricevere la nomina di capo di stato maggiore della difesa un generale di squadra aerea con incarichi speciali, o anche un generale di squadra aerea.\nDistintivo.\nIl distintivo di grado di generale di squadra aerea dell'Aeronautica Militare \u00e8 costituito da una losanga, da due binari e una greca.\nIl distintivo di grado di generale di squadra aerea con incarichi speciali \u00e8 costituito da una losanga, tre binari e una greca, dove parte della losanga \u00e8 bordata di rosso, a significare l'incarico speciale.\nNelle forze armate italiane la bordatura di rosso di elementi del distintivo di grado rappresenta un incarico od una funzione del grado superiore, per questo motivo i capi di stato maggiore di forza armata restano sempre \"generali di corpo d'armata\". L'uso degli elementi aggiuntivi ai distintivi di grado \u00e8 limitato al periodo di permanenza nella funzione o nella carica."}
{"id": "715175", "revid": "26891", "url": "https://it.wikipedia.org/wiki?curid=715175", "title": "Dassault Alpha Jet", "text": ""}
{"id": "715176", "revid": "729795", "url": "https://it.wikipedia.org/wiki?curid=715176", "title": "Generale di divisione aerea", "text": "Il generale di divisione aerea \u00e8 un grado degli ufficiali generali, dell'Aeronautica Militare Italiana superiore al generale di brigata aerea e subordinato al generale di squadra aerea. \nDescrizione.\nNei corpi logistici dell'Aeronautica Militare la denominazione e di \"generale ispettore\", superiore al brigadier generale e subordinato al generale ispettore capo. Nelle altre forze armate italiane il grado omologo \u00e8 nell'Esercito Italiano e nell'Arma dei Carabinieri quello di generale di divisione, mentre nella Marina Militare il grado omologo \u00e8 ammiraglio di divisione.\nDistintivo di grado.\nIl distintivo di grado del generale di divisione aerea, cos\u00ec come quello di generale ispettore \u00e8 costituito da una losanga, un \"binario\" ed una \"greca\". \nAlcuni generali di divisione o maggior generale indossano una terza stella funzionale (o equivalente), con bordo rosso che rappresenta un \"incarico speciale\" o l'assunzione di un incarico di comando/staff del grado superiore.\nGli ufficiali generali che adottano tali distintivi ricoprono gli incarichi di:\nI gradi omologhi nel resto del mondo.\nNella maggior parte delle forze aeree mondiali in grado omologo \u00e8 maggior generale. Nella Royal Air Force il grado \u00e8 Vice maresciallo dell'aria, in uso anche nella maggior parte dei paesi del Commonwealth, nonch\u00e9 di altri paesi che hanno adottato il sistema britannico."}
{"id": "715177", "revid": "114811", "url": "https://it.wikipedia.org/wiki?curid=715177", "title": "Gruppo FIAT", "text": ""}
{"id": "715178", "revid": "26891", "url": "https://it.wikipedia.org/wiki?curid=715178", "title": "Dornier Alpha Jet", "text": ""}
{"id": "715187", "revid": "287204", "url": "https://it.wikipedia.org/wiki?curid=715187", "title": "Millo", "text": ""}
{"id": "715190", "revid": "1546219", "url": "https://it.wikipedia.org/wiki?curid=715190", "title": "Cantone di Ancerville", "text": "Il Cantone di Ancerville \u00e8 una divisione amministrativa dell'Arrondissement di Bar-le-Duc.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 25 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "715192", "revid": "1610933", "url": "https://it.wikipedia.org/wiki?curid=715192", "title": "Progresso sociale", "text": "Per progresso sociale si intende il miglioramento delle condizioni di vita per una parte crescente della popolazione. Dai tempi della Grecia classica ai giorni nostri si sono alternati diversi punti di vista sul progresso tra loro oscillati, in generale, fra l'incondizionata fiducia nelle potenzialit\u00e0 della scienza e della tecnica (progresso scientifico e tecnologico) - che avrebbero reso pi\u00f9 semplice e serena la vita dell'uomo - e, all'opposto, la visione del progresso come un deterioramento della comunit\u00e0 a partire da una originale et\u00e0 dell'oro.\nIl dibattito sul progresso.\nNella Grecia antica.\nEsiodo.\nEsiodo, prima ancora dell'avvento della filosofia, ne \"Le opere e i giorni\" si interroga, attraverso il filtro del mito, sul problema del progresso. Egli immagina un mondo soggetto ad una degenerazione progressiva a partire da una edenica Et\u00e0 dell'oro.\nIl mito si compone in realt\u00e0 di due nuclei: il primo parla della punizione inferta da Zeus agli uomini (per avere ricevuto da Prometeo il fuoco) attraverso la figura di Pandora, che, giunta sulla Terra apre il vaso contenente tutti i mali del mondo che si diffondono tra gli uomini; il secondo \u00e8 il mito delle cinque et\u00e0: et\u00e0 dell'oro, dell'argento, del bronzo, degli eroi e del ferro che, a partire da una originaria perfezione segnano una ciclica involuzione.\nEpicuro.\nLa visione di Epicuro sostituisce al \"mito\" del progresso l\"'idea\" di progresso. L'approccio al problema cambia: Epicuro, riflettendo sull'evoluzione umana ritiene che prima grazie all'istinto, e successivamente alla ragione l'uomo sia riuscito, in un progresso lineare, ad abbandonare lo stato ferino per riunirsi in comunit\u00e0 via via pi\u00f9 organizzate."}
{"id": "715194", "revid": "292162", "url": "https://it.wikipedia.org/wiki?curid=715194", "title": "Coppa Italia 1981-1982", "text": "La Coppa Italia 1981-1982 fu la 35\u00aa edizione della manifestazione calcistica. Inizi\u00f2 il 23 agosto 1981 e si concluse il 20 maggio 1982.\nFu vinta dall', in finale contro il Torino. Per i piemontesi si tratt\u00f2 della terza sconfitta consecutiva nell'atto conclusivo della manifestazione."}
{"id": "715198", "revid": "984922", "url": "https://it.wikipedia.org/wiki?curid=715198", "title": "Cantone di Bar-le-Duc-Nord", "text": "Il Cantone di Bar-le-Duc-Nord era una divisione amministrativa dell'Arrondissement di Bar-le-Duc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Bar-le-Duc e i comuni di:"}
{"id": "715199", "revid": "533647", "url": "https://it.wikipedia.org/wiki?curid=715199", "title": "Porrex II", "text": ""}
{"id": "715200", "revid": "1424204", "url": "https://it.wikipedia.org/wiki?curid=715200", "title": "Arnaldo Mussolini", "text": "Biografia.\nChiamato cos\u00ec in onore di Arnaldo da Brescia, consegu\u00ec il diploma alla scuola media agraria di Cesena e nel 1909 spos\u00f2 Augusta Bondanini, dalla quale ebbe tre figli: Vito, Sandro e Rosina. Fu insegnante e segretario comunale socialista di Predappio fino al 1914. Prima di dedicarsi all'insegnamento nel paese natale, Arnaldo Mussolini fu docente di agraria, dal 1908 al 1909, presso l'istituto Falcon-Vial di San Vito al Tagliamento. Affezionatosi a questo paese friulano, svolse il proprio insegnamento anche nelle scuole elementari di Carbona, frazione di San Vito. Il comune limitrofo di Morsano al Tagliamento lo nomin\u00f2 segretario comunale, carica che ricopri sino al 1914. Proprio in omaggio a questo paese che lo aveva accolto con affetto chiam\u00f2 il suo figlio primogenito Vito; in seguito il comune ricambi\u00f2, ponendo, a nome dei Sanvitesi, una lapide a suo ricordo nel cortile dell'istituto Falcon-Vial.\nArnaldo Mussolini, come il fratello, partecip\u00f2 alla prima guerra mondiale con il grado di sottotenente e nel 1919, al termine del conflitto, si trasfer\u00ec a Milano. Qui divenne direttore amministrativo del quotidiano fondato da suo fratello, \"Il Popolo d'Italia\", succedendo a Manlio Morgagni, che si occup\u00f2 della raccolta pubblicitaria. Nel 1922, quando Benito divenne Presidente del Consiglio, ne eredit\u00f2 la direzione, fedele alle linee politiche del fratello, che assecondava totalmente, pur mitigando alcuni eccessi con uno stile pi\u00f9 mite e riservato. Benito Mussolini si fidava ciecamente di Arnaldo, che ebbe anche l'incarico della correzione delle bozze dei discorsi del fratello. Il due novembre dello stesso anno Raoul Vittorio Palermi, Sovrano gran commendatore del Supremo Consiglio della Gran Loggia d'Italia gli rimise le insegne di 33\u00b0 grado del Rito scozzese antico ed accettato.\nFra il 1923 e il 1927 si dedic\u00f2 all'attivit\u00e0 di giornalista e a varie iniziative editoriali, dando vita a un giornale per i Balilla, alla \"Domenica dell'Agricoltore\", alla \"Rivista illustrata del Popolo d'Italia\", che fond\u00f2 con Manlio Morgagni, alla \"Illustrazione Fascista\", al \"Bosco\" e \"Historia\", pur continuando a dirigere il Popolo d'Italia. L'interesse per la natura lo indusse inoltre a dedicarsi alla rinascita boschiva, all'organizzazione dell'agricoltura, alle bonifiche, diventando il primo presidente del Comitato Nazionale Forestale. Il 27 novembre 1928 gli fu conferita la laurea honoris causa in scienze agrarie.\nNel 1930 sostenne Niccol\u00f2 Giani nella fondazione della scuola di mistica fascista a Milano, con l'obiettivo di far rivivere \"l'anima del fascismo pi\u00f9 vero\", quello della trincea e dei primi anni del movimento, consegnandolo idealmente alle nuove generazioni. La scuola fu intitolata al figlio Sandro Italico, scomparso prematuramente l'anno prima a soli venti anni. Ne fu presidente anche un altro figlio di Arnaldo, il primogenito Vito.\nDi sentimenti profondamente religiosi, Arnaldo Mussolini ebbe una parte importante nel raffreddare i toni tra il regime fascista e la Chiesa cattolica durante la crisi del 1931 riguardante soprattutto l'educazione dei giovani. Nel settembre successivo, grazie ad Arnaldo Mussolini, fu raggiunto un compromesso con il quale i giovani cattolici potevano organizzarsi solamente all'interno dell'Azione Cattolica, senza svolgere alcuna attivit\u00e0 politica. Gli accordi con la Santa Sede furono trasmessi dal Ministero dell'Interno a tutte le Regie Prefetture con circolare telegrafica del 16 settembre 1931.\nSecondo Marco Zeni, Arnaldo Mussolini si occup\u00f2 anche del caso Ida Dalser, la \"moglie segreta\" di Benito, e del loro figlio Benito Albino. Mentre la Dalser fin\u00ec in manicomio, pare che Arnaldo \u2013 non \u00e8 chiaro se per ordini ricevuti o per affetto personale \u2013 trattasse nel miglior modo possibile il nipote Benito Albino. Dopo la morte dello zio Arnaldo, anche Albino venne internato, come la madre, in manicomio, dove mor\u00ec nel 1942.\nArnaldo Mussolini mor\u00ec improvvisamente di arresto cardiaco, a Milano, il 21 dicembre 1931, a 46 anni. Fu sepolto nel piccolo cimitero di Paderno di Mercato Saraceno, paese natale della moglie Augusta Bondanini, dove ancora esiste, nella casa di famiglia, il suo studio privato con arredi e cimeli dell'epoca. A Forl\u00ec, invece, nella Casa del Balilla, poi della G.I.L., venne aperta una cappella votiva a lui dedicata. La cappella faceva parte del percorso del \"pellegrino\" fascista dalla stazione di Forl\u00ec, lungo il viale Benito Mussolini, oggi viale della Libert\u00e0, fino al piazzale della Vittoria, con destinazione la casa natale di Benito Mussolini a Predappio.\nNella chiesa di Santa Maria Nuova, a Mercato Saraceno, una lapide nel pavimento ricorda la tumulazione provvisoria ordinata da Benito Mussolini, in quanto, a causa della neve, il cimitero di Paderno era divenuto inaccessibile. Gli fu dedicato l\"'Istituto Nazionale di Previdenza dei Giornalisti Italiani Arnaldo Mussolini\", che dopo la guerra divenne \"INPGI G. Amendola\". Quando mor\u00ec, Benito Mussolini mand\u00f2 un telegramma a tutte le scuole, ordinando di piantare una quercia in memoria del defunto Presidente del Comitato Nazionale Forestale. \nDal 1922 alla morte ebbe una relazione con la scrittrice Maddalena Santoro.\nIl fratello Benito ne scrive la sua biografia, in \"Vita di Arnaldo\", che inizia cos\u00ec: \"Voglio scrivere stasera - 25 dicembre 1931 - X - uno dei pi\u00f9 tristi Natali - forse il pi\u00f9 triste - della mia vita, le prime pagine del libro che dedico alla memoria di Arnaldo. Oggi, a Palazzo Venezia, per sei ore, ho cominciato lo spoglio delle carte lasciate da lui; operazione necessaria, delicata, che ho compiuto e compir\u00f2 con grande trepidazione.\" "}
{"id": "715203", "revid": "729019", "url": "https://it.wikipedia.org/wiki?curid=715203", "title": "Guerra d'attrito", "text": "La guerra d'attrito (ebraico \u05de\u05dc\u05d7\u05de\u05ea \u05d4\u05d4\u05ea\u05e9\u05d4, \"Milhemet haHatashah\"; ) fu un conflitto limitato, combattuto fra Egitto e Israele dal 1967 al 1970. Fu avviato dall'Egitto nel tentativo di tornare in possesso della penisola del Sinai e del controllo pieno del canale di Suez, perduti entrambi a seguito della guerra dei sei giorni del 1967. La guerra fin\u00ec con un accordo di cessate il fuoco firmato dai due Paesi nel 1970, con le frontiere al medesimo posto in cui esse si trovavano all'inizio del conflitto.\nAntefatti.\nLe ragioni del Presidente egiziano Gam\u0101l \u02bfAbd al-N\u0101\u1e63er (Nasser) furono per suo conto spiegate dal giornalista Muhammad Hassaneyn Haykal, direttore di quello che, nei fatti, era l'organo ufficiale del regime: il quotidiano \"al-Ahr\u0101m\":\nLa vittoria senza precedenti delle Forze di Difesa Israeliane e la rotta dell'esercito egiziano nella guerra dei sei giorni (1967), misero la penisola del Sinai, fino alla riva est del canale di Suez, in mano israeliana. L'esercito egiziano, il pi\u00f9 potente del mondo arabo, non solo era stato duramente battuto, ma anche severamente umiliato. Era presente quindi un forte sentimento di umiliazione e un desiderio di vendetta. Scontri sporadici si ebbero lungo la linea del cessate il fuoco e il cacciatorpediniere israeliano INS \"Eilat\" venne affondato da motosiluranti egiziane nell'ottobre 1967. L'ONU e le due nazioni cercarono di trovare una soluzione diplomatica al conflitto per mezzo della Missione Jarring e del Piano Rogers, ma senza successo. La risoluzione 242 del Consiglio di sicurezza delle Nazioni Unite venne adottata il 22 novembre 1967 e chiedeva un ritiro israeliano in cambio della pace. Comunque, gli sforzi diplomatici fallirono nel produrre qualsiasi risultato. Per il presidente Nasser, era chiaro che \"Ci\u00f2 che era stato preso con la forza doveva essere ripristinato con la forza.\"\nGrazie a significativi rifornimenti di armi provenienti dall'Unione Sovietica sua alleata, l'Egitto riusc\u00ec a riscattare le perdite materiali della guerra dei sei giorni pi\u00f9 rapidamente di quanto Israele si aspettasse. Inoltre, arrivarono centinaia di consiglieri militari sovietici e all'inizio della guerra 1.500 di questi stazionavano nel paese. La loro presenza, assieme a quella di navi e piloti d'aviazione sovietici, minacciava di far dilagare il conflitto in un confronto Est-Ovest.\nCronologia.\nLa guerra inizi\u00f2 nel giugno 1967 con un rado bombardamento, da parte dell'artiglieria egiziana, della linea del fronte israeliano sulla riva est del canale. Ulteriori bombardamenti di artiglieria nei mesi successivi uccisero alcuni soldati israeliani. La rappresaglia delle forze di difesa israeliane giunse la notte del 30 ottobre quando dei commando elitrasportati (\"Sayeret Matkal\") distrussero la principale centrale elettrica egiziana. Il black out fece s\u00ec che Nasser cessasse le ostilit\u00e0 per pochi mesi, mentre venivano costruite fortificazioni attorno a centinaia di obiettivi importanti. Allo stesso tempo Israele rinforz\u00f2 la sua posizione sulla riva orientale del canale di Suez, costruendo la linea Bar-Lev, un insieme di trentacinque piccoli forti che correva da nord a sud lungo il canale, sorvegliati dalla fanteria.\nNel febbraio 1969 l'Egitto era pronto per il round successivo. Nasser dichiar\u00f2 come nullo il cessate il fuoco del novembre precedente. L'8 marzo l'artiglieria egiziana inizi\u00f2 un massiccio bombardamento della linea Bar-Lev, causando molte vittime israeliane. Anche i caccia MiG-21 sovietici vennero impiegati nell'attacco. Le forze israeliane reagirono con incursioni profonde nel territorio egiziano provocando gravi danni. Tra maggio e luglio del 1969, 47 soldati israeliani vennero uccisi e 157 feriti. Anche se l'Egitto sub\u00ec molte pi\u00f9 perdite di Israele, continu\u00f2 con il suo atteggiamento aggressivo. Israele riusc\u00ec a sostenere l'alto tasso di perdite ma era pressato intensamente perch\u00e9 trovasse una soluzione precisa al conflitto.\nIn luglio Israele aument\u00f2 l'intensit\u00e0 dello scontro attaccando con la sua aviazione militare. Il 20 e il 24 luglio quasi tutte le Forze Aeree Israeliane bombardarono il settore settentrionale del canale, distruggendo postazioni antiaeree, carri armati e artiglieria. L'offensiva aerea continu\u00f2 fino a dicembre e ridusse ai minimi termini le difese antiaeree egiziane. Riusc\u00ec anche a ridurre i bombardamenti di artiglieria, ma i colpi con armi pi\u00f9 leggere e mortai continuarono.\nSenza sistema di difesa aerea a contrastarla, l'aviazione israeliana pot\u00e9 operare a piacere sul territorio egiziano. Il 17 ottobre 1969 iniziarono dei colloqui tra le superpotenze. Ci\u00f2 port\u00f2 al piano Rogers, che venne reso pubblico il 9 dicembre. Esso chiedeva un \"impegno per la pace\" da parte egiziana in cambio del ritiro israeliano dal Sinai. Entrambe le parti respinsero seccamente il piano. Nasser prefer\u00ec optare per armi sovietiche pi\u00f9 sofisticate per resistere ai bombardamenti dell'aviazione israeliana. I sovietici inizialmente rifiutarono di consegnare gli armamenti richiesti.\nIl 22 gennaio 1970, Nasser vol\u00f2 in segreto a Mosca per discutere la situazione. La sua richiesta di nuove batterie di missili SAM (tra cui i 3M9 Kub e gli Strela-2) venne approvata. Il loro dispiegamento avrebbe richiesto personale qualificato, oltre ad uno squadrone di aerei per proteggerli dagli attacchi israeliani. In effetti, Nasser aveva bisogno di truppe sovietiche in gran numero, qualcosa che Mosca non poteva permettersi. Nasser minacci\u00f2 allora di dimettersi, facendo notare che l'Egitto avrebbe potuto in futuro rivolgersi a Washington per ricevere aiuto. I sovietici avevano investito pesantemente nel regime di Nasser e quindi il leader sovietico Leonid Bre\u017enev alla fine accett\u00f2. Il 30 giugno i numeri del personale sovietico erano cresciuti dai - di gennaio a -, pi\u00f9 100-150 piloti. L'intervento diretto sovietico, noto come Operazione Kavkaz, si rivel\u00f2 problematico per Israele. Washington temeva una \"escalation\" e disapprov\u00f2 duramente la campagna di bombardamenti israeliana.\nL'8 aprile, un bombardamento israeliano uccise 47 studenti egiziani di una scuola elementare che si trovava dentro ad una base militare, mettendo definitivamente fine alla campagna. Israele si sarebbe invece concentrata sulle installazioni dall'altra parte del canale.\nLa pausa diede all'Egitto il tempo per ricostituire le sue batterie di SAM vicino al canale. I caccia MiG pilotati da sovietici fornirono la necessaria copertura aerea. I piloti sovietici iniziarono anche ad approcciare gli aerei israeliani durante l'aprile del 1970, ma i piloti israeliani avevano ordine di non ingaggiare in combattimento tali aerei, e cessare l'azione ogni volta che un MiG sovietico appariva.\nL'iniziale politica israeliana era di evitare il confronto diretto con i sovietici. Il 25 giugno un A-4 Skyhawk israeliano, durante una sortita contro le forze egiziane sul canale, venne inseguito da una coppia di MiG-21 sovietici fin nel Sinai. Lo Skyhawk venne colpito e costretto ad atterrare in una vicina base aerea. In risposta, Israele pianific\u00f2 ed esegu\u00ec un agguato ai MiG sovietici, codificato nella cosiddetta \"operazione Rimon 20\" (\"Rimon\" in ebraico vuol dire melograno). Il 30 luglio 1970 si svolse una grossa battaglia aerea, ad ovest del canale di Suez, che coinvolse da 8 a 20 MiG-21 sovietici da una parte (oltre agli 8 iniziali, vennero fatti decollare altri MiG, ma non \u00e8 chiaro se raggiunsero la battaglia in tempo), e otto Mirage III e quattro F-4 Phantom II israeliani dall'altra. Gli israeliani abbatterono quattro MiG, e un quinto venne colpito e si schiant\u00f2 mentre rientrava alla base; tre piloti sovietici persero la vita. Nella fase finale dello scontro aereo un Mirage israeliano venne seriamente danneggiato da due MiG sovietici.\nNonostante queste perdite, sovietici ed egiziani riuscirono a spingere le loro difese aeree sempre pi\u00f9 vicine al canale. Le batterie di SAM operate dai sovietici abbatterono diversi aerei israeliani. Israele non fu in grado di rispondere efficacemente. Le batterie di SAM permisero all'Egitto di far avanzare l'artiglieria, che a sua volta poteva minacciare la linea Bar-Lev. Nell'aprile 1970 ripresero i negoziati, questa volta con gli USA come principale negoziatore. Un accordo per il cessate il fuoco venne raggiunto il 7 agosto. Sarebbe durato tre mesi e a nessuna parte era permesso di cambiare \"lo status quo militare nelle zone che si estendevano per 50 km a est e a ovest della linea di cessate il fuoco.\"\nPochi minuti dopo il cessate il fuoco l'Egitto inizi\u00f2 a muovere le batterie SAM nella zona anche se l'accordo vietava esplicitamente nuove installazioni militari. Ad ottobre c'erano circa 100 batterie SAM nella zona. Nasser era deciso ad una \"guerra di liberazione\" del canale ma mor\u00ec per un attacco cardiaco il 28 settembre e il vice presidente Anwar al-S\u0101d\u0101t prese il suo posto.\nDurante la guerra, 367 soldati israeliani vennero uccisi e oltre tremila feriti. Le Forze Aeree Israeliane persero 14 aerei. Non vennero pubblicate cifre ufficiali delle perdite egiziane, ma lo storico israeliano Benny Morris sostiene in \"Righteous Victims\" (Morris, 1999) che circa 10.000 egiziani, tra soldati e civili, persero la vita, e che 98 aerei vennero abbattuti (secondo fonti, non altrimenti verificabili, dell'esercito israeliano).\nEntrambe le parti considerarono la fine della Guerra d'Attrito una \"vittoria\". In Egitto viene considerata tale perch\u00e9 le tre guerre precedenti contro Israele, del 1948, 1956 e 1967 erano state perse. Questa volta l'esercito egiziano aveva retto. L\"establishment\" israeliano consider\u00f2 che era riuscito a respingere l'offensiva egiziana e riteneva che l'Egitto si fosse reso conto che non poteva battere Israele in un conflitto convenzionale.\nAnwar al-S\u0101d\u0101t inizi\u00f2 quasi immediatamente a progettare la guerra del Kippur che si sarebbe svolta tre anni dopo."}
{"id": "715204", "revid": "984922", "url": "https://it.wikipedia.org/wiki?curid=715204", "title": "Cantone di Bar-le-Duc-Sud", "text": "Il Cantone di Bar-le-Duc-Sud era una divisione amministrativa dell'Arrondissement di Bar-le-Duc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Bar-le-Duc e i comuni di:"}
{"id": "715205", "revid": "287204", "url": "https://it.wikipedia.org/wiki?curid=715205", "title": "Cantone di Ligny-en-Barrois", "text": "Il Cantone di Ligny-en-Barrois \u00e8 una divisione amministrativa dell'Arrondissement di Bar-le-Duc e dell'Arrondissement di Commercy.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 41 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "715207", "revid": "533647", "url": "https://it.wikipedia.org/wiki?curid=715207", "title": "Cherino", "text": ""}
{"id": "715208", "revid": "104458", "url": "https://it.wikipedia.org/wiki?curid=715208", "title": "Cantone di Montiers-sur-Saulx", "text": "Il Cantone di Montiers-sur-Saulx era una divisione amministrativa dell'Arrondissement di Bar-le-Duc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715210", "revid": "755052", "url": "https://it.wikipedia.org/wiki?curid=715210", "title": "Societ\u00e0 di Tiro Nazionale", "text": "La Societ\u00e0 di Tiro Nazionale (anche conosciuta come \"Societ\u00e0 dei Carabinieri Genovesi\"), fondata a Genova nel 1852, fu uno dei principali centri organizzativi del movimento mazziniano in Italia.\nSuoi fondatori furono da Nicola Ardoino, Antonio Burlando, Antonio Mosto, Nino Bixio e Francesco Bartolomeo Savi.\nAntefatti.\nPochi giorni dopo la disfatta alla battaglia di Novara del 23 marzo 1849, a Genova avvenne una insurrezione mazziniana, contro l'armistizio e il nuovo Re, appena successo a Carlo Alberto.\nLa ribellione venne repressa dopo un duro intervento dell'esercito, guidato dal La Marmora (Moti di Genova).\nGi\u00e0 al principio del 1850, sciolto il parlamento \"mazziniano\" con il Proclama di Moncalieri ed eletta una Camera moderata, il Ministero D'Azeglio poteva permettere un abbassamento della tensione politica. I mazziniani potevano, quindi, riprendere fiato, fondando nuove societ\u00e0 operaie. Nel decennio di preparazione, tra le due Guerre d'indipendenza, la parte democratica fond\u00f2 una serie di associazioni a base popolare e borghese, che contribuirono a diffondere tra il popolo gli ideali risorgimentali.\nLa fondazione.\nLa societ\u00e0 venne fondata nel 1852, ufficialmente volta a promuovere l'addestramento all'uso della carabina, presso i giovani genovesi. Il poligono di tiro si trovava accanto all'antico Lazzaretto di Genova, all'estuario del fiume Bisagno. Era un poligono rettangolare, stretto e lungo, protetto da alte mura. Le premiazioni delle gare della Societ\u00e0 terminavano sempre con grida di Evviva destinati all'Italia, a Mazzini, alla Repubblica, ed i premi erano costituiti spesso da ritratti di Mazzini e Garibaldi. Queste manifestazioni erano in parte tollerate dalla politica cavouriana dove essa intendeva sfruttare anche lo slancio patriottico mazziniano repubblicano nel comune intento della formazione dell'Unit\u00e0 italiana. A stigmatizzare l'associazione come propagatrice di odio e terrorismo era la parte cattolica, peraltro contenuta nelle sue denunce dalla politica liberale assunta dal Regno di Sardegna. Nelle gare membri dell'associazione riuscivano sempre a distinguersi conquistando i primi premi. \nAttivit\u00e0 ed evoluzione.\nL'associazione divenne subito uno dei principali centri di raccolta e di azione politica del movimento democratico e mazziniano e funzion\u00f2 come centro di selezione e reclutamento dei volontari disposti a partecipare alle iniziative insurrezionali dei mazziniani.\nGli associati subirono un momento di repressione attorno al 1857-58, in conseguenza del mancato moto mazziniano del 29 giugno '57, mosso in concomitanza con la partenza della spedizione di Pisacane per il Regno di Napoli. Anche gli arrestati in quella situazione vennero comunque liberati con l'amnistia del '59 e poterono partecipare alla seconda guerra di indipendenza.\nDai soci di questa associazione si form\u00f2 il gruppo dei carabinieri genovesi, che partecip\u00f2 alla prima guerra d'Indipendenza italiana nelle operazioni in Lombardia, aggregati ai Cacciatori delle Alpi di Garibaldi, ed ancora fu il gruppo scelto nella spedizione dei Mille. Ne fecero parte i fratelli Rivalta (uno dei quali era lo scultore Augusto Rivalta), il Savi, i fratelli Mosto (Antonio e Carlo, il secondo morto nella battaglia di Calatafimi), i fratelli Finocchietti, i fratelli Pienovi, ecc. La loro arma per eccellenza era la carabina e grazie all'esperienza maturata nelle loro esercitazioni si distinsero in varie battaglie, sostenendo in pochi l'attacco di nemici molto pi\u00f9 numerosi, come nella battaglia di San Fermo, dove una dozzina di carabinieri genovesi, comandata da Giovanni Chiassi, si rese protagonista di un'azione ardita: messi a presidio di una mulattiera secondaria, impegnarono un'intera colonna austriaca che tentava di aggirare lo schieramento garibaldino per prenderlo alle spalle, riuscendo a fermarla fino all'arrivo dei rinforzi."}
{"id": "715211", "revid": "287204", "url": "https://it.wikipedia.org/wiki?curid=715211", "title": "Cantone di Revigny-sur-Ornain", "text": "Il Cantone di Revigny-sur-Ornain \u00e8 una divisione amministrativa dell'Arrondissement di Bar-le-Duc.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 28 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 28:"}
{"id": "715212", "revid": "984922", "url": "https://it.wikipedia.org/wiki?curid=715212", "title": "Cantone di Seuil-d'Argonne", "text": "Il Cantone di Seuil-d'Argonne era una divisione amministrativa dell'Arrondissement di Bar-le-Duc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715213", "revid": "533647", "url": "https://it.wikipedia.org/wiki?curid=715213", "title": "Fulgenio", "text": ""}
{"id": "715215", "revid": "767487", "url": "https://it.wikipedia.org/wiki?curid=715215", "title": "Cantone di Vaubecourt", "text": "Il Cantone di Vaubecourt era una divisione amministrativa dell'Arrondissement di Bar-le-Duc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715216", "revid": "984922", "url": "https://it.wikipedia.org/wiki?curid=715216", "title": "Cantone di Vavincourt", "text": "Il Cantone di Vavincourt era una divisione amministrativa dell'Arrondissement di Bar-le-Duc.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715217", "revid": "161374", "url": "https://it.wikipedia.org/wiki?curid=715217", "title": "Guerra di Attrito", "text": ""}
{"id": "715218", "revid": "533647", "url": "https://it.wikipedia.org/wiki?curid=715218", "title": "Edado", "text": ""}
{"id": "715219", "revid": "121173793", "url": "https://it.wikipedia.org/wiki?curid=715219", "title": "Videofonino", "text": "Il videotelefono cellulare, pi\u00f9 conosciuto come videofonino, \u00e8 un videotelefono per la telefonia cellulare.\nIl videofonino viene definito \"telefonino di terza generazione\" in quanto particolare tipologia di telefonino nato per gli standard di telefonia cellulare di terza generazione (3G) come l'UMTS (Universal Mobile Telecommunications System), standard nei quali \u00e8 stata implementata la videotelefonia.\nIl termine \"videofonino\".\nIl termine \"videofonino\" \u00e8 un neologismo accolto dalle schede del \"Vocabolario della Crusca\". \u00c8 stato inoltre accolto gi\u00e0 nel 2003 dal GRADIT, il \"Grande Dizionario Italiano dell'Uso\" di Tullio De Mauro (UTET, 1999-2000), sulla base di un suo utilizzo sul settimanale l'Espresso, ben prima che un operatore di telefonia (3 Italia) impostasse una campagna pubblicitaria per lanciare il relativo servizio.\n\u00c8 stato accertato anche un uso dal quotidiano Il Mattino nel corso di una intervista concessa nel 2000 dal Ministro Salvatore Cardinale, in occasione del lancio dell'asta per l'aggiudicazione delle frequenze per l'UMTS, ben prima quindi che ci potesse essere una impresa che avesse interesse a lanciare una campagna pubblicitaria.\nCaratteristiche.\nOltre a ricevere e trasmettere immagini statiche e immagini in movimento, di norma un videofonino permette anche la trasmissione dati, ad esempio l'accesso ad Internet, con velocit\u00e0 maggiore rispetto ai cellulari di seconda generazione (2G) per i quali infatti era stato sviluppato il WAP necessitante minore banda di trasmissione."}
{"id": "715220", "revid": "287204", "url": "https://it.wikipedia.org/wiki?curid=715220", "title": "Cantone di Commercy", "text": "Il Cantone di Commercy \u00e8 una divisione amministrativa dell'Arrondissement di Commercy.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 14 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "715225", "revid": "533647", "url": "https://it.wikipedia.org/wiki?curid=715225", "title": "Andragio", "text": ""}
{"id": "715230", "revid": "767487", "url": "https://it.wikipedia.org/wiki?curid=715230", "title": "Cantone di Gondrecourt-le-Ch\u00e2teau", "text": "Il Cantone di Gondrecourt-le-Ch\u00e2teau era una divisione amministrativa dell'Arrondissement di Commercy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715231", "revid": "984922", "url": "https://it.wikipedia.org/wiki?curid=715231", "title": "Cantone di Boulogne-sur-Mer-Nord-Est", "text": "Il Cantone di Boulogne-sur-Mer-Nord-Est era una divisione amministrativa dell'Arrondissement di Boulogne-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nIl suo capoluogo era la cittadina di Boulogne-sur-Mer e comprendeva 5 comuni:"}
{"id": "715234", "revid": "984922", "url": "https://it.wikipedia.org/wiki?curid=715234", "title": "Cantone di Pierrefitte-sur-Aire", "text": "Il Cantone di Pierrefitte-sur-Aire era una divisione amministrativa dell'Arrondissement di Commercy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715237", "revid": "287204", "url": "https://it.wikipedia.org/wiki?curid=715237", "title": "Cantone di Saint-Mihiel", "text": "Il Cantone di Saint-Mihiel \u00e8 una divisione amministrativa dell'Arrondissement di Commercy.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 34 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 34:"}
{"id": "715240", "revid": "287204", "url": "https://it.wikipedia.org/wiki?curid=715240", "title": "Cantone di Vaucouleurs", "text": "Il Cantone di Vaucouleurs \u00e8 una divisione amministrativa dell'Arrondissement di Commercy e dell'Arrondissement di Bar-le-Duc.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 20 a 47 comuni.\nComposizione.\nI 20 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "715241", "revid": "984922", "url": "https://it.wikipedia.org/wiki?curid=715241", "title": "Cantone di Vigneulles-l\u00e8s-Hattonch\u00e2tel", "text": "Il Cantone di Vigneulles-l\u00e8s-Hattonch\u00e2tel era una divisione amministrativa dell'Arrondissement di Commercy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715243", "revid": "533647", "url": "https://it.wikipedia.org/wiki?curid=715243", "title": "Uriano", "text": ""}
{"id": "715244", "revid": "984922", "url": "https://it.wikipedia.org/wiki?curid=715244", "title": "Cantone di Void-Vacon", "text": "Il Cantone di Void-Vacon era una divisione amministrativa dell'Arrondissement di Commercy.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715248", "revid": "1745361", "url": "https://it.wikipedia.org/wiki?curid=715248", "title": "Eliud", "text": "Eliud fu, secondo la \"Historia Regum Britanniae\" di Goffredo di Monmouth, un leggendario re della Britannia, dove regn\u00f2 nella seconda met\u00e0 del II secolo a.C. Successe a re Uriano, mentre a lui successe Cledauco."}
{"id": "715250", "revid": "1603714", "url": "https://it.wikipedia.org/wiki?curid=715250", "title": "Pellestrina", "text": "Pellestrina \u00e8 un'isola della Laguna Veneta e rappresenta il pi\u00f9 meridionale e il pi\u00f9 stretto dei litorali che dividono la laguna dal mare Adriatico. Il suo territorio \u00e8 compreso nella Municipalit\u00e0 di Lido-Pellestrina.\nGeografia.\nAnalogamente al Lido, l'isola si allunga da sud a nord per , ma si presenta molto pi\u00f9 stretta infatti \u00e8 larga da un minimo di solo a un massimo di 1,2\u00a0km. Tra i due litorali si trova il porto di Malamocco, mentre \u00e8 divisa da Chioggia (a cui \u00e8 legata storicamente e culturalmente) dal Porto di Chioggia. Il versante orientale, quello che d\u00e0 sull'Adriatico, \u00e8 rinforzato dalla diga dei murazzi.\nOltre i murazzi, fino ad un recente passato l'erosione aveva lasciato solo una semplice scogliera, finch\u00e9, attraverso un sistema di pennelli trasversali posti ad intervalli regolari, \u00e8 stato ripristinato l'ambiente originale, con un'ampia spiaggia sabbiosa che ha praticamente raddoppiato la superficie dell'isola.\nAll'estremo sud si trova Ca' Roman, dove la Provincia di Venezia, nel 2012, ha istituito una Riserva Regionale di Interesse Locale, gestita in collaborazione con il Comune di Venezia e Lipu.\nGeografia antropica.\nVi sorgono diverse localit\u00e0 abitate, per un totale di 4.101 residenti.\nI principali centri sono Pellestrina paese (2.791 ab.), all'estremit\u00e0 meridionale, e San Pietro in Volta (1.206 ab.), verso la parte opposta. Altre localit\u00e0 sono Santa Maria del Mare (all'estremit\u00e0 settentrionale), Portosecco (tra San Pietro in Volta e Pellestrina) e Ca' Roman, dove vi \u00e8 una riserva naturale del Lipu\nStoria.\nL'origine del toponimo \u00e8 ancora incerta. L'Olivieri lo mette in relazione con Filisto (in greco \u03a6\u03af\u03bb\u03b9\u03c3\u03c4\u03bf\u03c2), generale e storico di Siracusa che, esiliato ad Adria, avrebbe fatto scavare dei canali che mettevano in comunicazione l'Adige e la Laguna Veneta, che allora si estendeva anche in questa zona (le \"fossae Philistinae\"). Prima di lui, il Filiasi ricordava che anticamente le fosse erano dette anche \"Pistrine\", \"Pelestrine\" e \"Pilistine\" da cui, in ultima, il nome attuale. Un'altra versione, pi\u00f9 popolareggiante, lo fa derivare da \"pelle strana\", come era quella degli abitanti, pescatori costretti a lavorare tutto il giorno in barca.\nL'isola di Pellestrina fu abitata stabilmente, come tutti gli altri centri della laguna, in seguito alle invasioni barbariche che costrinsero le popolazioni dell'entroterra a rifugiarsi in luoghi pi\u00f9 sicuri. Forse in origine abitata da umili pescatori, all'inizio VI secolo vi si stabilirono definitivamente i Padovani fuggiti da Monselice. Il centro principale fu anticamente Albiola, citata per la prima volta in un documento dell'840, che sorgeva presso l'attuale San Pietro in Volta. Allora il litorale era diviso in due dal suo porto, che corrispondeva alla foce del \"Medoacus Minor\", antico ramo del Brenta: a nord si aveva il lido di Albiola e a sud quello di Pellestrina.\nPer una serie di eventi in gran parte incerti, Albiola decadde e il porto naturale su cui sorgeva si interr\u00f2 (da cui l'attuale toponimo \"Portosecco\"), unendo cos\u00ec le due isole.\nGli abitati successivi, sorti pi\u00f9 internamente all'isola, furono completamente distrutti durante la Guerra di Chioggia, ma il 1\u00ba luglio del 1380 il doge Andrea Contarini ne avvi\u00f2 la ricostruzione. \nAd oggi i cognomi pi\u00f9 diffusi dell'isola, \"Busetto\", \"Vianello\", \"Zennaro\" e \"Scarpa\" sono anche i quattro \"sestieri\" in cui, da Sud a Nord, si divide Pellestrina paese.\nNel XVIII secolo furono completati i Murazzi un'imponente diga in pietra d'Istria, costruita dalla Repubblica di Venezia per difendere gli argini della laguna dall'erosione del mare. Andarono a sostituire le precedenti \"palade\", delle palafitte riempite di sassi, la cui durata era assai breve.\nIl 4 novembre 1966 si verific\u00f2 la pi\u00f9 elevata acqua alta mai registrata a Venezia e i murazzi di Pellestrina, un ciclopico muro di blocchi di pietra, largo 12 metri e altro 5 sul livello del mare non resistettero all'attacco delle onde e furono squarciati in pi\u00f9 punti. Gli abitanti dell'isola fuggirono in barca verso il Lido. Il 12 novembre 2019 per via di forti piogge e maltempo si rivive un caso analogo al novembre 1966 con acqua alta e conseguente isolamento dalla terraferma. Il presidente Giuseppe Conte si \u00e8 recato sul posto in appoggio morale alla popolazione.\nL'isola coincise con il territorio del Comune di Pellestrina, soppresso nel 1920 e integrato a Venezia.\nNel 1944 al largo delle sue coste fu affondato da aerei alleati il piroscafo \"Giudecca\". La popolazione partecip\u00f2 al soccorso dei sopravvissuti e al recupero delle salme.\nTrasporti.\nVia di comunicazione principale \u00e8 la \"Strada Comunale dei Murazzi\", che percorre l'isola per tutta la sua lunghezza: \u00e8 questa il percorso dell'unico autobus (Actv linea 11: Pellestrina-Lido). All'estremit\u00e0 settentrionale, in localit\u00e0 Santa Maria del Mare, parte e arriva il traghetto (passeggeri, auto ed autobus) che collega l'isola al Lido, mentre l'estremit\u00e0 meridionale \u00e8 collegata tramite vaporetto (per soli passeggeri e biciclette) a Chioggia con fermata a Ca' Roman.\nDal 6 luglio 2014, la societ\u00e0 Terminal Fusina Venezia ha istituito, in via sperimentale, una tratta domenicale tra punta Fusina - storico ingresso a Venezia dalla terraferma - e San Pietro in Volta, collegando cos\u00ec la Riviera del Brenta all'isola lagunare.\nEconomia.\nLe attivit\u00e0 tipiche dell'isola sono la pesca, agricoltura, cantieristica navale e turismo.\nArtigianato.\nPer quanto riguarda l'artigianato, Pellestrina \u00e8 rinomata soprattutto per la produzione di merletti a tombolo \"balon\".\nSport.\nNell'isola vengo praticati diversi sport. Le societ\u00e0 calcistiche sono l'U.S.D. Pellestrina e l'A.S.D. Nuovo San Pietro.\nMolto praticata \u00e8 la Voga veneta che viene svolta dalla Remiera Pellestrina. Nel 1956 Venezia vinse il palio delle repubbliche marinare con un equipaggio composto da 8 vogatori di Pellestrina.\nLa pallavolo viene praticata dalla Pallavolo Pellestrina\nVengono inoltre svolte attivit\u00e0 di immersione nella zona delle tegnue affioramenti rocciosi naturali formatisi nell'alto Adriatico chiamate in tale modo per la capacit\u00e0 di trattenere e rompere le reti da pesca.\nAmbiente.\nLe specie di uccelli pi\u00f9 comuni nell'isola di Pellestrina sono il gabbiano reale mediterraneo, il gabbiano comune, la cornacchia grigia, la gazza, il colombaccio, il merlo, lo storno, la passera d'Italia e la ballerina bianca.\nUccelli di mare e limicoli.\nA Pellestrina gli uccelli sono rappresentati per la maggior parte da gabbiani e altre specie adattate alla vita acquatica. La specie senza dubbio pi\u00f9 diffusa \u00e8 il gabbiano reale mediterraneo, il grosso gabbiano che tutti conoscono; anche il gabbiano comune, decisamente pi\u00f9 piccolo, \u00e8 molto diffuso. Molto spesso arrivano in spiaggia e in laguna grandi stormi del candido gabbiano corallino, sempre pi\u00f9 comune. Specie di gabbiano decisamente pi\u00f9 rare e occasionali sono il gabbiano roseo, il gabbiano reale nordico, la gavina, lo zafferano, il gabbiano reale pontico e il gabbianello. Tra le sterne, particolarmente importante \u00e8 la presenza del fraticello, del beccapesci e della sterna comune; pi\u00f9 rare la sterna zampenere e la sterna maggiore. Tra i limicoli, la specie pi\u00f9 emblematica \u00e8 la beccaccia di mare, o ostrichiere, comune sia in laguna sia lungo la spiaggia. In spiaggia e nelle dune nidifica da diversi anni il fratino, specie la cui presenza \u00e8 molto importante perch\u00e9 in pericolo di estinzione. Oltre al fratino, lungo la battigia corrono anche i piovanelli, tra cui il piovanello tridattilo.\nArdeidi e altri uccelli acquatici.\nTra gli ardeidi, la garzetta e l'airone cenerino sono molto comuni in laguna. Comuni anche gli svassi, come l'elegante svasso maggiore e lo svasso piccolo, molto comune come svernante. Per quanto riguarda i cormorani, sono rappresentati da tre specie: il comune cormorano, la specie pi\u00f9 diffusa, dal mare alla laguna, il marangone dal ciuffo, esclusivamente marino, e il pi\u00f9 piccolo marangone minore, di recente rilevazione in laguna e nei corsi d'acqua paludosi.\nPasseriformi.\nTrattandosi di una stretta striscia di terra a contatto con il mare e la laguna, a Pellestrina sono decisamente pi\u00f9 rare le specie tipiche dei boschi di \"terraferma\", come picchi, fringuelli, cince e ghiandaie, ma pi\u00f9 abbondanti specie adattate all'ambiente acquatico, come la ballerina bianca. I Passeriformi pi\u00f9 comuni lungo Pellestrina sono la gazza, estremamente abbondante dalla spiaggia alla citt\u00e0, e la cornacchia grigia. Nelle case e nei giardini di Pellestrina, inoltre, \u00e8 ancora abbastanza comune la passera d'Italia, un uccellino una volta diffusissimo nelle citt\u00e0 di tutta Italia e oggi quasi sparito, anche dal centro storico di Venezia. Nei giardini sono abbondanti anche il merlo e lo storno, molto comuni anche come nidificanti. In inverno i cespugli e le siepi sono abitati dal pettirosso. In primavera sono estremamente comuni le rondini e i rondoni. Le rondini in particolare, solite volare sulla laguna a pelo d'acqua, nidificano volentieri nei tetti e anche negli \"imbarcaderi\", con i nidi a spiovere sulla laguna. Talvolta in spiaggia, lungo le dune sabbiose, si alimentano dei semi delle piante piccoli gruppi di cardellini.\nRapaci.\nI rapaci pi\u00f9 comuni lungo Pellestrina sono il gheppio, stanziale, lo sparviere, diurno e svernante, e l'assiolo, notturno ed estivante. Il gheppio sorvola le dune in spiaggia alla caccia di piccoli roditori, storni e passeri; lo sparviere \u00e8 legato principalmente ai boschi degli Alberoni e di Ca' Roman, in inverno \u00e8 di passo a Pellestrina, mentre l'assiolo \u00e8 difficile da vedere ma rintracciabile per il tipico verso notturno: un \"chi\u00f9\" ripetuto. Tra le specie stanziali si segnalano anche il gheppio e il falco di palude tra i diurni e la civetta tra i notturni, e occasionalmente specie pi\u00f9 rare come il falco pecchiaiolo, il falco pellegrino e il falco pescatore. Nei boschi di Ca' Roman vive il gufo comune e - raramente nelle dune - il gufo di palude.\nRettili e anfibi.\nMolto interessante \u00e8 la barriera geografica che si \u00e8 instaurata, nella stretta isola di Pellestrina, tra le due specie di lucertole presenti, la lucertola muraiola e la lucertola campestre. Per evitare di unire le due popolazioni e quindi di mischiare i geni, le due specie si sono separate e adattate a nicchie diverse: la lucertola muraiola predilige gli spazi tra i muri e i giardini delle case, in citt\u00e0 e verso la laguna; la lucertola campestre si \u00e8 adattata ad un clima pi\u00f9 secco, e infatti predilige gli spazi tra gli scogli e le dune sabbiose della spiaggia, dove vi trova infiniti ripari a disposizione. Il predatore principale delle lucertole \u00e8 il biacco melanico, chiamato localmente \"carbonasso\", un grosso serpente nero decisamente pi\u00f9 comune nel bosco di Ca' Roman, ma presente anche nei cespugli e nelle siepi lungo l'isola di Pellestrina. Lungo la spiaggia si rinvengono spesso carcasse spiaggiate di tartarughe di mare, della specie caretta, a rischio di estinzione. Tra gli anfibi, l'unica specie che si \u00e8 adattata - perfettamente - ad un clima secco e litoraneo \u00e8 il rospo smeraldino, un anfibio notturno molto chiassoso e abbondante.\nFauna marina.\nLe coste di Pellestrina sono ricche di specie adattate ai fondali sabbiosi, come i pesci piatti (tra cui la sogliola, la passera di mare, la suacia e il rombo peloso) e quattro specie di cefali."}
{"id": "715251", "revid": "984922", "url": "https://it.wikipedia.org/wiki?curid=715251", "title": "Cantone di Boulogne-sur-Mer-Nord-Ovest", "text": "Il Cantone di Boulogne-sur-Mer-Nord-Ovest era una divisione amministrativa dell'Arrondissement di Boulogne-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nIl suo capoluogo era la cittadina di Boulogne-sur-Mer e comprendeva 2 comuni:"}
{"id": "715253", "revid": "1833487", "url": "https://it.wikipedia.org/wiki?curid=715253", "title": "Triple sec", "text": "Il triple sec \u00e8 un liquore trasparente aromatizzato all'arancia con una gradazione alcolica intorno ai 25\u00b0, ma pu\u00f2 raggiungere anche i 40-45 gradi, come il Cointreau (che \u00e8 a 40\u00b0). Fu prodotto per la prima volta in Francia nel 1834 da Jean Baptiste Combier a Saumur. Elemento essenziale in moltissimi cocktail, il triple sec \u00e8 fatto con bucce di arance di Haiti essiccate al sole e poi immerse nell'alcool per ventiquattr'ore. L'infuso cos\u00ec ottenuto si filtra e successivamente si distilla. La distillazione avviene in alambicchi di rame. In base al tipo di arance utilizzate, esistono variet\u00e0 pi\u00f9 o meno dolci.\nLetteralmente Triple sec in francese significa \u2018triplo secco\u2019 che sta per tripla distillazione, ad indicare un prodotto di elevata qualit\u00e0. Sec in francese \u00e8 un termine che rinvia infatti direttamente al processo e al prodotto della distillazione alcolica.\nNella mixologia \u00e8 la variante pi\u00f9 famosa e raffinata del liquore cura\u00e7ao del quale esistono numerose varianti, tra cui il blu cura\u00e7ao (di colore blu e gusto pi\u00f9 dolce), il bitter orange cura\u00e7ao (di colore ambra/arancione, e gusto pi\u00f9 amaro), il dry cura\u00e7ao (pi\u00f9 secco). Le varianti red cura\u00e7ao, green cura\u00e7ao e yellow cura\u00e7ao, un tempo sulle bottigliere di molti bar, non sono pi\u00f9 in uso."}
{"id": "715254", "revid": "834", "url": "https://it.wikipedia.org/wiki?curid=715254", "title": "Hof", "text": ""}
{"id": "715256", "revid": "533647", "url": "https://it.wikipedia.org/wiki?curid=715256", "title": "Cledauco", "text": ""}
{"id": "715258", "revid": "115901298", "url": "https://it.wikipedia.org/wiki?curid=715258", "title": "Jakov Petrovi\u010d Polonskij", "text": "Non fu estraneo certo ai problemi sociali della Russia del suo tempo. A partire dal 1840 circa, insieme con Apollon Nikolaevi\u010d Majkov e Afanasij Afanas'evi\u010d Fet-\u0160en\u0161in, fu tra i sostenitori della poesia pura.\nNei molti anni della sua attivit\u00e0 poetica produsse una lirica di alto livello e di largo successo, alla cui base \u00e8 una visione costante della natura, sulla quale Polonskij medita con toni estatici, talora svolgendo, alla maniera romantica, un discorso filosofico, altre volte abbandonandosi invece ad una vena sentimentale e perfino grottesca. \u00c8 stato anche autore di poesie per l'infanzia.\nViene citato in un breve racconto in prosa di Alexander Solzenicyn del 1959 intitolato \"le ceneri del poeta\". "}
{"id": "715259", "revid": "984922", "url": "https://it.wikipedia.org/wiki?curid=715259", "title": "Cantone di Boulogne-sur-Mer-Sud", "text": "Il Cantone di Boulogne-sur-Mer-Sud era una divisione amministrativa dell'Arrondissement di Boulogne-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nIl suo capoluogo era la cittadina di Boulogne-sur-Mer e comprendeva 5 comuni:"}
{"id": "715262", "revid": "161374", "url": "https://it.wikipedia.org/wiki?curid=715262", "title": "Dornier 335", "text": ""}
{"id": "715264", "revid": "533647", "url": "https://it.wikipedia.org/wiki?curid=715264", "title": "Cloteno", "text": ""}
{"id": "715265", "revid": "533647", "url": "https://it.wikipedia.org/wiki?curid=715265", "title": "Gurginzio", "text": ""}
{"id": "715266", "revid": "810736", "url": "https://it.wikipedia.org/wiki?curid=715266", "title": "Tanatologia", "text": "La tanatologia (dal greco \u03b8\u03ac\u03bd\u03b1\u03c4\u03bf\u03c2, \"th\u00e0natos\" - \"morte\", e \u03bb\u03cc\u03b3\u03bf\u03c2, \"l\u00f2gos\" - \"discorso\" o \"studio\") studia la morte e le successive modificazioni del corpo (fenomeni cadaverici) con finalit\u00e0 relative alla medicina legale. Con lo stesso termine si indicano per\u00f2 anche gli studi sulla morte di carattere antropologico, psicologico e filosofico.\nTanatologia medico-legale.\nGli scopi principali della disciplina in senso medico sono accertare la morte reale del soggetto e stabilire il momento in cui essa \u00e8 avvenuta. In particolare i rami di interesse dalla tanatologia sono: l'accertamento dell'epoca della morte (tanatocronologia), l'accertamento delle cause della morte e l'accertamento della rapidit\u00e0 del decesso.\nL'importanza della tanatologia \u00e8 da ascriversi alle sue finalit\u00e0 penali (connesse al possibile intervento di terzi, all'epoca e alla dinamica del decesso), civilistiche (connesse con l'estinzione della persona fisica: ad esempio al fine delle successioni ereditarie sar\u00e0 di fondamentale importanza sapere l'esatto momento dell'obitus di un soggetto rispetto a un altro), mediche (trapianto d'organi) e deontologiche (eutanasia).\nTanatologia psicologica.\nSi parla invece di psicotanatologia, o tanatologia psicologica, per definire il sostegno psicologico davanti alla morte, sia per i pazienti terminali, sia per i loro parenti (\"accompagnamento alla morte\" ed \"elaborazione del lutto\" come supporto al moribondo e ai suoi congiunti).\nIn caso di lutto complicato, l'intervento psicotanatologico si pu\u00f2 saldare con quello psicotraumatologico, con cui ha diversi punti di contatto. Fanno altres\u00ec parte di questo ambito gli interventi psicologici correlati alla comunicazione di decesso, all'accompagnamento al riconoscimento delle salme e al supporto psicologico durante le eventuali richieste di consenso al trapianto.\nIl settore della psicotanatologia ha incominciato a svilupparsi presso gli hospice e le lungodegenze, grazie all'apporto di alcuni autori. La psichiatra svizzera Elisabeth K\u00fcbler Ross, in particolare, viene considerata la fondatrice dell'approccio psicotanatologico con il suo \"modello a 5 fasi\"; le diverse fasi, da lei individuate attraverso molti colloqui e osservazioni cliniche, rappresentano le principali \"tappe di elaborazione psicologica\" dell'evento-morte per chi riceve una diagnosi infausta.\nIl suo modello ha avuto molta diffusione, e anche se attualmente viene considerato in parte superato dalle pi\u00f9 recenti elaborazioni teoriche di merito, il suo influsso ha aiutato molto a legittimare, diffondere e strutturare l'attivit\u00e0 psicotanatologica nelle strutture sanitarie."}
{"id": "715268", "revid": "124772998", "url": "https://it.wikipedia.org/wiki?curid=715268", "title": "Programma televisivo", "text": "Un programma televisivo (o trasmissione televisiva, o anche semplicemente \"programma\" o \"trasmissione\" quando \u00e8 chiaro il contesto televisivo) \u00e8 una produzione audiovisiva che pu\u00f2 essere trasmessa tramite televisione o Internet con finalit\u00e0 di informazione o intrattenimento. L'insieme dei programmi televisivi di un'emittente televisiva \u00e8 chiamato palinsesto.\nMacrogeneri.\nI programmi televisivi possono essere suddivisi in due macrogeneri: la fiction televisiva e la non fiction televisiva.\nProduzione.\nUn programma televisivo pu\u00f2 essere una ripresa della realt\u00e0, una creazione artificiale (i cartoni animati), o anche una combinazione delle due. Pu\u00f2 essere pre-prodotto oppure, in caso di ripresa della realt\u00e0, ripreso e contemporaneamente trasmesso agli utenti. In quest'ultimo caso si parla di \"diretta\" o, usando un termine inglese, di \"live\".\nUn programma televisivo pu\u00f2 essere prodotto dall'editore dell'emittente televisiva oppure da aziende esterne. In quest'ultimo caso l'editore pu\u00f2 comprarne la propriet\u00e0 oppure limitarsi all'acquisto dei diritti di diffusione."}
{"id": "715269", "revid": "533647", "url": "https://it.wikipedia.org/wiki?curid=715269", "title": "Meriano", "text": ""}
{"id": "715270", "revid": "984922", "url": "https://it.wikipedia.org/wiki?curid=715270", "title": "Cantone di Charny-sur-Meuse", "text": "Il Cantone di Charny-sur-Meuse era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715273", "revid": "533647", "url": "https://it.wikipedia.org/wiki?curid=715273", "title": "Bledudo", "text": ""}
{"id": "715274", "revid": "125382579", "url": "https://it.wikipedia.org/wiki?curid=715274", "title": "Acido ipofosforoso", "text": "L'acido ipofosforoso, noto anche col nome acido fosfinico, \u00e8 un ossiacido e un potente agente riducente. \u00c8 un composto incolore con una bassa temperatura di fusione. \u00c8 solubile in acqua, diossano e alcoli. La formula bruta dell'acido ipofosforoso \u00e8 H3PO2, che in maniera pi\u00f9 descrittiva si presenta come HOP(O)H2, in quanto mette in luce il carattere monobasico.\nI sali che derivano dall'acido sono detti ipofosfiti\nHOP(O)H2 esiste in equilibrio con il tautomero HP(OH)2.\nPreparazione e disponibilit\u00e0.\nLa preparazione industriale dell'acido \u00e8 costituita da due processi.\nI sali di ipofosfito dei metalli alcalini e alcalini terrosi provengono dal trattamento con fosforo bianco con una soluzione acquosa (ad alta temperatura) di un appropriato idrossido (es: Ca(OH)2).\nL'acido pu\u00f2 essere preparato con la reazione fra un acido forte e questi sali di ipofosfite.\nIn alternativa, H3PO2 pu\u00f2 formarsi con una ossidazione di fosfina con iodio in acqua.\nUsi.\nL'acido ipofosforoso \u00e8 usato nell'industria farmaceutica, nei trattamenti delle acque, nel recupero di metalli preziosi o non-ferrosi. In chimica organica \u00e8 conosciuto per il suo uso nella riduzione dei sali di diazonio, tramite la reazione di Sandmeyer.\nDerivati inorganici e organici.\nSi conoscono numerosi derivati nei quali i due idrogeni direttamente legati al fosforo sono sostituiti da gruppi organici. Questi derivati sono noti come acidi fosfinici e i loro sali come fosfinati.\nPochi metalli complessi sono preparati partendo da H3PO2. Uno di questi \u00e8 Ni(O2PH2)2."}
{"id": "715275", "revid": "287204", "url": "https://it.wikipedia.org/wiki?curid=715275", "title": "Cantone di Clermont-en-Argonne", "text": "Il Cantone di Clermont-en-Argonne \u00e8 una divisione amministrativa dell'Arrondissement di Verdun.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 50 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 50:"}
{"id": "715276", "revid": "78273", "url": "https://it.wikipedia.org/wiki?curid=715276", "title": "Universit\u00e0 di Camerino", "text": ""}
{"id": "715278", "revid": "1573940", "url": "https://it.wikipedia.org/wiki?curid=715278", "title": "Hydrictis maculicollis", "text": "La lontra dal collo macchiato (Hydrictis maculicollis (); sinonimo: \"Lutra maculicollis\") \u00e8 l'unica specie di lontra del genere monotipico \"Hydrictis\". \u00c8 diffusa in gran parte dell'Africa subsahariana.\nDescrizione.\nLa lontra dal collo macchiato presenta una lunghezza testa-tronco di 44-68 centimetri e una coda lunga 13,5-19,0 centimetri. Il peso \u00e8 di circa 3-5 chilogrammi.\nIl corpo \u00e8 snello e allungato, con una lunga coda appiattita dorsoventralmente. La testa \u00e8 grande, con un collo largo, e si assottiglia in un muso largo e corto. La pelliccia varia dal cioccolato al marrone rossastro ed \u00e8 in gran parte uniforme. La gola e il collo presentano delle macchie da bianche a color crema, assenti solamente in rari casi. Le macchie possono essere anche molto diverse da un individuo all'altro. Esemplari albini o parzialmente albini sono rari.\nDistribuzione e habitat.\nLa lontra dal collo macchiato \u00e8 presente in gran parte dell'Africa a sud del Sahara. Il suo areale si estende dalla Guinea-Bissau nell'Africa occidentale all'Etiopia sud-occidentale e a sud-ovest fino al confine settentrionale di Namibia, Botswana nord-occidentale e Zimbabwe e ad est, attraverso Kenya e Tanzania, Malawi e parti del Mozambico, fino al Sudafrica orientale.\nTassonomia.\nLa lontra dal collo macchiato \u00e8 l'unica specie del genere monotipico \"Hydrictis\" della sottofamiglia delle lontre. Tuttavia, viene ancora classificata da numerosi autori nel genere delle lontre del Vecchio Mondo (\"Lutra\"), che in tale caso diventerebbe parafiletico.\nLa lontra liscia (\"Lutrogale perspicillata\") \u00e8 considerata una specie sorella della lontra dal collo macchiato."}
{"id": "715279", "revid": "1305772", "url": "https://it.wikipedia.org/wiki?curid=715279", "title": "QUA", "text": ""}
{"id": "715280", "revid": "767487", "url": "https://it.wikipedia.org/wiki?curid=715280", "title": "Cantone di Damvillers", "text": "Il Cantone di Damvillers era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715281", "revid": "640129", "url": "https://it.wikipedia.org/wiki?curid=715281", "title": "Belli e dannati (film)", "text": "Belli e dannati (\"My Own Private Idaho\") \u00e8 un film del 1991 diretto da Gus Van Sant con protagonisti Keanu Reeves e River Phoenix che per l'interpretazione ha vinto la Coppa Volpi come miglior attore e un Indipendent Spirit Award; la pellicola \u00e8 una libera interpretazione dell\"'Enrico IV\" di William Shakespeare.\nTrama.\nMike Waters e Scott Favor sono due giovani tossicomani di Seattle che per vivere si prostituiscono, vendendosi sia a uomini sia a donne. Mike \u00e8 omosessuale e ha gravi problemi di narcolessia; abbandonato da bambino in circostanze misteriose, ha sempre vissuto con l'ossessione di ritrovare la madre, che spesso appare nei suoi sogni. Scott \u00e8 il figlio ribelle del sindaco di Portland, nell'Oregon, e dedica gran parte del suo tempo a mettere in imbarazzo il padre, scandalizzato dal suo stile di vita, e si occupa dell'amico Mike quando questi ha una delle sue crisi. Scott e Mike si accompagnano ad altri prostituti e drogati della citt\u00e0, capeggiati da Bob Pigeon, il padre spirituale di Scott.\nMike decide di andare a trovare il \"fratello\" Dick nell'Idaho e Scott lo accompagna in moto senza esitazioni. In questa occasione, Mike confessa all'amico di essere innamorato di lui, ma l'altro si dichiara eterosessuale, sostenendo che la loro vita di strada \u00e8 solo temporanea.\nQuando il ragazzo ha la conferma che in realt\u00e0 Dick \u00e8 suo padre, questi gli offre la possibilit\u00e0 di ritrovare sua madre e Mike non esita ad avviare la sua ricerca, che lo porter\u00e0 a Roma, sempre in compagnia di Scott. Una volta in Italia, i due scoprono che la madre \u00e8 scomparsa nel nulla. Scott, nel frattempo, si innamora di una ragazza romana, Carmela, e parte con lei per Portland, lasciando Mike da solo a continuare disperato il suo vagabondaggio, tra droga e prostituzione.\nAl suo ritorno a casa, Scott riceve l'eredit\u00e0 del padre appena morto e rinnega la sua vita precedente e gli amici di un tempo, ricostruendosi una vita con Carmela.\nProduzione.\nIl titolo in lingua originale \u00e8 \"My Own Private Idaho\": non si riferisce direttamente alla canzone \"Private Idaho\" dei The B-52's, anche se nei titoli di coda c'\u00e8 un ringraziamento al gruppo; un significato plausibile \u00e8 che Mike vive nel suo mondo di fantasia, ovvero l'Idaho nei suoi sogni, quindi il \"suo Idaho privato\", che rappresenta il luogo dove vive felicemente con sua madre e con Scott, a dispetto della dura realt\u00e0 dei fatti; tutto questo sarebbe in linea con la canzone dei B-52's.\nIl titolo scelto per l'edizione italiana dunque non terrebbe conto di questo aspetto pressoch\u00e9 fondamentale della narrazione, avendo i distributori preferito adottarne uno che piuttosto ne risaltasse il carattere \"maudit\" della storia e il precario stile di vita dei protagonisti (soprattutto per quanto riguarda Mike).\nCast.\nRiver Phoenix e Rodney Harvey finirono nel tunnel della tossicodipendenza e morirono per overdose rispettivamente nel 1993 e nel 1998.\nCammeo.\nNella scena in cui i due protagonisti si trovano a Roma c'\u00e8 un cammeo di un giovanissimo Massimo Di Cataldo.\nQuando Mike e Scott entrano nell'hotel, il regista Gus Van Sant fa una comparsa nei panni di un fattorino.\nDistribuzione.\nDoppiaggio.\nNel doppiaggio italiano la voce di Keanu Reeves \u00e8 quella di Mario Persichetti, pseudonimo di Pino Insegno.\nInfluenza culturale.\nNel film spagnolo \"Tesis\", nella camera da letto della protagonista, figura un poster del film di Gus Van Sant."}
{"id": "715285", "revid": "984922", "url": "https://it.wikipedia.org/wiki?curid=715285", "title": "Cantone di Dun-sur-Meuse", "text": "Il Cantone di Dun-sur-Meuse era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715286", "revid": "767487", "url": "https://it.wikipedia.org/wiki?curid=715286", "title": "Cantone di Desvres", "text": "Il Cantone di Desvres \u00e8 una divisione amministrativa dell'Arrondissement di Boulogne-sur-Mer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 52 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 52:"}
{"id": "715288", "revid": "767487", "url": "https://it.wikipedia.org/wiki?curid=715288", "title": "Cantone di \u00c9tain", "text": "Il Cantone di \u00c9tain \u00e8 una divisione amministrativa dell'Arrondissement di Verdun.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 26 a 42 comuni.\nComposizione.\nI 26 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 42:"}
{"id": "715293", "revid": "533647", "url": "https://it.wikipedia.org/wiki?curid=715293", "title": "Sisillio III", "text": ""}
{"id": "715294", "revid": "767487", "url": "https://it.wikipedia.org/wiki?curid=715294", "title": "Nikolaj Gerasimovi\u010d Pomjalovskij", "text": "Biografia.\nFiglio di un diacono, studi\u00f2 in seminario e fece poi il maestro. Influenzato nel pensiero da Nikolaj Gavrilovi\u010d \u010cerny\u0161evskij e da Dmitrij Ivanovi\u010d Pisarev, scrisse vari romanzi (\"Molotov\", \"Fratello e sorella\", ecc.) di intonazione sociale, tra i quali merita soprattutto ricordare \"Schizzi della vita di bursa\" (1862-63), fosco quadro della vita e dell'educazione nelle scuole ecclesiastiche (\"bursa\") in epoca zarista.\nIl libro, di notevole valore documentario, all'epoca suscit\u00f2 vivaci discussioni e polemiche. Ispir\u00f2 numerosi scrittori, tra i quali si pu\u00f2 citare Gusev-Orenburgskij."}
{"id": "715295", "revid": "767487", "url": "https://it.wikipedia.org/wiki?curid=715295", "title": "Cantone di Fresnes-en-Wo\u00ebvre", "text": "Il Cantone di Fresnes-en-Wo\u00ebvre era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715297", "revid": "767487", "url": "https://it.wikipedia.org/wiki?curid=715297", "title": "Cantone di Outreau", "text": "Il Cantone di Outreau \u00e8 una divisione amministrativa dell'Arrondissement di Boulogne-sur-Mer.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 11 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 11:"}
{"id": "715298", "revid": "984922", "url": "https://it.wikipedia.org/wiki?curid=715298", "title": "Cantone di Montfaucon-d'Argonne", "text": "Il Cantone di Montfaucon-d'Argonne era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715299", "revid": "128334", "url": "https://it.wikipedia.org/wiki?curid=715299", "title": "National Institutes of Health", "text": "I National Institutes of Health (\"Istituti Nazionali di Sanit\u00e0\", abbreviati in NIH) sono un'agenzia del Dipartimento della Salute e dei Servizi Umani degli Stati Uniti.\nStoria.\nNati nel 1930, in seguito al \"Ransdell Act\", sulle ceneri del precedente \"Laboratory of Hygiene\", fondato nel 1887, hanno inizialmente assunto la denominazione al singolare (\"National Institute of Health\"). Oggi gli Istituti sono uno dei centri pi\u00f9 avanzati a livello mondiale ed il punto di riferimento negli Stati Uniti nella ricerca biomedica.\nGli NIH sono infatti la prima agenzia del governo degli Stati Uniti per quanto riguarda la ricerca biomedica. Gli NIH sono infatti responsabili di circa il 28% - circa 26.4 miliardi di dollari - dei fondi totali utilizzati annualmente negli Stati Uniti per la ricerca biomedica (la parte restante proviene quasi interamente dai privati).\nDescrizione.\nGli NIH sono divisi in due settori:\nI fondi degli NIH sono dunque diretti a ricercatori degli stessi Istituti, ma anche ad istituzioni esterne, come universit\u00e0, ospedali ed altri istituti di ricerca statunitensi e stranieri.\nQuando si verifica un blocco delle attivit\u00e0 amministrative negli Stati Uniti d'America lo NIH continua il trattamento delle persone coinvolte in uno studio clinico, ma non d\u00e0 inizio a nuovi studi n\u00e9 ammette nuovi pazienti che non sono ancora stati iscritti in uno studio clinico in corso, tranne che per le malattie pi\u00f9 critiche, secondo il giudizio del Direttore dello NIH.\nComposizione degli NIH.\nGli NIH comprendono 27 tra Istituti e Centri separati, oltre all'\"Office of the Director.\""}
{"id": "715300", "revid": "287204", "url": "https://it.wikipedia.org/wiki?curid=715300", "title": "Cantone di Montm\u00e9dy", "text": "Il Cantone di Montm\u00e9dy \u00e8 una divisione amministrativa dell'Arrondissement di Verdun.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 25 a 45 comuni.\nComposizione.\nI 25 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 45:"}
{"id": "715301", "revid": "984922", "url": "https://it.wikipedia.org/wiki?curid=715301", "title": "Cantone di Souilly", "text": "Il Cantone di Souilly era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715302", "revid": "1543377", "url": "https://it.wikipedia.org/wiki?curid=715302", "title": "Triple H", "text": "Levesque \u00e8 uno degli azionisti di minoranza nonch\u00e9 vicepresidente esecutivo (settori talenti/eventi live/creativo) della WWE, nella quale appare inoltre come COO e occasionalmente lottatore ed \u00e8 fortemente coinvolto nel processo di scrittura della programmazione.\nHa iniziato la sua carriera nella International Wrestling Federation come Terra Ryzing prima di entrare nella World Championship Wrestling nel 1994 dove divenne Jean-Paul L\u00e9vesque, un aristocratico snob franco-canadese. Passato alla World Wrestling Federation, ha cambiato ring name in Hunter Hearst Helmsley, che successivamente ha abbreviato il suo nome in Triple H e ha formato la D-Generation X, un gruppo di irriverenti ribelli contro il sistema capeggiato da lui stesso e Shawn Michaels. Dopo lo scioglimento della DX ha ricevuto un grosso push come main eventer vincendo numerosi titoli singoli e ha poi preso parte a una storyline che lo ha visto sposare Stephanie McMahon, figlia di Vince, che in seguito divenne sua moglie anche nella vita reale.\nNel 2003 form\u00f2 un'altra fazione nota come Evolution con Ric Flair, Batista e Randy Orton per poi riformare la DX nel 2006 e nel 2009; alla met\u00e0 del 2013 ha formato l'Authority, un gruppo costituito da figure dirigenziali di primo piano come lui e la moglie nonch\u00e9 numerosi wrestler e intenzionato a fare tutto ci\u00f2 che viene ritenuto il meglio per gli affari.\nHa detenuto un totale di ventiquattro titoli e in particolare \u00e8 stato per quattordici volte campione del mondo, avendo vinto il WWF/E Championship nove volte e il World Heavyweight Championship cinque volte (del quale \u00e8 stato il primo detentore); ha inoltre vinto l'edizione 1997 del torneo King of the Ring, la Royal Rumble (ed. 2002 e ed. 2016) ed \u00e8 stato il secondo vincitore del Grand Slam Championship. Al di fuori del wrestling \u00e8 apparso nel film \"\" e in altri prodotti cinematografici e televisivi.\nCarriera.\nGli inizi (1992\u20131994).\nLevesque \u00e8 nato e cresciuto a Nashua, nello stato del New Hampshire. In giovent\u00f9, era un fan del wrestling e il suo wrestler preferito era Ric Flair. Le prime attivit\u00e0 da lui praticate furono il basket e il baseball, alla Nashua South High School. In seguito inizi\u00f2 ad appassionarsi al body-building, ma il suo sogno nel cassetto era avere un contratto come wrestler professionista. A tal proposito, si iscrive alla scuola di wrestling del leggendario Killer Kowalski, dal quale apprende le arti fondamentali di questo sport. Nel 1992 fa il suo esordio nella Independent Wrestling Federation sotto il nome di Terra Ryzing. Nel luglio dello stesso anno vince l'IWF Heavyweight Championship. Rester\u00e0 qui fino al 1994, anno in cui verr\u00e0 messo sotto contratto dalla World Championship Wrestling.\nWorld Championship Wrestling (1994\u20131995).\nNei primi mesi del 1994 pass\u00f2 dunque alla World Championship Wrestling; per qualche tempo continu\u00f2 a lottare col nome di Terra Ryzin, ottenendo poco successo ed una sola title shot per il Television title, ma intorno alla met\u00e0 del 1994 cambi\u00f2 gimmick, interpretando Jean-Paul L\u00e9vesque, un aristocratico heel franco-canadese. Terminato il suo primo feud con Alex Wright, culminato in un match a Starrcade 1994, Levesque form\u00f2 per alcuni mesi un tag team con Lord Steven Regal. Dopo circa un anno di permanenza nella WCW, Levesque rifiut\u00f2 un contratto per un altro anno in WCW e pass\u00f2 alla World Wrestling Federation.\nWorld Wrestling Federation/Entertainment/WWE.\nThe Connecticut Blueblood (1995\u20131997).\nIn una versione modificata della sua gimmick che aveva in WCW, Levesque inizi\u00f2 la sua carriera in WWF come \"The Connecticut Blueblood\". In accordo con Levesque, JJ Dillon gli aveva originariamente dato il nome Reginald DuPont Helmsley, ma Levesque chiese un nome con un gioco di parole delle sue tre lettere; la dirigenza ader\u00ec al suo nome Hunter Hearst Helmsley. Appar\u00ec in alcune vignette registrate che annunciavano il suo debutto, fino a quando fece il suo debutto il 30 aprile 1995 nella puntata di \"Wrestling Challenge\". Helmsley fece il suo debutto in pay-per-view a SummerSlam, dove sconfisse Bob Holly. Verso la fine del 1995, Helmsley inizi\u00f2 una faida con Henry O. Godwinn, la quale culmin\u00f2 in un Hog Pen match a , dove Helmsley emerse vincitore. Sebbene venne molto spinto nei primi mesi dopo il suo debutto, la carriera di Helmsley inizi\u00f2 a rallentare durante il 1996, quando inizi\u00f2 una faida con Duke \"The Dumpster\" Droese, che perse nel \"Free for All\" alla Royal Rumble. Fino a quell'evento, l'angle incluse delle apparenze televisive ogni settimana con vallette diverse (tra le quali Shae Marks e Tylyn John). Sable fu la sua valletta a WrestleMania XII, e dopo la sua sconfitta contro The Ultimate Warrior, come parte della storyline, Helmsley l'aggred\u00ec. Il debuttante Marc Mero - marito di Sable nella vita reale - intervenne per salvarla, iniziando una faida tra i due. Il 1\u00ba giugno 1996, Helmsley apparve in un episodio di \"Superstars\" affrontando Marty Garner. Quando Levesque cerc\u00f2 di eseguire il \"Pedigree\", Garner invert\u00ec la mossa in un double underhook suplex e si ruppe il collo. Levesque era conosciuto per essere stato uno dei membri della Kliq (la combriccola), una \"stable\" che includeva Shawn Michaels, Kevin Nash, Sean Waltman e Scott Hall il quale influenzava sulle decisioni di Vince McMahon e del \"team creativo\". Originariamente, Helmsley avrebbe dovuto vincere il torneo King of the Ring di quell'anno, che invece venne vinto da \"Stone Cold\" Steve Austin, in seguito all'incidente del Madison Square Garden, nel quale la Kliq interruppe la kayfabe abbracciandosi davanti a tutti. In seguito a quell'incidente, Mr. Perfect divenne il suo manager e vinse per la prima volta l'Intercontinental Championship il 21 ottobre 1996 sconfiggendo Marc Mero. Quando Mr. Perfect se ne and\u00f2 dalla WWF, il suo abbandono venne spiegato di essere stato frutto del tradimento di Helmsley dopo la conquista dell'Intercontinental Championship. Helmsley detenne il titolo per quattro mesi per poi perderlo il 13 febbraio 1997 nell'episodio speciale di \"Monday Night Raw\" intitolato \"Thursday Night Raw\" contro Rocky Maivia. Per un breve periodo, Helmsley fu accompagnato da Mr. Hughes. Dopo aver perso il titolo intercontinentale, inizi\u00f2 una faida con Goldust, che sconfisse a WrestleMania 13. Durante la loro rivalit\u00e0, Chyna debutt\u00f2 come sua nuova guardia del corpo.\nD-Generation X (1997\u20131999).\nNel maggio dello stesso anno, Helmsley prese parte al torneo King of the Ring, che vinse sconfiggendo Mankind in finale. Pi\u00f9 tardi in quello stesso anno, Shawn Michaels, Helmsley, Chyna e Rick Rude formarono la D-Generation X (DX). La \"stable\" divenne presto nota per i \"promo\" di Helmsley e Michaels troppo spinti - usando lo slogan \"Suck It\" e il gesto della lettera \"X\" con le mani, \u2013 deridendo sarcasticamente Bret Hart e il Canada. In quel periodo, Helmsley abbandon\u00f2 il personaggio dello snob francese, ed inizi\u00f2 ad apparire in T-Shirt e giacchette di cuoio e il suo nome venne abbreviato in Triple H. Dopo che la DX aveva concluso la rivalit\u00e0 con la Hart Foundation, Helmsley continu\u00f2 la faida con l'unico membro della famiglia Hart rimasto in WWF, Owen Hart per lo European Championship. Ci\u00f2 port\u00f2 ad un match tra i due a WrestleMania XIV, vinto da Triple H dopo che Chyna accec\u00f2 Sgt. Slaughter e colp\u00ec Hart con un colpo basso.\nDopo WrestleMania, Michaels dovette abbandonare temporaneamente la federazione per un \"legittimo\" infortunio alla schiena sub\u00ecto alla Royal Rumble, Triple H divenne il \"leader\" della DX, dichiarando che il suo ex socio prese \"la palla al balzo\", introdusse il rientrante X-Pac e un\u00ec le forze con i New Age Outlaws.E pochissimo tempo dopo con un carro armato la DX comandata da Triple H cerc\u00f2 di fare irruzione nella arena della rivale WCW. Nei mesi seguenti, la DX divenne molto popolare, e divennero dei beniamini del pubblico. In quel periodo, Triple H adott\u00f2 un'entrata in cui chiese alla folla esclamando \"Are you ready? I said, are you ready?\" (in it \"Siete pronti? Ho detto siete pronti?\"), seguito da una parodia dell'annunciatore della federazione rivale, WCW, Michael Buffer utilizzando la frase \"Let's get ready to rumble\" (in it \"Siete pronti alla rissa\"), sostituendo la parola \"rumble\" con lo slogan della DX \"Suck It\". In seguito, Triple H inizi\u00f2 una rivalit\u00e0 con il \"leader\" della Nation of Domination The Rock. La rivalit\u00e0 si concluse con la vittoria di Triple H in un ladder match per l'Intercontinental Championship a SummerSlam. Helmsley non mantenne il titolo a lungo a causa di un infortunio al ginocchio. Quando The Rock vinse il WWF Championship alle Survivor Series, la rivalit\u00e0 tra i due riprese, rispettivamente come membri della DX e Corporation. Triple H ricevette un'opportunit\u00e0 titolata per il WWF Championship il 25 gennaio 1999 a \"Raw is War\" in un \"I Quit\" match contro The Rock, l'incontr\u00f2 si concluse quando Triple H fu forzato ad arrendersi in quanto Chyna sarebbe stata colpita con una \"chokeslam\" da Kane. Ci\u00f2 port\u00f2 ad un novo \"angle\" per Triple H, che vide Chyna tradirlo per schierarsi con la Corporation.\nA WrestleMania XV, Triple H perse contro Kane per squalifica dopo che Chyna interfer\u00ec in favore del primo riunendosi alla DX. Pi\u00f9 tardi nella stessa sera, Triple H trad\u00ec il suo amico di lunga data e membro della DX X-Pac per aiutare Shane McMahon a mantenere lo European Championship compiendo un turn \"heel\" per poi unirsi alla Corporation. Nel mese di aprile, Triple H incominci\u00f2 a disscostarsi dal suo \"look\" che aveva avuto nella DX, mostrando un nuovo ring attire pi\u00f9 corto e un nuovo taglio di capelli. Dopo aver fallito per numerose volte la conquista del WWF Championship, Triple H e Mankind hanno poi sfidato l'allora campione WWF \"Stone Cold\" Steve Austin in un triple threat match a SummerSlam, che vide Jesse \"The Body\" Ventura in qualit\u00e0 di arbitro speciale. Mankind vinse il match dopo aver schienato Steve Austin. La notte seguente a \"Raw is War\", Triple H sconfisse Mankind per vincere il suo primo WWF Championship.\nTriple H perse il WWF Championship contro Mr. McMahon il 16 settembre a \"SmackDown!\" per poi riconquistarlo a Unforgiven in un Six-Pack Challenge che incluse Davey Boy Smith, Big Show, Kane, The Rock e Mankind. Triple H difese il titolo contro Steve Austin a No Mercy per poi perderlo contro Big Show alle Survivor Series in un triple threat match che incluse anche The Rock. Triple H continu\u00f2 la sua rivalit\u00e0 con Vince McMahon sposando sua figlia, Stephanie McMahon. A Armageddon, sconfisse McMahon, ci\u00f2 port\u00f2 all'inizio dell'alleanza tra Triple H e Stephanie McMahon conosciuta anche come McMahon-Helmsley Era.\nMcMahon-Hemsley Era (2000\u20132001).\nDal gennaio 2000, Triple H inizi\u00f2 ad autoproclamarsi \"The Game\", facendo intendere di essere al top nel mondo del wrestling e fu soprannominato da Jim Ross \"The Cerebral Assassin\" (in origine, il soprannome \"The Game\" avrebbe dovuto essere di Owen Hart, che Triple H adott\u00f2 in onore di Owen). Nella puntata di \"Raw is War\" del 3 gennaio, Triple H sconfisse Big Show per vincere il suo terzo WWF Championship.\nNello stesso mese, Triple H inizi\u00f2 una faida con Mick Foley, che sconfisse sia alla Royal Rumble in uno Street Fight match, sia a No Way Out in un Hell in a Cell match che costrinse Foley al ritiro. A WrestleMania 2000, Triple H schien\u00f2 The Rock per mantenere il titolo in un fatal 4-way match che incluse Mick Foley e Big Show, che perse a Backlash contro Rock, terminando il suo regno dopo 118 giorni. Triple H riconquist\u00f2 il titolo tre settimane pi\u00f9 tardi, in un Iron Man match a Judgment Day, per poi perderlo di nuovo contro Rock a King of the Ring. Triple H inizi\u00f2 poi una rivalit\u00e0 con Chris Jericho, dove quest'ultimo lo sconfisse il 17 aprile a \"Raw is War\" conquistando il WWF Championship grazie a un conteggio veloce dell'arbitro Earl Hebner, a causa di ci\u00f2 il titolo torn\u00f2 a Triple H e il regno di Jericho non venne riconosciuto. La loro rivalit\u00e0 si concluse in un Last Man Standing match a Fully Loaded, vinto da Triple H. Successivamente, Triple H incominci\u00f2 una faida con Kurt Angle, inizialmente per il WWF Championship, poi come triangolo amoroso tra se stesso, Angle e Stephanie. Sia Triple H che Angle lottarono nel triple threat match per il WWF Championship contro The Rock a SummerSlam, che Rock mantenne dopo che Angle sub\u00ec una legittima concussione dopo aver compiuto un \"botch\" in un tentativo di \"Pedigree\" di Triple H sul tavolo dei commentatori. La faida ebbe fine a Unforgiven, dove Triple H sconfisse Angle con un \"Pedigree\" dopo un \"colpo basso\" della McMahon.\nDopo aver compiuto un breve turn \"face\" che lo vide sconfiggere Chris Benoit a No Mercy, Triple H torn\u00f2 a essere un \"heel\"e rinizi\u00f2 la rivalit\u00e0 con \"Stone Cold\" Steve Austin quando si scopr\u00ec che Triple H pag\u00f2 Rikishi per tenere fuori dai giochi Austin alle Survivor Series dell'anno precedente, causandone l'assenza di un anno. In realt\u00e0 Austin stette fuori per via di un infortunio al collo e al successivo intervento. Nel novembre 2000, Triple H e Austin si affrontarono in un match ale Survivor Series che termin\u00f2 quando Triple H cerc\u00f2 di investire di nuovo Austin, ma quest'ultimo lo fece precipitare da un'altezza di 20 metri all'interno di una macchina. Triple H torn\u00f2 alcune settimane pi\u00f9 tardi per attaccare Austin, continuando la faida che si concluse nel 2001 in uno Three Stages of Hell match a No Way Out, vinto da Triple H. Il mese seguente, Triple H inizi\u00f2 una rivalit\u00e0 con The Undertaker, che quest'ultimo sconfisse a WrestleMania X-Seven. La notte dopo WrestleMania, Triple H interfer\u00ec nel steel cage match tra Austin (che aveva vinto il WWF Championship la sera prima) e The Rock dove un\u00ec le forze con Austin per attaccare The Rock, formando un tag team chiamato The Two-Man Power Trip. Triple H sconfisse Chris Jericho per vincere il suo terzo Intercontinental Championship il 5 aprile a \"SmackDown!\", e lo rivinse per la quarta volta due settimane pi\u00f9 tardi socnfiggendo Jeff Hardy. Triple H divenne campione di coppia per la prima volta quando vinse insieme ad Austin il WWF Tag Team Chammpionship a Backlash sconfiggendo Kane e The Undertaker in un \"Winner Take All\" tag team match, diventando allo stesso tempo un doppio campione.\nDurante la puntata di \"Raw is War\" del 21 maggio Triple H soffr\u00ec di un legittimo infortunio alla gamba: nel \"main event\" di quella sera, insieme a Steve Austin, difese il WWF Tag Team Championship contro Chris Jericho e Chris Benoit; ad un certo punto, Jericho imprigion\u00f2 Austin nella Walls of Jericho e \"The Game\" corse in aiuto del compagno per interrompere la presa ma, nel farlo, si ruppe il quadricipite sinistro. Triple H fu costretto ad uno stop durato circa nove mesi e non pot\u00e9 quindi partecipare alla \"storyline\" dell'Invasion.\nEvolution (2002\u20132005).\nNella puntata di \"Raw\" del 7 gennaio 2002, svoltasi al Madison Square Garden di New York, Triple H torn\u00f2 dopo il lungo infortunio e venne accolto in maniera trionfale dal pubblico presente all'arena. Poche settimane dopo vinse la Royal Rumble entrando con il numero 22 ed eliminando per ultimo Kurt Angle, ricevendo quindi una Title Shot per l'Undisputed WWF Championship a WrestleMania X8, dove Triple H sconfisse Chris Jericho e vinse le cinture. Dopo aver mantenuto il titolo per un mese, lo perse contro Hulk Hogan a Backlash, anche grazie ad un'interferenza di The Undertaker. Triple H divenne poi un'esclusiva del roster di \"SmackDown!\" per merito della \"brand extension\" e continu\u00f2 la sua faida con Jericho, culminata in un Hell in a Cell a Judgment Day, che Triple H vinse, schienando Jericho dopo aver eseguito un Pedigree sul tetto della gabbia. Nella puntata di \"SmackDown!\" del 6 giugno, Triple H sconfisse Hogan per diventare il primo sfidante all'Undisputed WWF Championship a King of the Ring contro il campione The Undertaker; tuttavia non riusc\u00ec a vincere l'incontro, anche per via delle interferenze di The Rock, presente al tavolo dei commentatori. Contemporaneamente, Shawn Michaels fece il suo ritorno in WWE e si un\u00ec al New World Order (nWo). Michaels e Kevin Nash progettarono un piano per riportare Triple H a \"Raw\" in modo da inserirlo nel gruppo. Mr. McMahon, tuttavia, sciolse l'nWo a causa di alcune complicazioni nel backstage e nomin\u00f2 Eric Bischoff come nuovo \"general manager\" di \"Raw\". Una delle prime intenzioni di Bischoff fu quella di seguire il piano dell'nWo e di riportare Triple H nel proprio roster. Triple H torn\u00f2 a \"Raw\", per merito di Michaels, ma il 22 luglio a \"Raw\", volt\u00f2 le spalle a Michaels attaccandolo con il \"Pedigree\" durante la riunione della DX, compiendo un turn heel. La settimana seguente, Triple H dannegg\u00f2 il volto di Michaels addosso al finestrino di una macchina per provare che Michaels era debole. Questi eventi diedero inizio a una lunga rivalit\u00e0 tra i due ex amici, che si affrontarono in un incontro non sanzionato dalla WWE a SummerSlam, che Michaels vinse. Successivamente, dopo il match, Triple H colp\u00ec Michaels con lo sledgehammer costrigendolo ad essere portato via in barella.\nPrima del 2 settembre 2002, la WWE riconobbe un solo campione del mondo, il WWE Undisputed Champion, per entrambi i roster di \"Raw\" e \"SmackDown!\". Dopo SummerSlam, l'allora WWE Undisputed Champion Brock Lesnar divenne un'esclusiva di \"SmackDown!\", lasciando \"Raw\" senza un campione. Cos\u00ec, l'allora \"General Manager\" di \"Raw\" premi\u00f2 Triple H assegnandoli il World Heavyweight Championship rappresentato dalla Big Gold Belt (usata precedentemente per rappresentare l'NWA World Heavyweight Championship e WCW World Heavyweight Championship), rendendolo come primo World Heavyweight Champion. Triple H si alle\u00f2 poi con Ric Flair, che cominci\u00f2 ad assisterlo nei suoi match. HHH mantenne il suo titolo contro Rob Van Dam a Unforgiven quando Ric Flair colp\u00ec Van Dam con uno sledgehammer.\nNell'ottobre 2002, Triple H inizi\u00f2 una controversa rivalit\u00e0 con Kane, che port\u00f2 a un match tra i due a No Mercy del 20 ottobre in cui sia l'Intercontinental Championship di Kane che il World Heavyweight Championship di Triple H erano in palio. Nelle settimane precedenti al match, Triple H dichiar\u00f2 che, alcuni anni prima, Kane ebbe una relazione segreta con una donna di nome Katie Vick. Triple H dichiar\u00f2 che dopo la morte della ragazza in un incidente stradale, Kane (l'autista) stupr\u00f2 il cadavere. Triple H pi\u00f9 tardi mostr\u00f2 un video filmato in cui Kane commisse l'atto in questione; tuttavia, il filmato and\u00f2 in onda mostrando Triple H (vestito come Kane) simulare necrofilia con un manichino in una bara. L'angle non fu apprezzato dai fan e fu ridimensionato. Triple H sconfisse Kane a No Mercy e unific\u00f2 i titoli.\nTriple H perse il World Heavyweight Championship nel primo Elimination Chamber match della storia alle Survivor Series, cintura che vinse Shawn Michaels schienando per ultimo proprio l'ex amico. Successivamente, Triple H sconfisse Rob Van Dam ottenendo un'opportunit\u00e0 titolata al World Heavyweight Championship di Michaels a Armageddon che sconfisse in un Three Stages of Hell match.\nNel gennaio 2003, Triple H form\u00f2 una \"stable\" conosciuta come Evolution con Ric Flair, Randy Orton e Batista e secondo Triple H, essa includeva il meglio del passato (Flair), il meglio del presente (Triple H), e il meglio del futuro (Orton e Batista). Il gruppo ricevette un \"push\" tra il 2003 e il 2004 e raggiunsero il culmine del loro successo ad Armageddon, dove ogni membro dell'Evolution aveva conquistato un titolo. Triple H mantenne il World Heavyweight Championship per la maggior parte del 2003, difendendolo contro Scott Steiner alla Royal Rumble, contro Booker T a WrestleMania XIX con una \"storyline\" a stampo razzista e contro Kevin Nash in due occasioni: a Judgment Day, in cui Triple H perse per squalifica dopo aver colpito l'arbitro con lo sledgehammer e a Bad Blood in un Hell in a Cell match. Difese il titolo persino a SummerSlam nel secondo Elimination Chamber match della storia, eliminando per ultimo Bill Goldberg dopo che Rick Flair gli pass\u00f2 il suo sledgehammer. Dopo il match, Triple H ammanett\u00f2 Goldberg alla gabbia ed effettu\u00f2 un pestaggio nei suoi confronti insieme ai membri dell'Evolution. Ci\u00f2 sanc\u00ec l'inizio di una faida tra i due, che culmin\u00f2 ad Unforgiven, in cui Triple H perse il titolo dopo 280 giorni di regno in un incontro che prevedeva che in caso di sconfitta, Goldberg avrebbe dovuto ritirarsi. Dopo aver fallito il tentativo di riconquistare il titolo contro Goldberg nella rivincita alle Survivor Series, vinse il titolo un mese pi\u00f9 tardi ad Armageddon schienando Goldberg in un triple threat match che incluse anche Kane. Alla Royal Rumble, Triple H e Shawn Michaels si affrontarono in un Last Man Standing match per il World Heavyweight Championship che si concluse in un \"no contest\", come da risultato Triple H rimase campione. Triple H perse il titolo in favore di Chris Benoit a WrestleMania XX in un triple threat match, che incluse anche Shawn Michaels. Triple H fu trasferito nel roster di \"SmackDown!\" il 22 marzo a \"Raw\" e non riusc\u00ec a vincere il WWE Championship contro Eddie Guerrero, dopo che il loro match fin\u00ec in un \"no contest\". Torn\u00f2 a \"Raw\" senza aver mai combattuto a \"SmackDown!\" cercando di reclamare il World Heavyweight Championship nella rivincita di WrestleMania contro Benoit e Michaels a Backlash in un triple threat match, vinto da Benoit.\nTriple H fin\u00ec poi la sua faida con Michaels, sconfiggendolo in un Hell in a Cell match a Bad Blood, che pass\u00f2 alla storia come l'Hell in a Cell match pi\u00f9 lungo in assoluto, durato ben 50 minuti. Successivamente Triple H tent\u00f2 invano di riconquistare il World Heavyweight Championship di Benoit diverse volte, come in un Iron Man Match match durante la puntata di \"Raw\" del 26 luglio e a Vengeance. In quell'occasione Triple H perse anche a causa di un errore involontario di Eugene, suo alleato, che permise al canadese di vincere. I due ebbero un match a SummerSlam, in cui Triple H vinse.. Nella stessa sera Randy Orton, suo compagno dell'Evolution, sconfisse Benoit a Summerslam, vincendo il World Heavyweight Champion. Invidioso della conquista del titolo da parte del compagno alla prima occasione, mentre lui ne ha fallite diverse, Hunter deciss di tradire Orton insieme al resto del gruppo, nella puntata di \"Raw\" successiva a Summerslam, attuando un pestaggio nei suoi confronti. Ci\u00f2 ha portato in un match tra i due a Unforgiven con in palio il titolo, vinto da Triple H anche grazie alle interferenze dei compagni dell'Evolution. A\nLa rivalit\u00e0 prosegu\u00ec fino alle Survivor Series, nel classico Team VS Team, in cui il team Triple H (Edge, Gene Snitsky, Batista) perse contro il team Orton (Chris Jericho, Chris Benoit, Maven). Il titolo di Triple H venne dichiarato vacante per la prima volta il 29 novembre a \"Raw\" al termine di un triple threat match contro Edge e Chris Benoit, terminato in un doppio schienamento. A New Year's Revolution 2005, Triple H vinse l'Elimination Chamber match e divenne campione del mondo per la decima volta. Nelle settimane successive, Triple H ebbe diversi diverbi con Batista, soprattutto in merito alle vicende nell'Elimination Chamber (Triple H non aiut\u00f2 volontariamente Batista mentre veniva eliminato da Orton). Hunter tent\u00f2 di manipolare in tutti i modi l'Animale, prima intimandolo di non partecipare alla Royal Rumble, in cui Batista partecip\u00f2 comunque e vinse, e poi cercando di convincerlo a passare a \"Smackdown!\" ad affrontare l'allora WWE Champion JBL. Batista, scoperto l'inganno, attacc\u00f2 Triple H, effettuando un turn face e rimanendo quindi a Raw, siglando il match tra i due a Wrestlemania 21.\n Allo Showcas of Immortals, Triple H perse match e cintura contro Batista. Perse anche le successive due rivincite a Backlash e a Vengeance in un Hell in a Cell ricordato come uno dei pi\u00f9 belli e violenti in assoluto. Triple H tra l'altro perse la sua imbattibilit\u00e0 in questo tipo di incontro. Dopo Vengeance, Triple H non fu pi\u00f9 autorizzato ad avere rivincite finch\u00e9 Batista fosse rimasto campione, quindi si prese un periodo di pausa per curare alcuni problemi al collo.\nDopo quattro mesi, Triple H torn\u00f2 a \"Raw\" il 3 ottobre, facendo coppia con Ric Flair per sconfiggere Chris Masters e Carlito. Dopo il match, volt\u00f2 le spalle a Flair colpendolo con lo sledgehammer ed aggredirlo barbaramente, scaturendo cos\u00ec una faida tra i due. Flair difese l'Intercontinental Championship contro Triple H in uno steel cage match a Taboo Tuesday, dove vinse, mantenendo la cintura. Successivamente, Triple H si prese la rivincita sconfiggendo Flair in un Last Man Standing match senza il titolo in palio alle Survivor Series terminando la faida.\nReunion della D-Generation X (2006\u20132007).\nDopo non essere riuscito a vincere il Royal Rumble match dell'omonima edizione, Triple H vinse il Road to Wrestlemania Tournament garantendogli un'opportunit\u00e0 titolata al WWE Championship a WrestleMania 22, dove fu sconfitto da John Cena per sottomissione. Pi\u00f9 tardi in quel mese, Triple H fu incluso in un altro incontro per il WWE Championship, contro Edge e Cena in un triple threat match a Backlash, vinto da Cena. A fine match, arrabbiato per la sconfitta, un sanguinante Triple H us\u00f2 lo sledgehammer per colpire sia Edge che Cena eseguendo poi il gesto della DX con le braccia incrociate. Successivamente tent\u00f2 di conquistare il titolo WWE contro Cena in numerose occasioni fallendo, dando la colpa a Vince McMahon, ci\u00f2 port\u00f2 all'inizio della rivalit\u00e0 tra i McMahon e Triple H.\nShawn Michaels torn\u00f2 nella puntata di \"Raw\" del 12 giugno e si riun\u00ec con Triple H per riformare la D-Generation X, con ci\u00f2 quest'ultimo divenne un beniamino del pubblico per la prima volta dal 2002. La DX sconfisse la Spirit Squad a Vengeance in un 5-on-2 handicap match. La DX continu\u00f2 la faida con Mr. McMahon, Shane McMahon e la Spirit Squad nelle settimane seguenti, sconfiggendo la Spirit Squad ancora una volta a \"Saturday Night's Main Event\" del 18 luglio in un 5-on-2 elimination match e i McMahon a SummerSlam. A Unforgiven, la D-Generation X sconfisse di nuovo i McMahon e l'allora ECW World Champion Big Show in un 3-on-2 Handicap Hell in a Cell match. Durante il match, imbarazz\u00f2 Vince costringendolo a baciare il sedere di Big Show, e la DX vinse quando Triple H ruppe lo sledgehammer sopra le spalle di Mr. McMahon dopo che Michaels aveva eseguito una \"Sweet Chin Music\".\nConclusasi la faida con i McMahon, Triple H e Michaels iniziarono una rivalit\u00e0 con il team Rated-RKO formato da Randy Orton ed Edge. A Cyber Sunday, la DX fu sconfitta dal team Rated-RKO grazie all'aiuto dell'arbitro speciale Eric Bischoff che aiut\u00f2 Orton ed Edge a vincere l'incontro. Alle Survivor Series, la DX ottenne la sua vendetta sconfiggendo il team di Edge e Orton senza subire nemmeno un'eliminazione in un Survivor Series Elimination match. Nel gennaio 2007 a New Year's Revolution, la DX ed i Rated-RKO si affrontarono in un incontro terminato in un \"no contest\" dopo che Triple H soffr\u00ec di un infortunio rompendosi uno dei quattro tendini del quadricipite della gamba (infortunio simile a quello del 2001). L'intervento fu eseguito con successo il 9 gennaio dal Dr. James Andrews.\nWWE Champion e varie faide (2007\u20132009).\nTriple H fece il suo ritorno a SummerSlam dove sconfisse King Booker. Due mesi pi\u00f9 tardi a No Mercy, Triple H avrebbe dovuto affrontare Umaga in un incontro singolo, ma all'inizio della serata, decise di affrontare il neo incoronato campione WWE Randy Orton per il titolo, che vinse diventando per l'undicesima volta campione del mondo e sei volte campione WWE, ed ha poi difeso il titolo contro Umaga in un incontro regolare dopo che Mr. McMahon aveva annunciato che il match sarebbe stato per il titolo WWE. Sempre nella stessa sera, McMahon concedette a Orton la rivincita contro Triple H in un Last Man Standing match, che Orton vinse. Il regno titolato di Triple H fu il quinto regno pi\u00f9 corto nella storia della WWE. A No Way Out, vinse il \"Raw\" Elimination Chamber match ottenendo un'opportunit\u00e0 titolata per il WWE Championship a WrestleMania XXIV, che non vinse in quanto Orton rimase campione dopo aver schienato John Cena in un triple threat match. Un mese pi\u00f9 tardi, a Backlash, Triple H vinse il WWE Championship in un fatal four-way elimination match sconfiggendo l'ex campione Orton, Cena e John \"Bradshaw\" Layfield, inoltre raggiunse The Rock in classifica di maggior numero di WWE Championship conquistati. Triple H difese con successo il titolo contro Orton in due match, emtrambi vinti da Triple H: il primo a Judgment Day in uno Steel Cage match, e il secondo in un No Holds Barred match, a One Night Stand. Durante l'incontro Orton si infortun\u00f2 a una clavicola, cio\u00e8 interruppe anzitempo la rivalit\u00e0 tra i due.\nTriple H sconfisse pulito John Cena a Night of Champions, e nella puntata di \"Raw\" del 23 giugno, con la \"draft lottery\", pass\u00f2 per la prima volta nel roster di \"SmackDown\", portando con s\u00e9 il WWE Championship. Triple H difese il WWE Championship per tutta l'estate sconfiggendo Edge a The Great American Bash e The Great Khali a SummerSlam. A Unforgiven, difese con successo il WWE Championship in uno Scramble match, risultando l'unico campione a mantenere il titolo in tale incontro. Un mese pi\u00f9 tardi, inizi\u00f2 una rivalit\u00e0 con Jeff Hardy, che sconfisse in due occasioni a No Mercy e Cyber Sunday con il titolo in palio.\nAlle Survivor Series, Triple H dovette originariamente difendere il titolo in un triple threat match contro Vladimir Kozlov e Jeff Hardy, ma Hardy venne trovato privo di senso in una stanza di albergo (\"kayfabe\"). Durante il match, l'allora general manager di \"SmackDown\" Vickie Guerrero annunci\u00f2 che Edge avrebbe fatto parte dell'incontro. Hardy interfer\u00ec e colpi accidentialmente Triple H con una sedia di acciaio, permettendo a Edge di vincere il titolo WWE terminando il suo regno dopo 210 giorni. Dopo aver fallito la riconquista del titolo a Armageddon, Triple H partecip\u00f2 al Royal Rumble match con il numero sette, ma venne eliminato per ultimo dal vincitore Randy Orton. A No Way Out, Triple H vinse il WWE Championship nell'Elimination Chamber match di \"SmackDown\", portando il suo record a otto regni. Il record fu superato nel 2011 quando John Cena vinse il WWE Championship per la nona volta.\nNella puntata di \"Raw\" del 16 febbraio, Triple H fece un'apparizione con Stephanie e Shane McMahon, dopo essere stati attaccati da Randy Orton. Nella puntata di \"SmackDown\" del 20 febbraio, Triple H fu intervistato da Jim Ross; nell'intervista, vennero mostrato delle immagini che mostravano i momenti salienti della puntata di \"Raw\" del 16 febbraio. Ross chiese a Triple H come si sent\u00ec dopo aver visto quelle immagini, quest'ultimo in risposta, ruppe la \"kayfabe\" dicendo che Vince McMahon era suo suocero, Shane era suo cognato e Stephanie era sua moglie, ci\u00f2 origin\u00f2 una rivalit\u00e0 tra lui e Orton. Nella puntata di \"Raw\" del 23 febbraio, ebbe un confronto con Orton, prima di colpire quest'ultimo, Ted DiBiiase e Cody Rhodes (un gruppo conosciuto come \"Legacy\") con lo sledgehammer. A WrestleMania XXV, sconfisse Orton mantenendo il titolo WWE, che perse nel pay-per-view successivo, Backlash, in un six-man tag team match in seguito a un Punt Kick di Orton. Dopo sei settimane di stop, affront\u00f2 nuovamente Orton in un Three stages of hell match a The Bash, vinto da Orton sul punteggio di 2\u20131. A Night of Champions, perse un triple threat match titolato contro Orton che incluse anche John Cena.\nNuova reunion della DX (2009\u20132010).\nNella puntata di \"Raw\" del 10 agosto, Triple H incontr\u00f2 Shawn Michaels in una caffetteria del Texas dove Michaels lavorava come chef; per tutto lo show, Triple H cerc\u00f2 di convincerlo a tornare in WWE. Dopo alcuni incidenti (tra cui una griglia di hamburger andata a fuoco), Michaels decise di riformare la DX e di affrontare la Legacy a SummerSlam. La settimana seguente a \"Raw\", Triple H e Shawn Michaels si riunirono ufficialmente come DX, ma poco prima del loro \"promo\", vennero attaccati dalla Legacy. A SummerSlam, la DX sconfisse la Legacy. A Breaking Point, la Legacy si prese la rivincita sconfiggendo la DX nel primo Submissione falls count anywhere match di sempre. La rivalit\u00e0 si concluse a Hell in a Cell, dove la DX sconfisse la Legacy in un Hell in a Cell match.\nAlle Survivor Series, Triple H affront\u00f2 Michaels e John Cena in un triple threat match per il WWE Championship, vinto da Cena. A del 13 dicembre, la DX sconfisse i Jeri-Show (Chris Jericho e Big Show) per vincere il Unified WWE Tag Team Championship in un Tables, Ladders and Chairs match. Nella puntata di \"Raw\" dell'11 gennaio 2010, Mike Tyson, ospite specialle della serata, lott\u00f2 in coppia con Jericho per affrontare la DX; tuttavia, dopo la fine della contesa, Tyson volt\u00f2 le spalle a Jericho colpendolo. Alla Royal Rumble, partecip\u00f2 all'omonimo match con il numero 8, ma fu eliminato dal suo compagno di coppia Shawn Michaels. Nella puntata di \"Raw\" del 1\u00ba febbraio, si qualific\u00f2 all'Elimination Chamber match sconfiggendo Jack Swagger. La settimana successiva, la DX perse il Unified WWE Tag Team Championship contro gli ShoMiz (The Miz e Big Show) in un triple threat elimination tag match, che incluse anche la Straight Edge Society (CM Punk e Luke Gallows). A Elimination Chamber, non riusc\u00ec a vincere il WWE Championship, vinto da John Cena. Nella puntata di \"Raw\" del 1\u00ba marzo, la DX perse la rivincita per il titolo di coppia. A WrestleMania XXVI, sconfisse Sheamus, mentre, Michaels perse contro The Undertaker e fu costretto a ritirarsi. La faida continu\u00f2 con una rivincita a Extreme Rules, dove Sheamus sconfisse Triple H in uno street fight match. Dopo Extreme Rules, Triple H si prese un periodo di pausa per curare degli infortuni. Torn\u00f2 sulle scene durante la puntata del Tribute to the Troops del 18 dicembre, salendo sul ring con Shawn Michaels.\nCOO e varie faide (2011\u20132013).\nNella puntata di \"Raw\" del 21 febbraio 2011, Triple H torn\u00f2 interrompendo The Undertaker e lo sfid\u00f2 in un match a WrestleMania XXVII, che pi\u00f9 tardi divenne un No Holds Barred match. Una settimana pi\u00f9 tardi, attacc\u00f2 Sheamus con un Pedigree sul tavolo dei commentatori vendicandosi per l'attacco sub\u00ecto dieci mesi prima. A WrestleMania XXVII, perse contro The Undertaker. Nella puntata di \"Raw\" del 18 luglio, torn\u00f2 in nome del consiglio direttivo della WWE comunicando a suo suocero, Vince McMahon, la rimozione dall'incarico di \"Chairman\" della federazione. Ci\u00f2 avvenne durante una \"storyline\" dove CM Punk vinse il WWE Championship e abbandon\u00f2 la federazione. Annunci\u00f2 che avrebbe arbitraro il match tra per l'unificazione del WWE Championship a SummerSlam. Anche se cont\u00f2 lo schienamento vincente di Punk, il piede di John Cena era sulle corde, in quanto avrebbe dovuto interrompere il conteggio. Dopo il match, Kevin Nash, amico di lunga data di Triple H, attacc\u00f2 Punk e permise a Alberto Del Rio di incassare il Money in the Bank per vincere il WWE Championship. Tuttavia, Nash e Punk chiesero un match tra di loro, ma Triple H licenzi\u00f2 Nash per insubordinazione e prese il posto di quest'ultimo per affrontare Punk in un No Disqualification match a Night of Champions con il ruolo di COO in palio, che vinse nonostante le interferenze di John Laurinaitis, Nash, The Miz e R-Truth. Dopo aver ripetutamente attaccato Miz e Truth, la maggioranza dello staff della WWE sfiduci\u00f2 Triple H dal ruolo di direttore operativo. Mr. McMahon torn\u00f2 dopo aver riottenuto il ruolo di \"Chairman\", decidendo di lasciare a Triple H il ruolo di COO e nomin\u00f2 John Laurinaitis come nuovo general maanger di \"Raw\", Laurinaitis mise Triple H in un incontro di coppia con Punk contro Miz e Truth a Vengeance, vinto da Miz e Truth. La notte seguente a \"Raw\", fu attaccato da Nash con un martello e venne immediatamente portato al pronto soccorso. Pi\u00f9 tardi, la WWE annunci\u00f2 che Triple H aveva sub\u00ecto la frattura a una vertebra, e che sarebbe stato fuori a tempo indeterminato. Torn\u00f2 il 12 dicembre nella puntata speciale dedicata agli Slammy Awards dove venne premiato con la statuetta \"Oh my God moment\" per la Tombstone Piledriver eseguita su The Undertaker a WrestleMania XXVII. A del 18 dicembre, sconfisse Nash in uno sledgehammer ladder match, dopo averlo attaccato con lo sledgehammer.\nTriple H fece il suo ritorno il 30 gennaio 2012 a \"Raw\" per valutare l'operato di Laurinaitis come general manager. Ma prima di poter fare la sua decisione, venne interrotto da The Undertaker. Dopo aver inizialmente rifiutato la rivincita in quanto non voleva macchiare l'eredit\u00e0 di The Undertaker, Triple H accett\u00f2 la sfida dopo essere stato chiamato codardo dall'Undertaker e di vivere dietro l'ombra di Shawn Michaels, ma a condizione che l'incontro si sarebbe dovuto svolgere all'interno dell'Hell in a Cell. A WrestleMania XXVIII, perse contro The Undertaker.\nTorn\u00f2 nella puntata di \"Raw\" del 30 aprile, rifiutando i vantaggi del contratto di Brock Lesnar, che poco dopo rompe il braccio del COO con la \"Kimura Lock\" (\"storyline\"). Due settimane pi\u00f9 tardi, Triple H si confront\u00f2 con il legale di Lesnar, Paul Heyman, il quale annunci\u00f2 che Lesnar fece causa alla WWE per aver strappato il contratto che lo legava alla federazione. Il COO attacc\u00f2 Heyman, che in tutta risposta disse che sarebbe scatta una seconda denuncia per essere stato assalito da Triple H. A No Way Out, sfid\u00f2 Lesnar, che non era presente al pay-per-view, in un match a SummerSlam, che Heyman rifiut\u00f2 in nome di Lesnar la notte seguente a \"Raw\". Nella puntata di \"Raw 1000\", Stephanie McMahon provoc\u00f2 Heyman riguardo alla sfida lanciata dal marito Triple H a Lesnar, in seguito accettata da quest'ultimo. A SummerSlam, Triple H venne sconfitto da Lesnar dopo aver ceduto alla Kimura Lock. Nella puntata di \"Raw\" del 27 agosto, Triple H tenne un discorso riguardo alla sua carriera, dicendo che ormai era arrivata ad un bivio, ma non fece una decisione definitiva. Nella puntata di \"Raw\" del 17 dicembre, fece un'apparizione per ritirare lo Slammy Awards per il premio di miglior match dell'anno a WrestleMania XXVIII contro The Undertaker apparendo per la prima volta con un nuovo taglio di capelli. Triple H fece il suo ritorno il 25 febbraio 2013 a \"Raw\", iniziando una rissa con Brock Lesnar, che aveva cercato di attaccare Mr. McMahon, che si concluse quando Lesnar sanguin\u00f2 alla testa che richiese 18 punti di sutura. La settimana seguente, Triple H lanci\u00f2 una sfida a Lesnar per una rivincita a WrestleMania 29, accettata da Lesnar a condizione che sarebbe stato lui a scegliere la stipulazione. La settimana successiva, dopo la firma del contratto, Triple H attacc\u00f2 Heyman, e quest'ultimo annunci\u00f2 che la stipulazione sarebbe stata un No Holds Barred match con la carriera di Triple H in palio. A WrestleMania, sconfisse Lesnar dopo averlo colpito con un \"Pedigree\" sui gradoni d'acciaio. Nella puntata di \"Raw\" del 15 aprile, Heyman sfid\u00f2 Triple H in nome di Lesnar in uno steel cage match a Extreme Rules, accettata da Triple H la settimana seguente. A Extreme Rules, fu sconfitto da Lesnar. La notte dopo a \"Raw\", affront\u00f2 il nuovo cliente di Heyman, Curtis Axel. L'incontro si concluse in un \"no contest\" dopo che Triple H sub\u00ec una commozione cerebrale (kayfabe).\nThe Authority (2013\u20132016).\nNella puntata di \"Raw \"del 12 agosto, Triple H annunci\u00f2 che sarebbe stato l'arbitro speciale del main event di SummerSlam: incontro valido per il WWE Championship tra il campione John Cena e Daniel Bryan per poi attaccare Brad Maddox con il \"Pedigree\". All'evento, dopo la vittoria di Bryan, Triple H attacc\u00f2 Bryan con un \"Pedigree\", permettendo a Randy Orton di incassare il Money in the Bank e vincere il titolo, compiendo un turn heel per la prima volta dal 2006. Insieme a sua moglie Stephanie, cre\u00f2 l'Authority con lo Shield come rinforzo e in seguito Kane come Direttore delle Operazioni. Nel corso delle settimane successive, sanc\u00ec una serie di handicap match contro tutti i wrestler che mettevano in dubbio le sue decisioni, come Big Show e Dolph Ziggler, licenziando Cody Rhodes come rappresaglia per l'insolenza di quest'ultimo. Nella puntata di \"Raw\" del 7 ottobre, dopo aver \"licenziato\" Big Show, Show lo colp\u00ec mise K.O. e fu trasportato dai funzionari fuori dall'arena. Nella puntata di \"Raw\" del 9 dicembre dedicata agli Slammy Award, Triple H esegu\u00ec un \"Pedigree\" ai danni di Orton dopo che Bryan lo aveva spinto addosso a Stephanie McMahon, nonostante lo shock di Orton.\nA WrestleMania XXX, perse contro Bryan, concedendo cos\u00ec a Bryan una parte nel successivo match per il titolo contro Batista e il campione Randy Orton. Triple H aggred\u00ec Bryan dopo l'incontro tentando poi di impedire a Bryan di vincere il titolo con l'assunzione di Scott Armstrong come arbitro corrotto, ma questi tentativi non ebbero successo in quanto Batista fu sottomesso da Bryan, che divenne campione. Al fine di porre fine al regno titolato di Bryan, Triple H riform\u00f2 l'Evolution con Orton e Batista il 18 aprile a \"SmackDown\", ma Bryan rimase campione a causa dello Shield che si ribell\u00f2 all'Authority. Sia a Extreme Rules, che a Payback, l'Evolution perse contro lo Shield Nella puntata di \"Raw\" del 2 giugno, Batista lasci\u00f2 il gruppo dopo che Triple H rifiut\u00f2 di concedergli un incontro titolato per il WWE World Heavyweight Championship. Nella stessa sera, Triple H riusc\u00ec a dividere lo Shield quando Seth Rollins trad\u00ec i suoi compagni, che ha definito come \"piano B\". Nella puntata di \"Raw\" del 27 ottobre, Triple H offr\u00ec a John Cena l'opportunit\u00e0 di unirsi all'Authority, offerta rifiutata da Cena. Ci\u00f2 port\u00f2 al COO ad annunciare un five-on-five tag team elimination match per le Survivor Series, tra il Team Authority e il Team capitanato da Cena. Nella puntata di \"Raw\" del 3 novembre, Mr. McMahon annunci\u00f2 che se il Team Authority avesse perso, sarebbe stato rimosso dal potere. Nella puntata di \"SmackDown\" del 21 novembre, Triple H annunci\u00f2 che se il Team Cena avesse perso, tutto il team, eccetto Cena, sarebbe stato licenziato. Alle Survivor Series, Big Show si un\u00ec all'Authority tradendo Cena, Sting fece il suo debutto in WWE, attaccando l'arbitro corrotto Scott Armstrong e Triple H, e sistem\u00f2 Ziggler sul corpo di Rollins per lo schienamento decisivo, costando all'Authority la vittoria e togliendo loro il potere.\nDopo essere stato assiente dal potere dopo un mese, il 29 dicembre a \"Raw\", Rollins convinse Cena a riportare l'Authority al potere, dopo aver preso in ostaggio Edge insieme a Big Show. Nella puntata di \"Raw\" del 19 gennaio 2015, Cena sconfisse Rollins, Kane e Big Show in un handicap match quando Sting distrasse l'Authority, permettendo a Cena di compiere lo schienamento vincente e fece riottenere il lavoro a Ziggler, Ryback e Erick Rowan, i quali erano stati precedentemente licenziati da Triple H e Stephanie. Il 26 gennaio, sul sito ufficiale della WWE fu annunciato che Triple H aveva sfidato Sting a un \"faccia a faccia\" a Fastlane, accettato da Sting. Al pay-per-view non si presenta in veste di COO ma come \"The Game\"; poco dopo la comparsa di Sting tra i due scoppia la rissa: Triple H ricorre al suo sledgehammer ma \"The Icon\" lo anticipa puntadogli la sua mazza da baseball al mento e indicando il logo di WrestleMania 31; nel prosieguo dell'evento, viene ufficializzato il match tra i due alla trentunesima edizione dello \"Showcase of Immortals\". A WrestleMania 31 sconfigge \"Il Vigilante\" Sting, e alla fine del match \"The Game\" stringe la mano dell'avversario in segno di rispetto. Sempre a WrestleMania, insieme alla moglie Stephanie McMahon ha un confronto con il \"People's Champion\" The Rock e la campionessa femminile UFC, Ronda Rousey.\nTriple H ha fatto il suo ritorno durante il Royal Rumble match per il WWE World Heavyweight Championship, facendo il suo non annunciato ingresso come il trentesimo partecipante. Dopo aver eliminato il campione in carica Roman Reigns, Triple H ha eliminato per ultimo Dean Ambrose, ottenendo la sua seconda vittoria della Royal Rumble e il suo quattordicesimo titolo del mondo. La notte successiva a \"Raw\", \u00e8 stato annunciato che Roman Reigns, Brock Lesnar e Dean Ambrose si sarebbe affrontati in un triple threat match che avrebbe decretato il contendente numero uno al WWE World Heavyweight Championship di Triple H a WrestleMania 32. A Fastlane, Roman Reigns ha sconfitto Dean Ambrose e Brock Lesnar nel triple threat match che avrebbe determinato il primo sfidante al WWE World Heavyweight Championship. La notte seguente a \"Raw\", Triple H ha brutalmente attaccato Reigns durante un match con Sheamus, rompendogli il naso (\"kayfabe\"). Reigns per\u00f2 ottenne un'atroce vendetta il 14 marzo a \"Raw\", attaccando Triple H alla fine del match vinto contro Dolph Ziggler. Il 12 marzo Triple H ha difeso con successo il titolo sconfiggendo Dean Ambrose a Roadblock. A WrestleMania 32 del 3 aprile, Triple H ha perso il titolo contro Roman Reings; in seguito alla sconfitta si \u00e8 preso un periodo di pausa.\nFaida con Seth Rollins (2016\u20132017).\nTorna a sorpresa nella puntata di \"Raw\" del 29 agosto, durante il Fatal 4-Way Elimination match tra Big Cass, Seth Rollins, Roman Reigns e Kevin Owens valevole per il vacante WWE Universal Championship, aiutando Owens a vincere il titolo e attaccando sia Reings sia il suo ex-pupillo Rollins con il \"Pedigree\". Dopo essere stato assente per diverso tempo, Triple H ha iniziato alcuni mind-games nei confronti di Seth Rollins come quando, nella puntata di \"Raw\" del 23 gennaio, gli \u00e8 costato il match di qualificazione al Royal Rumble match contro Sami Zayn. Successivamente, nella puntata di \"Raw\" del 30 gennaio, Triple H ha mandato il debuttante Samoa Joe ad attaccare Rollins; questo gli ha causato un infortunio al ginocchio che lo ha tenuto dalle scene per un periodo di circa otto settimane. Rollins \u00e8 tornato dall'infortunio nella puntata di \"Raw\" del 13 marzo dove ha attaccato Triple H, il quale per\u00f2 lo ha aggredito furiosamente al ginocchio in precedenza infortunato. Successivamente dopo l'ennesimo attacco tra i due \u00e8 stato sancito un Non-sanctioned match per WrestleMania 33. Tuttavia il 2 aprile a WrestleMania 33 \u00e8 stato sconfitto da Rollins.\nMatch sporadici (2017\u2013presente).\nNella puntata di \"Raw\" del 13 novembre 2017 Triple H ha fatto il suo ritorno dopo quasi otto mesi, annunciando di aver preso il posto di Jason Jordan, figlio illegittimo di Kurt Angle (\"kayfabe\"), nel team dello show rosso per il 5-on-5 Tag Team Elimination match contro \"SmackDown\" di Survivor Series; subito dopo ha steso Jordan con il suo \"Pedigree\". Il 19 novembre, a Survivor Series, Triple H ha preso parte al 5-on-5 Traditional Survivor Series Elimination match contro il \"Team SmackDown\" risultando essere uno degli ultimi due sopravvissuti insieme a Braun Strowman; durante la contesa, inoltre, Triple H ha colpito Angle con il \"Pedigree\", permettendo a Shane McMahon (appartenente al team avversario) di eliminarlo. L'8 aprile, a WrestleMania 34, Triple H e sua moglie Stephanie McMahon sono stati sconfitti da Kurt Angle e Ronda Rousey (al suo debutto sul ring). Il 27 aprile, a Greatest Royal Rumble, Triple H \u00e8 stato sconfitto da John Cena.\nIl 6 ottobre a Melbourne in Australia sconfigge The Undertaker in un last time ever. Nella puntata di \"Raw\" dell'8 ottobre 2018, HHH e Shawn Michaels (che ha annunciato la fine del suo ritiro dal wrestling lottato dopo 8 anni e la conseguente rinascita della D-Generation X) sfidano apertamente i Brothers of Destruction a Crown Jewel. Il 2 novembre a Crown Jewel, la D-X riesce a battere i The Brothers of Destruction (Undertaker e Kane).\nNella puntata di Raw del 25 febbraio, Triple H e molti altri appartenenti al mondo del wrestling aspettavano sul ring Ric Flair per festeggiare i suoi 70 anni, ma a sorpresa Batista ha fatto il suo ritorno attaccando lo stesso Ric Flair nel camerino di quest'ultimo effettuando un Turn-Heel, chiedendo a Triple H se ora fosse riuscito ad ottenere la sua attenzione.\nNella puntata di Raw del 4 marzo, Triple H ha annunciato che la settimana successiva lui e Batista avrebbero avuto un faccia a faccia, visto che quest'ultimo \u00e8 riuscito ad ottenere la sua attenzione. Nella puntata di Raw dell'11 marzo, Triple H e Batista hanno avuto un confronto (non faccia a faccia, poich\u00e9 Batista era sulla rampa mentre Triple H era sul ring e Batista era scortato dalle guardie per non rischiare un attacco da parte di uno dei due), nel quale Batista ha detto a Triple H di volere un match contro di lui a WrestleMania 35 e Triple H ha ufficializzato un No Holds Barred Match fra i due. Nella puntata di Raw del 25 marzo, inoltre, Batista ha inviato una lettera dove chiedeva ad HHH di mettere in palio la propria carriera nel loro match, con Triple H che ha accettato. Il 7 aprile, a WrestleMania 35 Triple H ha sconfitto Batista, salvando la propria carriera. Il 7 giugno, a Super ShowDown, Triple H \u00e8 stato sconfitto da Randy Orton.\nPersonaggio.\nAgli inizi della sua carriera, interpretava Hunter Hearst Helmsley, un aristocratico heel colto, ma arrogante e spocchioso, nome che poi si abbrevier\u00e0 in \"Triple H\" quando il suo personaggio divenne pi\u00f9 aggressivo e potente. Questo cambiamento \u00e8 dovuto per lo pi\u00f9 alla D-Generation X, dove Triple H diventer\u00e0 appunto un \"degenerato\" che non segue le regole e fa tutto a modo suo.\nDopo che la D-X si sciolse, il suo personaggio divenne pi\u00f9 stabile, anche se di non meno effetto, diventando il leader dell'Evolution. Una volta sciolta l'Evolution, e dopo una breve riunione della D-X, Triple H diventa per la sesta volta WWE Champion, e 10 anni dopo aver vinto il King of the Ring, si fa chiamare \"King of Kings\", entrando (in match particolari) vestito da re.\nDopo un'altra riunione della D-X e una faida con la Legacy, Triple H mette da parte la gimmick del King of Kings per diventare il COO della WWE, una sorta di vicepresidente della federazione, sebbene in molte rivalit\u00e0 (come quella con The Undertaker e Brock Lesnar) abbia messo da parte questo personaggio per ridiventare il King of Kings di un tempo.\nVita privata.\nTriple H fu fidanzato per diversi anni con la wrestler Chyna. \u00c8 sposato dal 2003 con Stephanie McMahon; la coppia ha tre figlie.\n\u00c8 anche un appassionato di calcio la squadra per cui fa il tifo \u00e8 il West Ham United.\nTitoli e riconoscimenti.\n1\n2\n3\nLucha de Apuestas.\nRecord: 2-1\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "715304", "revid": "1745361", "url": "https://it.wikipedia.org/wiki?curid=715304", "title": "Beldgabred", "text": "Beldgabred \u00e8 stato, secondo la \"Historia Regum Britanniae\" di Goffredo di Monmouth, un leggendario re della Britannia. Sal\u00ec sul trono dopo Sisillio III e a lui successe il fratello Archmail. Sarebbe stato versato nella musica, tanto da superare ogni altro artista con qualunque tipo di strumento. Da molti fu acclamato come il dio dei menestrelli."}
{"id": "715306", "revid": "984922", "url": "https://it.wikipedia.org/wiki?curid=715306", "title": "Cantone di Spincourt", "text": "Il Cantone di Spincourt era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715307", "revid": "104458", "url": "https://it.wikipedia.org/wiki?curid=715307", "title": "Cantone di Samer", "text": "Il Cantone di Samer era una divisione amministrativa dell'Arrondissement di Boulogne-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nIl suo capoluogo era la cittadina omonima di Samer e comprendeva 18 comuni:"}
{"id": "715308", "revid": "287204", "url": "https://it.wikipedia.org/wiki?curid=715308", "title": "Cantone di Stenay", "text": "Il Cantone di Stenay \u00e8 una divisione amministrativa dell'Arrondissement di Verdun.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 19 a 35 comuni.\nComposizione.\nI 19 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "715309", "revid": "125418117", "url": "https://it.wikipedia.org/wiki?curid=715309", "title": "David Grossman", "text": "Biografia.\nIl padre di David Grossman immigr\u00f2 in Israele all'et\u00e0 di nove anni, proveniente dallo shtetl di Dyn\u00f3w, in Galizia; autista di autobus, per motivi di salute fu incaricato di dirigere la biblioteca dell'azienda di trasporti, ed \u00e8 l\u00ec che David ha iniziato, sin da bambino, la sua passione per la lettura e la letteratura, avvicinandosi precocemente a quella che sarebbe stata la sua futura professione; all'et\u00e0 di nove anni, Grossman vinse una competizione nazionale sulla conoscenza dell'opera di Sholem Aleichem, successivamente lavor\u00f2 come attore e come corrispondente per la radio Kol Israel, il servizio radiofonico di stato israeliano. \u00c8 stato anche uno dei presentatori di \"\u05d7\u05ea\u05d5\u05dc \u05d1\u05e9\u05e7\" (\"hatul be-saq\", \"Gatto nel sacco\"), un programma per bambini trasmesso dal 1970 al 1984. Nello stesso programma fu trasmesso, sotto forma di dramma radiofonico, il suo libro \"Il duello\". Insieme a Dani Eldar, ha condotto la popolare serie radiofonica \"Stutz\" (in Yiddish: \"che pu\u00f2 accadere\"). Il suo rapporto con la radio di stato israeliana cess\u00f2 bruscamente nel 1988, quando fu licenziato per aver confermato di essere ateo, e per le proprie posizioni politiche.\nGrossman ha studiato filosofia e teatro all'Universit\u00e0 Ebraica di Gerusalemme. Nel 1984 ha vinto il Premio del Primo Ministro per il lavoro creativo.\nGrossman vive a Mevasseret Zion, vicino a Gerusalemme. \u00c8 sposato ed \u00e8 padre di tre figli, Jonathan, Ruth ed Uri, morto nell'estate del 2006 durante la guerra del Libano, vicenda alla base del suo lavoro pi\u00f9 famoso.\nCarriera.\nDavid Grossman \u00e8 considerato tra i pi\u00f9 grandi scrittori e romanzieri contemporanei, noto per il suo stile semplice ed avvincente.\nTra i suoi libri di maggior successo vanno ricordati \"Qualcuno con cui correre\" e \"Ci sono bambini a zig zag\", storie che se lette superficialmente possono sembrare destinate ad un pubblico di giovanissimi, sebbene tocchino temi profondi e universali.\nDi forma decisamente pi\u00f9 sperimentale sono invece altri romanzi, come \"Che tu sia per me il coltello\" o \"\"; quest'ultimo in particolare, considerato il suo capolavoro, \u00e8 un'opera dalla complessa architettura e dalla grande originalit\u00e0 stilistica, che attraverso mezzi espressivi inusuali, salti temporali, viaggi fantastici e personaggi singolari, racconta la Shoah vista dagli occhi e dalla fantasia di un bambino figlio di sopravvissuti.\nAltrettanto ambizioso \u00e8 \"A un cerbiatto somiglia il mio amore\", la storia di una madre il cui figlio \u00e8 impegnato in un'incursione militare in Libano. La donna \u00e8 certa che il ragazzo morir\u00e0, e lascia la casa per evitare di essere presente quando i militari verranno a comunicarle la morte del figlio. Con questa fuga pensa di proteggere il figlio stesso: evitando di ricevere l\u2019annuncio temuto, l\u2019annuncio non avr\u00e0 ragione d\u2019essere. Cos\u00ec parte per il viaggio attraverso Israele che aveva programmato proprio col figlio - il cerbiatto del titolo - in compagnia del suo ex amante e compagno d'armi del marito, ripercorrendo la storia di un'intera nazione, con le sue contraddizioni e fragilit\u00e0, fino a quando dovr\u00e0 tornare a fare patti con la realt\u00e0.\n\"Il vento giallo\", il suo efficace saggio sulla popolazione palestinese nei territori occupati dagli israeliani in Cisgiordania e nella Striscia di Gaza, \u00e8 stato accolto con calore all'estero e ha innescato dibattiti e polemiche nel suo paese.\nPolitica.\nGrossman \u00e8 un attivista e sostenitore della sinistra israeliana, in particolare del Partito Laburista Israeliano, dai tempi di Yitzhak Rabin, ed \u00e8 un critico della politica governativa nei confronti dei palestinesi di Gaza e Cisgiordania. Queste posizioni gli attirano da sempre le critiche e le ostilit\u00e0 della destra.\nCome gran parte degli israeliani, Grossman ha per\u00f2 sostenuto Israele durante la guerra israelo-libanese del 2006, condotta contro le milizie del partito islamico Hezbollah, ma il 10 agosto 2006, insieme agli autori Amos Oz e Abraham Yehoshua, ha parlato durante una conferenza stampa chiedendo al governo di trovare un accordo per un cessate il fuoco come base per negoziati che portassero a una soluzione concordata, definendo ulteriori azioni militari come \"pericolose e controproducenti\" ed esprimendo preoccupazione per il governo libanese.\nDue giorni dopo, suo figlio Uri, di 20 anni, militare di leva nella guerra in questione, \u00e8 stato ucciso da un missile anticarro durante un'operazione delle Forze di Difesa Israeliane nel sud del Libano volta a massimizzare quanto ottenuto contro Hezbollah poco prima della cessazione del fuoco imposto dal Consiglio di Sicurezza delle Nazioni Unite. L'impegno di Grossman in favore della pace e del dialogo con arabi e musulmani \u00e8 di conseguenza aumentato durante gli anni recenti.\nNel 2015, in un'intervista rilasciata a Fabio Scuto per La Repubblica, ha espresso parole di sostegno per Netanyahu riguardo alla politica tenuta nei confronti dell'Iran, e si \u00e8 pronunciato duramente contro la strage islamista della redazione di Charlie Hebdo.\nA un cerbiatto somiglia il mio amore.\nIl romanzo \"A un cerbiatto somiglia il mio amore\" (2008) narra di una madre che con un gesto vitalissimo e disperato fugge dai militari venuti ad annunciarle la morte del figlio.\nIn questo testo Grossman sembra ripercorrere con toni rarefatti la vicenda autobiografica che nel 2006 vide la morte del suo figlio Uri ucciso da un missile anticarro durante un'operazione delle forze di difesa israeliane nel sud del Libano.\nOpere.\nDi seguito sono elencate alcune delle opere di Grossman, a partire da quelle pubblicate in Italia (l'anno tra parentesi si riferisce all'edizione originale), laddove non indicato sono tutte Milano: Arnoldo Mondadori Editore."}
{"id": "715310", "revid": "984922", "url": "https://it.wikipedia.org/wiki?curid=715310", "title": "Cantone di Varennes-en-Argonne", "text": "Il Cantone di Varennes-en-Argonne era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "715312", "revid": "682118", "url": "https://it.wikipedia.org/wiki?curid=715312", "title": "Flagstaff", "text": ""}
{"id": "715313", "revid": "110157", "url": "https://it.wikipedia.org/wiki?curid=715313", "title": "Chiesa di Santa Maria ai Monti", "text": "La chiesa di Santa Maria ai Monti (detta anche Madonna dei Monti), \u00e8 un luogo di culto cattolico del centro storico Roma che si trova nel rione Monti, in via Madonna dei Monti.\nStoria.\nNel luogo in cui sorge la Chiesa, vi era un antico monastero del XIII secolo che ospitava una comunit\u00e0 di Clarisse. All'inizio del XV secolo in una sala del monastero fu affrescata l'immagine della Madonna con il Bambino e alcuni Santi.\nQuando la comunit\u00e0 delle Clarisse abbandon\u00f2 il complesso, le sale del monastero furono adibite sia ad abitazioni che ad altri scopi e addirittura una, come la sala dell'affresco, fu utilizzata come fienile. Ma proprio l\u00ec, davanti a questa immagine, la devozione popolare individua, in un giorno di aprile del 1579, un evento giudicato miracoloso: l'edificio fu interessato da numerose scosse, simili ad un terremoto, e tutti gli abitanti pensarono fosse infestato dagli spiriti. Nella successiva \"Historia\" viene narrato che si ud\u00ec anche una voce che pregava di non far male al bambino: a parlare sarebbe stato un affresco rappresentante la Vergine con il Bambino, rinvenuto in una cavit\u00e0 di un muro.\nLa notizia, naturalmente, si sparse per tutta Roma, richiamando un gran numero di persone; . Il ripetersi dei miracoli e la gran folla che ogni giorno si accalcava dinanzi alla casa convinsero papa Gregorio XIII a far rimuovere l'affresco e a dare incarico a Giacomo della Porta, che aveva gi\u00e0 portato a compimento la costruzione della Chiesa del Ges\u00f9 iniziata da Jacopo Barozzi, detto \"Il Vignola\", di costruire la chiesa di Santa Maria ai Monti dove custodire l'immagine miracolosa della Vergine col Bambino.\nLa Chiesa di Santa Maria dei Monti fu la seconda chiesa dell'Ordine dei Gesuiti dopo la chiesa del Ges\u00f9, ed anch'essa, come la precedente, costitu\u00ec il modello sul quale furono costruite migliaia di altre chiese in tutto il mondo.\nDescrizione.\nArte e architettura.\nLa chiesa presenta pianta longitudinale con una sola navata (secondo i dettami tridentini), affiancata da tre cappelle per lato, un grande transetto e un'abside non troppo sporgente. Sull'altare maggiore \u00e8 possibile ammirare la miracolosa immagine della \"Vergine con Bambino\" a cui si deve l'edificazione della chiesa. Per quanto il Vignola avesse disegnato diverse facciate, il Cardinale Alessandro Farnese il Giovane trov\u00f2 che nessuna di esse fosse soddisfacente, in quanto riteneva che il progetto della facciata proposto dall'ormai vecchio architetto non riflettesse lo spirito dei nuovi tempi. Scelse cos\u00ec il progetto della facciata del pi\u00f9 giovane Giacomo Della Porta, un architetto la cui buona reputazione era basata sul suo successo nel portare a termine alcuni progetti incompleti di Michelangelo, dopo la sua morte, nel 1564.\nLa facciata, restaurata nel 1991-1992, \u00e8 ispirata al Ges\u00f9, che \u00e8 dello stesso architetto. \u00c8 su due ordini pilastri corinzi, collegati tra loro da volute. Sopra il portale c'\u00e8 un'iscrizione dedicatoria; ai lati, nicchie votive. I lavori furono continuati da Carlo Lombardi e Flaminio Ponzio. Risalgono a questo periodo le statue del 1599 di Giovanni Anguilla con i quattro profeti maggiori dell'Antico Testamento che si trovano nelle nicchie della cupola.\nL'abside \u00e8 stata decorata da Giacinto Gimignani e Ilario Casolani. Quest'ultimo ha anche dipinto gli affreschi dei quattro evangelisti che si trovano nella cupola e gli affreschi del soffitto che rappresentano l'Ascensione, Angeli e Dottori della chiesa. In ognuna delle otto sezioni della cupola sono rappresentate scene della vita della Beata Vergine di vari artisti, mentre nelle volte e negli archi delle cappelle ci sono stucchi rappresentanti angeli opera di Ambrogio Buonvicino.\nL'altare maggiore, opera di Giacomo Della Porta, \u00e8 costituito da una edicola sormontata dalle statue del Salvatore tra Angeli e contenente la miracolosa immagine della Vergine con il Bambino pi\u00f9 conosciuta come \"Madonna dei Monti\", alla quale si deve l'edificazione della chiesa. Le cappelle di sinistra contengono lavori di Durante Alberti (\"Annunciazione\"), Cesare Nebbia (\"Adorazione dei Magi\" ed \"Il sogno di San Giuseppe\") e Girolamo Muziano (\"Nativit\u00e0\"). La prima cappella a destra contiene un dipinto della Madonna con bambino e San Carlo Borromeo, e scene della vita di San Carlo Borromeo opera di Giovanni da San Giovanni. Nella seconda cappella a destra si trovano i dipinti della Piet\u00e0, copiata da quella di Lorenzino da Bologna da Antonio Viviano, il portar della croce sul Calvario del Nogari e la \"Resurrezione del Salvatore\" di Giovanni Battista della Marca. Nella terza cappella si trova un dipinto dell'Annunziata di Paolo Guidotti. Nel soffitto si trova un affresco di Cristoforo Casolani, che ha dipinto l\"Ascensione\", gli Angeli e i Dottori della Chiesa. Nella volta e negli archi delle cappelle vi sono degli angeli di stucco, opere di Ambrogio Buonvicino.\nSan Benedetto Giuseppe Labre, che mor\u00ec nelle vicinanze nel 1783, \u00e8 sepolto nel transetto sinistro, sotto un altare. Nella chiesa c'\u00e8 un suo ritratto, opera di Achille Albacini (1892).\nOrgano a canne.\nNella chiesa si trova un organo a canne, costruito nel 1878 dal torinese Alessandro Collino e figli (Giuseppe e Cesare), che sostitu\u00ec l'organo costruito dal romano Francesco Tessicini nel 1853-54.\nLo strumento era stato destinato alla Cappella Paolina del Quirinale quando Vittorio Emanuele II vi si trasfer\u00ec dopo la breccia di Porta Pia. Fu trasportato a Roma a cura del marchese De Robilant, ma non si conosce la ragione per la quale arriv\u00f2 nella Chiesa (nuove ricerche del 2018 hanno chiarito la dinamica, vedi in: discussione).\nIn origine, comunque, come testimoniato da un rilievo della Chiesa eseguito da Paul Letarouilly, lo strumento era collocato in altro sito della Chiesa; rimosso in seguito, fu trasferito nell'attuale ubicazione dall'organaro Augusto Del Chiaro nel 1899, previe alcune modifiche.\nL'organo \u00e8 posto nella cantoria (la prima in Roma ad essere costruita in cemento armato) della fine del XIX secolo, sopra il portale d'ingresso e racchiuso in un'elegante cassa decorata a tempera con dorature.\nIl prospetto, dal profilo rettilineo, \u00e8 composto di 29 canne disposte a cuspide e separate in tre campate. Le bocche d'ogni canna sono allineate con labbro superiore a scudo segnato dall'interno.\nLo strumento, a trasmissione integralmente meccanica, \u00e8 stato restaurato nel 1969 da Alfredo Piccinelli.\nL'organo, capace di unire una grande sonorit\u00e0 ed una gradevole dolcezza, \u00e8 in buono stato di conservazione; perfettamente funzionante - viene frequentemente suonato a scopi liturgici dall\u2019organista della Parrocchia, Paolo Tagliaferri.\nLo strumento, ad una tastiera e pedaliera corta, ha 27 registri. I registri sono comandati da manette lignee a movimento orizzontale ed incastro verticale, disposte in due colonne a destra della tastiera, contrassegnate dalle originale targhette cartacee poste tra le feritoie."}
{"id": "715314", "revid": "287204", "url": "https://it.wikipedia.org/wiki?curid=715314", "title": "Edoardo Agnelli", "text": "Edoardo Agnelli identifica tre industriali italiani con rapporto di discendenza diretta avo-nipote:"}
{"id": "715316", "revid": "21079", "url": "https://it.wikipedia.org/wiki?curid=715316", "title": "Segno di una matrice", "text": ""}
{"id": "715317", "revid": "984922", "url": "https://it.wikipedia.org/wiki?curid=715317", "title": "Cantone di Verdun-Centre", "text": "Il Cantone di Verdun-Centre era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Verdun e i comuni di:"}
{"id": "715321", "revid": "984922", "url": "https://it.wikipedia.org/wiki?curid=715321", "title": "Cantone di Verdun-Est", "text": "Il Cantone di Verdun-Est era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Verdun e i comuni di:"}
{"id": "715322", "revid": "184755", "url": "https://it.wikipedia.org/wiki?curid=715322", "title": "Francis Ponge", "text": "Di antica famiglia protestante, cominci\u00f2 a scrivere intorno al 1919 e a pubblicare nel 1926. Le sue brevi composizioni in prosa o in versi si riferiscono spesso a oggetti o fenomeni naturali, e sono caratterizzate da un'estrema ricerca di nitidezza: \"Le parti pris des choses\" (1942; Il partito preso delle cose) \u00e8 la sua raccolta pi\u00f9 nota.\nNel 1961 uscirono i tre volumi di \"Grand recueil\" (Grande raccolta), che comprendono gran parte della sua opera."}
{"id": "715323", "revid": "36426", "url": "https://it.wikipedia.org/wiki?curid=715323", "title": "Croce della peste", "text": "La Croce della peste \u00e8 un monumento eretto a Rho nel 1644 per ricordare l'epidemia di peste che sconvolse la zona e tutta l'alta Italia nel 1629-1630.\nIl monumento \u00e8 costituito da un piedistallo su cui poggia una colonna in stile tuscanico, che sorregge a sua volta una piccola struttura a scalini sulla quale \u00e8 collocata una croce greca. I materiali dell'intera composizione sono granito e ferro. La Croce della Peste venne sistemata nella Piazza Maggiore, di fronte alla basilica di San Vittore e all'imbocco della strada del Pasqu\u00e9. In questa posizione viene raffigurata in numerose cartoline dell'inizio del XX secolo, anche dopo il 1923 quando il toponimo assume il nome di piazza San Vittore.\nNel 1927 il podest\u00e0 Eraldo Bonecchi delibera il suo spostamento in piazzetta Porta Ronca dal momento che si trovava in una zona pericolosa per il transito delle automobili. Recita cos\u00ec la delibera: \"Il Podest\u00e0, riconosciuta la necessit\u00e0 ed opportunit\u00e0, allo scopo di togliere ogni intralcio all'intenso traffico di veicoli, di provvedere alla rimozione dell'antica colonna croce in granito e ferro sita nella parte di levante di Piazza San Vittore sul punto di incrocio fra le vie Banfi e Vittorio Emanuele II e di trasportare e impiantare detta colonna Croce nel largo di via Porta Ronca\". La spesa per lo spostamento \u00e8 5200 Lire.\nIn realt\u00e0 il trasferimento in Porta Ronca non ha mai luogo, in quanto gi\u00e0 il giorno successivo viene individuata in via subordinata una collocazione alternativa; recita la delibera: \"questo municipio sarebbe anche disposto a lasciare la colonna-croce in parola nella stessa piazza, collocandola possibilmente davanti al campanile parrocchiale ove potrebbe essere sempre alla vista del pubblico senza recare pregiudizio di sorta al transito delle persone e dei veicoli\".\nPer decisione di Signorelli, segretario politico dei Fasci di combattimento di Rho, la colonna viene spostata proprio in questa seconda collocazione, dove viene anche recintata con una struttura in ferro.\nNel 1998, in seguito alla pedonalizzazione della piazza, la colonna viene ricollocata nella sua posizione originale, dove si trova tuttora."}
{"id": "715324", "revid": "984922", "url": "https://it.wikipedia.org/wiki?curid=715324", "title": "Cantone di Verdun-Ovest", "text": "Il Cantone di Verdun-Ovest era una divisione amministrativa dell'Arrondissement di Verdun.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Verdun e il comune di Sivry-la-Perche."}
{"id": "715325", "revid": "984922", "url": "https://it.wikipedia.org/wiki?curid=715325", "title": "Cantone di Le Portel", "text": "Il Cantone di Le Portel era una divisione amministrativa dell'Arrondissement di Boulogne-sur-Mer.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nIl suo capoluogo era la cittadina omonima di Le Portel e comprendeva 2 comuni:"}
{"id": "715329", "revid": "289247", "url": "https://it.wikipedia.org/wiki?curid=715329", "title": "SymbianOS", "text": ""}
{"id": "715331", "revid": "89009", "url": "https://it.wikipedia.org/wiki?curid=715331", "title": "Santa Maria ai Monti", "text": ""}
{"id": "715333", "revid": "3732", "url": "https://it.wikipedia.org/wiki?curid=715333", "title": "Strada statale 309 Romea", "text": "La strada statale 309 Romea (SS 309), nota ai pi\u00f9 semplicemente come strada Romea, \u00e8 una strada statale italiana che fa parte della strada europea E55. Collega Ravenna a Mestre (Venezia), seguendo il litorale dell'Adriatico a poca distanza dal mare.\nStoria.\nLa strada Romea rappresenta un percorso di notevole interesse storico perch\u00e9 ricalca in parte il tracciato di un'antica strada medievale, che collegava Venezia a Roma (da cui il nome) e che aveva funzione commerciale, oltre a costituire una via di transito per i pellegrini cristiani diretti alla citt\u00e0 eterna e per questo detti \"romei\".\nAll'inizio del XX secolo il suo tracciato era pi\u00f9 lungo: prendeva il nome via Litorale o Romea anche il tratto di strada litoranea che portava da Ravenna a Rimini (oggi questo percorso fa parte della SS 16 Adriatica).\nIl progetto di costruzione di una strada litoranea da Ravenna a Mestre venne avanzato negli anni trenta del XX secolo, per servire le aree paludose del delta padano prive di collegamenti interregionali, e in previsione di una loro progressiva bonifica. Il progetto prevedeva anche un tronco litoraneo da Mestre a Monfalcone, mai eseguito.\nI lavori iniziarono nel 1937 a cura di un consorzio fra le province interessate, ma furono presto interrotti dagli eventi bellici, e ripresi nell'ottobre 1952 con la costruzione del ponte sull'Adige presso Cavanella.\nIl tracciato attuale \u00e8 relativamente recente, essendo stato costruito alla fine degli anni 50 del XX secolo.\nIl 29 luglio 1967 alla presenza del ministro Tolloy venne inaugurato il nuovo tratto terminale della strada, confluente in una grande rotatoria posta al termine dell'autostrada Padova-Venezia.\nDescrizione.\nLa SS 309 costituisce un importantissimo asse viario in direzione nord-sud per le comunicazioni dall'Emilia-Romagna e dalla Riviera romagnola verso il Veneto (infatti attualmente non esiste un'autostrada che segua la medesima direzione a oriente dell'A13 Bologna-Padova). Interessa le provincie di Ravenna, Ferrara, Rovigo, Padova e Venezia attraversando da sud verso nord i lidi Ravennati, le Valli di Comacchio, il delta del Po e lambendo infine tutta la parte meridionale della laguna di Venezia superando Po, Adige, Brenta-Bacchiglione e numerosi canali artificiali. La strada assume dunque anche importanza turistica, oltre che di collegamento.\nSecondo un rilevamento statistico promosso nel 2006 dall'ACI in collaborazione con l'ISTAT, la SS 309 Romea \u00e8 la strada pi\u00f9 pericolosa d'Italia, secondo i parametri:\na) numero di incidenti stradali per chilometro (1,7)\nb) numero di morti per incidente (10%).\nPercorso da Marghera a Ravenna.\nLa SS 309 nel suo tracciato attuale termina alla rotatoria connessa con lo svincolo di \"Marghera\" della tangenziale di Mestre (A57); gli ultimi 3,5\u00a0km sono a quattro corsie su due carreggiate, intervallati da due rotatorie: la prima dopo circa un chilometro realizzata nella primavera del 2014 per favorire una migliore intersezione con la nuova area commerciale alla periferia ovest di Marghera; la seconda all'intersezione con la ex strada statale 11 Padana Superiore. In localit\u00e0 Malcontenta si restringe a carreggiata unica scavalcando il Naviglio del Brenta, e da qui inizia a lambire i limiti terrestri della laguna di Venezia con percorso perfettamente rettilineo e senza attraversare alcun centro abitato; per circa quindici chilometri costeggia sulla sinistra il Taglio Nuovissimo del Brenta, un canale artificiale.\nIn localit\u00e0 Passo della Fogolana, a 27\u00a0km da Marghera, termina il lungo rettilineo e uno svincolo consente l'immissione nella strada statale 516 Piovese diretta a Padova. Percorrendo la striscia di terra compresa tra il corso del fiume Brenta e la laguna, si dirige verso sud-est raggiungendo Chioggia, al limite meridionale della laguna veneta della quale si attraversa un braccio mediante un suggestivo viadotto. Superata la citt\u00e0 con un percorso che la lascia ad est di essa, la strada Romea supera il Brenta-Bacchiglione, prossimo alla foce, e prende direzione sud affiancando la linea ferroviaria Rovigo-Chioggia fino a raggiungere e ad attraversare la frazione di Sant'Anna. A Cavanella d'Adige, ultima frazione del comune di Chioggia, esce dalla provincia di Venezia, scavalca l'Adige ed entra in territorio rodigino nell'area del delta del Po, caratterizzata da un complesso sistema di bracci fluviali e canali che la strada attraversa in successione.\nLa strada tocca Rosolina e Porto Viro, scavalca il Po di Venezia e attraversa Taglio di Po dove, segnando l'esatta met\u00e0 del suo percorso al km 63+400, inizia a percorrere in senso trasversale la maggiore isola deltizia, l'isola di Ariano.\nSuperato il Po di Goro, a Mesola, la SS 309 entra in Emilia-Romagna, precisamente in territorio ferrarese, delimitando ad ovest il parco regionale del Delta del Po. Transita poi per Pomposa, dominata dal campanile della celebre abbazia, e scavalca il Po di Volano, avvicinandosi sempre di pi\u00f9 al litorale adriatico. In prossimit\u00e0 di Comacchio, a Porto Garibaldi, vi si innesta il raccordo autostradale 8 Ferrara-Porto Garibaldi.\nIn localit\u00e0 Bellocchio la strada entra in provincia di Ravenna, lambisce per un breve tratto la valle di Comacchio prima di scavalcare il fiume Reno prossimo alla foce ed entrare nella pineta di San Vitale.\nA pochi chilometri a nord di Ravenna vi \u00e8 una grande Rotonda sopraelevata da cui inizia la statale (km 0,000), e da cui si diparte una diramazione (SS 309 dir), che prosegue divenendo autostrada dopo 5,7\u00a0km (A14 diramazione per Ravenna); la strada ordinaria invece continua entrando in citt\u00e0, dove comincia il percorso sopra descritto di circa 127\u00a0km."}
{"id": "715337", "revid": "1233442", "url": "https://it.wikipedia.org/wiki?curid=715337", "title": "Pir", "text": ""}
{"id": "715338", "revid": "212348", "url": "https://it.wikipedia.org/wiki?curid=715338", "title": "Pir dei britanni", "text": ""}
{"id": "715341", "revid": "1185701", "url": "https://it.wikipedia.org/wiki?curid=715341", "title": "Henrik Pontoppidan", "text": "Insieme a Karl Gjellerup, con il quale divise \"ex aequo\" il Premio Nobel per la letteratura nel 1917, \u00e8 l'esponente pi\u00f9 rappresentativo della narrativa naturalista in Danimarca.\nDella rivoluzione culturale operata da Georg Brandes, Pontoppidan \u00e8 insieme lo storico ed il critico, raccogliendo anche nella propria opera spunti ideologici e influenze di diversa provenienza.\nDalle sue opere risulta un quadro assai penetrante del mondo del suo tempo, che dipinge con appassionata indignazione e, soprattutto negli ultimi libri, con una forte e amara vena satirica."}
{"id": "715342", "revid": "12290", "url": "https://it.wikipedia.org/wiki?curid=715342", "title": "L'Ultima Burba", "text": ""}
{"id": "715344", "revid": "533647", "url": "https://it.wikipedia.org/wiki?curid=715344", "title": "Capoir", "text": ""}
{"id": "715348", "revid": "1745361", "url": "https://it.wikipedia.org/wiki?curid=715348", "title": "Digueillo", "text": "Digueillo (anche Cligueillo o Eligueillo) fu un sovrano leggendario della Britannia, come racconta Goffredo di Monmouth nella \"Historia Regum Britanniae\" (XII secolo). Fu preceduto sul trono dal padre Capoir, mentre gli succedette il figlio Heli. Regn\u00f2 in modo giusto.\nLa forma in gallese del nome \u00e8 \"Llefelys\", pertanto il personaggio potrebbe aver dato origine al Llefelys che compare nel racconto \"Lludd e Llefelys\" incluso nel \"Mabinogion\"."}
{"id": "715351", "revid": "83531", "url": "https://it.wikipedia.org/wiki?curid=715351", "title": "Maurice Prendergast", "text": "Biografia.\nMaurice Brazil Prendergast nacque a St. John's il 10 ottobre 1858.\nNel 1868 la famiglia si trasfer\u00ec a Boston, dove il giovane Maurice fu apprendista da un artista commerciale, facendo cartelloni.\nLe strutture piatte e brillantemente colorate dei manifesti pubblicitari ebbero una profonda influenza sul suo stile, caratterizzandone anche i lavori maturi.\nPer studiare arte, negli anni '80 si trasfer\u00ec a Parigi, dove incontr\u00f2 alcuni artisti inglesi d'avanguardia come Walter Sickert e Aubrey Beardsley.\nConobbe inoltre da vicino lo stile di James Abbott McNeill Whistler, degli impressionisti e dei puntinisti.\nMa furono soprattutto le influenze di \u00c9douard Vuillard e di Pierre Bonnard che spinsero il suo stile verso il post-impressionismo, in cui ampie forme radicalmente semplificate, colorate in modo luminoso e vigoroso, sono disposte in modo quasi ritmico sulla tela.\nDiversi critici d'arte descrissero le sue opere come simili ad arazzi e mosaici.\nNel 1898 Prendergast comp\u00ec un viaggio a Venezia dove ammir\u00f2 da vicino le deliziose scene di genere di Vittore Carpaccio, che lo incoraggiarono verso disposizioni ancor pi\u00f9 complesse e ritmiche.\nDivenne anche uno dei primi pittori americani ad ispirarsi al lavoro di Paul C\u00e9zanne, in relazione ad un uso espressivo della forma e del colore.\nAnche se lavor\u00f2 principalmente con gli acquerelli, nella maturit\u00e0 si orient\u00f2 verso opere ad olio che partivano da abbozzi ad acquerello.\nMaurice Prendergast mor\u00ec a New York il 1\u00ba febbraio 1924."}
{"id": "715353", "revid": "281779", "url": "https://it.wikipedia.org/wiki?curid=715353", "title": "Odore (micologia)", "text": "Per odore di un fungo si intende la percezione olfattiva degli effluvi che esalano dal suo carpoforo. Esso pu\u00f2 essere utile per la determinazione delle specie unitamente all'osservazione degli altri caratteri macroscopici.\nOltre a tutta una serie di funghi che hanno il caratteristico odore cosiddetto \"fungino\", inodori o simili, esiste un'ampia variet\u00e0 di specie che possiedono odori particolari che le caratterizzano. Per questo motivo, in alcuni casi, il solo odore pu\u00f2 essere sufficiente a determinare in maniera inequivocabile una determinata specie. \nAlcuni odori sono facilmente identificabili, poich\u00e9 si possono correlare a quelli di fiori, piante o di sostanze comuni, altri, invece, non sono facili da determinare per la loro complessit\u00e0. L'odore di un fungo spesso pu\u00f2 venir meno per cause diverse (climatiche, ambientali, etc...), e cos\u00ec pu\u00f2 succedere che una specie di solito caratterizzata da un particolare odore, pu\u00f2 presentarsi completamente inodore.\nPer poter apprezzare meglio l'odore di un fungo \u00e8 preferibile farlo su esemplari appena raccolti, tagliando o strofinando tra le dita le varie parti del carpoforo, specialmente le lamelle e la carne. \nNell'annusare un fungo \u00e8 consigliabile aspirarne brevemente l'odore e ripetere l'operazione pi\u00f9 volte a breve distanza di tempo. \nNei casi di odore tenue, \u00e8 invece utile chiudere alcuni esemplari in un sacchetto di plastica o in un vasetto di vetro per qualche minuto; in tale maniera si concentra l'odore e lo si pu\u00f2 percepire pi\u00f9 facilmente all'apertura del contenitore.\nTipo di odore.\nSi elencano di seguito gli odori pi\u00f9 comunemente riscontrabili nei funghi, e i nomi di alcune specie in cui si presentano. \nAcetilene.\nCortinarius argutus\n, Tricholoma album\n, Tricholoma bufonium\n, Tricholoma sulphureum\n, Tricholoma pseudoalbum\n, Tuber magnatum\n, Tuber macrosporum\nAceto.\nBoletus calopus, Ramaria botrytis\nAglio.\nLepiota acutesquamosa, Marasmius alliaceus, Marasmius scorodonius, Marasmius prasiosmus, Marasmius foetidus, Gautieria morchelliformis, Gautieria otthii, Micromphale perforans.\nAnice.\nAgaricus arvensis, Agaricus comptulus, Agaricus sylvicola, Agaricus essettei, Clitocybe anisata, Clitocybe fragrans, Clitocybe odora, Clitocybe obsoleta, Clitocybe suaveolens, Cortinarius hinnuloides, Cortinarius odorifer, Gloeophyllum odoratum, Hydnellum suaveolens, Lentinellus cochleatus, Lentinus lepideus, Russula fragrantissima, Trametes suaveolens\nAnimale.\nCortinarius traganus\nBalsamico.\nRientra in questa categoria una vasta gamma di odori balsamici, da quello di resina, di cuoio, di cedro a quello mentolato.\nBankera fuligineoalba\n, Camarophyllus russocoriaceus\n, Clitocybe menthiodora\n, Cortinarius violaceus\n, Cortinarius sanguineus\n, Cortinarius subtortus\n, Hygrophorus poetarum (medicinali)\n, Hygrophorus pudorinus\n, Inocybe dulcamara\n, Inocybe calamistrata\n, Lepiota felina\n, Pholiota alnicola\n, Russula badia\n, Russula lepida\nBucato(biancheria pulita).\nAmanita solitaria\n, Amanita vittadinii (giovane)\n, Amanita boudieri\n, Amanita echinocephala\n, Melanoleuca grammopodia\nBurro o panna.\nClitocybe inornata, Collybia butyracea, Lentinus tigrinus.\nCapra.\nCortinarius camphoratus\n, Cortinarius traganus\n, Lycoperdon pyriforme\n, Lycoperdon foetidum\nCavolo.\nBoletus satanas, Gymnopus hariolorum, Collybia impudica, Cortinarius brassicolens, Marasmius foetidus, Marasmius brassicolens, Thelephora palmata\nCetriolo.\nBiannularia imperialis\n, Tricholoma focale\n, Tricholoma pessundatum\nCaff\u00e8.\nLactarius helvus, Ramaria pallida\nCianico.\nClitocybe gibba\n, Marasmius oreades\n, Phaeolepiota aurea\n, Pseudoclitocybe cyathiformis\nCimice.\nHygrocybe quieta, Lactarius atlanticus, Lactarius camphoratus, Lactarius cimicarius, Lactarius cremor, Lactarius mitissimus, Lactarius quietus, Lactarius serifluus, Tricholoma groanense.\nCumarinico (cicoria).\nCortinarius anomalus\n, Gautieria graveolens\n, Lactarius camphoratus\n, Hydnaceae spp.\n, Phellodon niger\n, Phellodon tomentosus\nDolce.\nCortinarius torvus, Rhodophyllus icterinus\nDolce acidulo.\nClitocybe alexandri, Clitocybe olearia, Clitocybe tabescens, Leucopaxillus acerbus, Leucopaxillus tricolor, Dermocybe jurana, Boletus poikilochromus\nErba tagliata.\nMelanoleuca evenosa\nEscrementi.\nClathrus cancellatus\n, Mutinus caninus\n, Leucopaxillus elegans\n, Phallus impudicus\n, Phallus hadriani\n, Lysurus gardneri\nFarina (pasta del pane).\nAgrocybe praecox\n, Agrocybe aegerita\n, Calocybe ionides\n, Catathelasma imperiale\n, Clitocybe cerussata\n, Clitocybe connata\n, Clitocybe gambosa\n, Clitopilus prunulus \n, Cortinarius aleuriosmus\n, Cortinarius dionysae\n, Entoloma sinuatum\n, Entoloma clypeatum\n, Hohenbuehelia geogenia\n, Hohenbuehelia petaloides\n, Hydnellum coeruleum\n, Hydnum aurantiacum\n, Hygrophorus metapodius\n, Hygrophorus nemoreus\n, Hygrophorus pleurotoides\n, Lepista paradoxa\n, Limacella spp.\n, Lyophyllum georgii\n, Mycena inclinata\n, Mycena galericulata\n, Omphalotus olearius\n, Pleurotus cornucopiae\n, Pleurotus eryngii\n, Polyporus squamosus\n, Porpoloma pes-caprae\n, Rhodocybe truncata\n, Sarcodon joeides\n, Sarcodon versipellis\n, Tephrocybe rancida\n, Tricholoma aurantium\n, Tricholoma albobrunneum\n, Tricholoma flavobrunneum\n, Tricholoma focale\n, Tricholoma populinum\n, Tricholoma portentosum\n, Tricholoma scalpturatum\n, Tricholoma sejunctum\n, Tricholoma pardinum\n, Tricholoma columbetta\n, Tricholoma sejunctum\n, Volvariella bornbycina\n, Entoloma lividum\n, Entoloma aprile\n, Entoloma sepium\n, Entoloma saundersi\n, Rhodopaxillus truncatus\n, Rhodopaxillus glaucocanus\n, Tricholoma vaccinum\n, Tricholoma pardinum\n, Tricholoma scalpturatum\n, Tricholoma argyraceum\n, Tricholoma orirubens\nFiori.\nHygrophorus gliocyclus\n, Hygrophorus pudorinus\n, Hygrophorus hyacinthinus\n, Pluteus patricius\n, Cortinarius odoratus\n, Cortinarius percomis (fiori di arancio)\n, Inocybe pyriodora\n, Inocybe corydalina\n, Lepista irina (iris o violetta)\n, Leucopaxillus paradoxus (iris)\n, Russula risigallina (rosa)\n, Russula maculata (rosa)\nFormaggio (Camembert).\nHygrophorus penarius, Tricholoma caligatum\nFormica.\nHygrophorus chrysaspis\nFruttato.\nAgrocybe aegerita\n, Boletus chrysentheron\n, Boletus appendiculatus\n, Boletus fragrans\n, Boletus purpureus\n, Cantharellus cibarius\n, Cantharellus lutescens\n, Calocybe persicina\n, Clitocybe nebularis\n, Cortinarius amoenolens\n, Cortinarius percomis\n, Cortinarius diosmus\n, Cortinarius nemorensis\n, Cortinarius purpurascens\n, Cortinarius talus\n, Craterellus cornucopiodes\n, Dryodon cirrhatum\n, Dryodon erinaceum\n, Entoloma ameides\n, Hebeloma hiemale\n, Inocybe bongardii\n, Inocybe abietis\n, Lactarius sanguifluus, Lactarius glyciosmus\n, Lactarius fuscus\n, Lactarius porninsis, Lactarius citriolens\n, Lepiota helveola\n, Lepista nuda\n, Lepista panaeola\n, Pholiota alnicola\n, Hygrophorus russula\n, Inocybe bongardi\n, Inocybe cookei\n, Inocybe corydalina\n, Inocybe haemacta\n, Inocybe patouillardii\n, Inocybe piriodora\n, Lactarius deliciosus\n, Lactarius porninsis (buccia di arancia)\n, Lactarius scrobicolatus\n, Lactarius salmonicolor\n, Lactarius sanguifluus\n, Lactarius semisanguifluus\n, Lactarius torminosus (mela acerba)\n, Lactarius vinosus\n, Lactarius zonarius\n, Lepiota pseudofelina\n, Leucopaxilus acerbus (mela acerba)\n, Leucopaxilus macrocephalus (nauseante)\n, Pholiota destruens\n, Pluteus cervinus (Cocomero)\n, Russula claroflava\n, Russula delica\n, Russula fellea\n, Russula mairei\n, Russula pectinata (fetido)\n, Russula queletii\n, Russula solaris\n, Russula torulosa (mela cotta)\n, Volvaria speciosa (Cocomero)\n, Volvaria gloiocephala (Cocomero)\n, Volvaria volvacea (Cocomero)\nGeranio o Pelargonio.\nCortinarius paleifer\n, Cortinarius paleaceus\n, Flammulina velutipes\n, Inocybe geraniodora\n, Inocybe pelargonium\n, Lactarius blurnii\n, Lactarius mairei\n, Lepiota felina\n, Russula atropurpurea\n, Russula firmula\n, Russula decipiens\n, Volvariella murinella\nInchiostro o fenolo.\nAgaricus meleagris\n, Agaricus placomyces\n, Agaricus praeclaresquamosus\n, Agaricus radicatus\n, Agaricus xanthodermus\n, Scleroderma areolatum\n, Scleroderma citrinum\n, Scleroderma verrucosum\n, Scleroderma vulgare\n, Calvatia utriformis\n, Cortinarius obtusus\n, Russula amethystina\n, Russula turci\nIndefinibile (tipico).\nAgrocybe aegerita (giovane), Choeromyces meandriformis, Clitocybe maxima, Clitocybe geotropa, Clitocybe infundibuliformis, Clitocybe nebularis, Cortinanus praestans, Cystoderma amianthinum, Leucopaxillus giganteus, Leucopaxillus paradoxus, Lepiota castanea, Lepiota cristata, Lentinus lepideus (dolce disgustoso), Marasmius oreades, Flammula alnicola\nLegno marcescente (odore fungino).\nAgaricus campestris ed altri, Collybia fusipes\nliquirizia.\nGautieria graveolens, Hydnaceae, Sarcodon imbricatus\nMandorle amare.\nHebeloma radicosum\n, Agaricus silvicola\n, Clitocybe alexandri\n, Hygrophorus agathosmus\n, Hygrophorus odoratus\n, Inocybe hirteiia\n, Russula illota\n, Russula laurocerasi (disgustoso)\n, Inocybe boltonii\n, Pholiota populinea\nMetano.\nTuber spp.\n, Elaphomyces granulatus\nMiele.\nClitocybe geotropa, Cortinarius allutus, Cortinarius melliolens, Cortinarius purpurascens, Hygrocybe reidii, Hygrophorus camarophyllus, Russula mairei, Cortinarius multiformis, Russula melliolens\nMuffa.\nCortinarius hinnuleus, Cortinarius coerulescens, Cystoderma carcharias, Hygrocybe fornicata, Inocybe cervicolor, Inocybe godeyi, Ramaria fennica\nMuschio.\nTuber aestivum, Tuber brumale, Tuber melanosporum\nNocciola.\nAgaricus campestris\n, Agaricus hortensis\n, Agrocybe aegerita (giovane)\n, Macrolepiota procera\n, Marasmius oreades\n, Oudemansiella longipes\n, Lepiota excoriata\nPepe.\nTricholoma atrosquamosum\nPesce.\nAgaricus bernardi\n, Amanita ovoidea\n, Entoloma hirtipes\n, Inocybe pisciodora\n, Inocybe sambucina\n, Lactarius volemus\n, Lactarius oedematopus\n, Lactarius corrugis\n, Lactarius plumbeus\n, Macrocystidia cucumis\n, Russula chloroides\n, Russula delica\n, Russula erythropus\n, Russula faginea\n, Russula pseudodelica\n, Russula xerampelina\nPutrido.\nPhallaceae, Amanita phalloides (vecchia), Amanita verna (vecchia)\nRafano.\nCortinarius scutulatus\nRancido.\nAmanita phalloides\n, Amanita verna\n, Clitocybe cerussata\n, Clitocybe dealbata (forte)\n, Clitocybe inornata\n, Clitocybe rivulosa\n, Clitocybe hydrogramma\n, Cortinarius hinnuleus\n, Cortinarius variecolor\n, Melanoleuca cognata\n, Melanopus squamosus\n, Pleurotus ulmarius\n, Rhodopaxillus sordidus\n, Tricholoma album\nRapa.\nAmanita citrina\n, Amanita porphyria\n, Amanita spissa\n, Biannulana imperialis (a volte)\n, Cortinarius cinnamomeus\n, Cortinarius cotoneus\n, Cortinarius duracinus\n, Cortinarius rapaceus\n, Cortinarius venetus\n, Hebeloma mesophaeum\n, Hebeloma crustuliniforme\n, Hebeloma sinapizans\n, Inocybe geophylla\n, Inocybe patouillardii\n, Mycena pelianthina\n, Mycena pura\n, Mycena rosea\n, Tricholoma bresadolanum\n, Tricholoma vaccinum\nResina.\nHygrophorus pudorinus\nRodilegno.\nHygrophorus cossus\n, Hygrophorus melizeus\n, Hygrophorus eburneus\n, Hygrophorus carpini\n, Hygrophorus chrysodon\n, Hygrophorus rugatus\n, Inocybe hirsuta\n, Lactarius volemus\n, Russula amoena\n, Russula amoenicolor\n, Russula violeipes\nSapone di Marsiglia.\nHebeloma subsaponaceum\n, Ramaria pallida\n, Tricholoma saponaceum\n, Russula foetens\n, Entoloma nidorosum\nSpermatico.\nInocybe pusio, Inocybe geophylla, Inocybe godeyi, Inocybe fastigiata, Inocybe atripes, Verpa bohemica\nUrina di gatto.\nArmillaria mellea\nVarechina (Ipoclorito).\nDisciotis venosa, Entoloma nidorosum, Hygrocybe nitrata, Hygrocybe ingrata, Hygrocybe ovina, Mycena alcalina, Mycena niveipes, Mycena strobilicola, Mycena viridimarginata\nZucchero caramellato.\nCortinarius sacchariosmus, Cystolepiota sacchariolens, Hebeloma sacchariolens"}
{"id": "715354", "revid": "4", "url": "https://it.wikipedia.org/wiki?curid=715354", "title": "When the ship comes in", "text": ""}
{"id": "715356", "revid": "1725819", "url": "https://it.wikipedia.org/wiki?curid=715356", "title": "Dfree", "text": "Dfree \u00e8 uno dei multiplex della televisione digitale terrestre a copertura nazionale presenti nel sistema DVB-T italiano. Appartiene a Prima TV, societ\u00e0 del finanziere tunisino Tarak Ben Ammar.\nCaratteristiche.\nIl mux Dfree trasmette in SFN sul canale 50 della banda UHF V in Umbria, Campania, Basilicata e Calabria, sul canale 23 della banda UHF IV in Valle d'Aosta e Liguria, sui canali 23 della banda UHF IV e 37 e 50 della banda UHF V in Piemonte, Lombardia e Lazio, sui canali 24 e 31 della banda UHF IV in Trentino-Alto Adige, sui canali 24 della banda UHF IV e 37 e 50 della banda UHF V in Veneto e Friuli-Venezia Giulia, sui canali 37 e 50 della banda UHF V in Emilia-Romagna, Marche, Abruzzo, Molise, Puglia e Sicilia, sui canali 23 della banda UHF IV e 50 della banda UHF V in Toscana e sui canali 23 e 24 della banda UHF IV in Sardegna.\nServizi televisivi.\nSul multiplex Dfree sono presenti canali televisivi in chiaro editi da Mediaset e di altri editori."}
{"id": "715359", "revid": "125277404", "url": "https://it.wikipedia.org/wiki?curid=715359", "title": "Sean Gunn", "text": "Biografia.\nNato e cresciuto a St. Louis, Missouri, Sean Gunn nasce in una famiglia cattolica irlandese con altri quattro fratelli ed una sorella. \u00c8 il fratello minore di James Gunn e di Patrick Gunn.\nSean frequenta la \"Roman Catholic St. Louis University High School\", si diploma nel 1992 e si iscrive alla \"Goodman School of Drama at DePaul University\". Dopo essersi laureato entra a far parte di una compagnia teatrale con alcuni amici.\nNel 2000 Sean recita nel primissimo episodio del telefilm nel ruolo di \"Mick\". Il primo episodio and\u00f2 cos\u00ec bene che Sean viene scritturato per interpretare il ruolo di \"Kirk Gleason\" nel telefilm \"Una mamma per amica\", uno dei pi\u00f9 eccentrici abitanti di \"Stars Hollow\". Dal 2002 Sean \u00e8 un membro regolare del cast.\nMentre interpreta il ruolo di Kirk Gleason, Sean prende parte anche ad altri telefilm in ruoli minori, ad esempio \"Angel\", \"Una famiglia del terzo tipo\", \"Prima o poi divorzio!\" e \"Andy Ritcher Controls the Universe\".\nNel 2003 Gunn \u00e8 il protagonista della featurette \"The Man Who Invented the Moon\", diretto da John Cabrera, suo compagno di scuola alla \"Goodman School Drama\" e attore nella serie televisiva Una mamma per amica. Sean e John sono stati stretti colleghi artistici fin dai tempi scolastici a Chicago negli anni novanta.\nNel 2012 partecipa alla terza puntata della quarta serie di Glee.\nInterpreta il personaggio di Kraglin e d\u00e0 le movenze al procione alieno Rocket Raccoon (realizzato in CGI e doppiato da Bradley Cooper) nei film \"Guardiani della Galassia\" e \"Guardiani della Galassia Vol. 2\".\nDoppiatori italiani.\nDa doppiatore \u00e8 sostituito da:"}
{"id": "715363", "revid": "519091", "url": "https://it.wikipedia.org/wiki?curid=715363", "title": "Ermanno Aebi", "text": "Biografia.\nBench\u00e9 fosse di origine svizzera, durante la prima guerra mondiale prest\u00f2 servizio militare nell'esercito italiano.\nDopo il ritiro dall'attivit\u00e0 sportiva fu industriale.\nIl figlio Giorgio, nato nel 1923, \u00e8 stato anche lui calciatore, giocando nella stagione 1946-1947 sette partite in Serie A con il Genoa.\nCarriera.\nGiocatore.\nClub.\nNato a Milano da padre svizzero e madre italiana, dopo aver imparato lo sport in un college a Neuch\u00e2tel, a 16 anni venne convinto dall'allora presidente dell'Internazionale Giovanni Paramithiotti ad aggregarsi alla neonata societ\u00e0 nerazzurra, dove gi\u00e0 militavano molti giocatori svizzeri, per lo pi\u00f9 commercianti e impiegati di filiali locali di aziende elvetiche. Gioc\u00f2 la sua prima partita in maglia nerazzurra il 10 aprile 1910 contro il Torino (vittoria dell'Inter per 7-2).\nImpiegato come interno destro dalle spiccate doti offensive, eccelleva nel gioco di testa, per cui era molto pericoloso nei calci d'angolo, che sfruttava con successo. Contribu\u00ec alla vittoria del primo scudetto nerazzurro nel 1910, giocando la finalissima contro la Pro Vercelli. Risult\u00f2 poi decisivo nella conquista del secondo tricolore dieci anni dopo, segnando ben 19 reti in 21 partite.\nIn dodici anni in maglia nerazzurra gioc\u00f2 complessivamente 142 partite, segnando 106 reti e rimanendo tuttora il nono miglior marcatore della squadra milanese. L'Inter fu la sua unica squadra, anche se nel maggio del 1917 accett\u00f2 di partecipare a due amichevoli con la casacca del (realizzando, tra l'altro, due reti). A causa dell'intelligenza tattica e dell'eleganza del suo stile, gli venne affibbiato il nomignolo di \u00abSignorina\u00bb.\nNazionale.\nAebi fu il primo oriundo ad indossare la maglia della nazionale italiana, scendendo in campo in due occasioni. L'esordio avvenne il 18 gennaio 1920, quando l'Italia gioc\u00f2 contro la Francia al Velodromo Sempione di Milano, e contribu\u00ec con tre reti alla vittoria degli azzurri per 9-4. Gioc\u00f2 la sua seconda e ultima partita in maglia azzurra il 28 marzo 1920 a Berna nella sconfitta contro la Svizzera per 3-0; dal 1949 fu anche selezionatore degli azzurri con Ferruccio Novo e Roberto Copernico, con l'incarico di curare anche le giovanili.\nArbitro.\nA fine carriera divenne arbitro, dirigendo anche partite della massima categoria."}
{"id": "715365", "revid": "287204", "url": "https://it.wikipedia.org/wiki?curid=715365", "title": "Il racconto del cuoco", "text": "Il prologo e il racconto del cuoco (\"The Cook's Prologue and Tale\") \u00e8 la quarta novella scritta da Geoffrey Chaucer all'interno dei \"Racconti di Canterbury\".\nIl racconto termina dopo il 56\u00ba verso, risultando incompleto.\nTrama.\nIl Cuoco, divertito particolarmente dalla \"novella del Fattore\", si offre di raccontare un'altra divertente storia. Il racconto narra di un apprendista, di nome Perkyn, che beve e balla cos\u00ec tanto, da essere soprannominato \"Perkyn Reveller\" (\"Perkyn il casinaro\").\nIl padrone di Perkyn decise che avrebbe preferito che il suo apprendista andasse a fare baldoria anzich\u00e9 restare a casa portando gli altri servi sulla cattiva strada. Perkyn cos\u00ec organizz\u00f2 di stare con un amico, a cui piaceva bere e giocare d'azzardo e che aveva come moglie una prostituta."}
{"id": "715370", "revid": "123670275", "url": "https://it.wikipedia.org/wiki?curid=715370", "title": "The Recycler", "text": "The Recycler \u00e8 un settimanale di piccoli annunci di Los Angeles fondato da Gunter e Nancy Schaldach nel 1973.\nBreve storia.\nNato nel 1973, il quotidiano spost\u00f2 la sua sede nel 1988 dal centro di Los Angeles a Silverlake in seguito al decesso in un incidente stradale del proprietario di allora. Fu poi acquistato dalla Times Mirror Co. che punt\u00f2 sull'ampliamento della sezione degli annunci pubblicitari, che ancor oggi \u00e8 il punto di forza della rivista."}
{"id": "715373", "revid": "125925806", "url": "https://it.wikipedia.org/wiki?curid=715373", "title": "Edoardo Agnelli (imprenditore 1892)", "text": "Biografia.\nFiglio di Giovanni Agnelli, il fondatore della FIAT, di Clara Boselli e fratello di Aniceta Caterina, nacque a Verona dov'era di guarnigione il padre, in quel periodo ufficiale di cavalleria. Si laure\u00f2 in giurisprudenza e partecip\u00f2 alla prima guerra mondiale come ufficiale di cavalleria, facendo anche da conducente \u2014 allora un'attivit\u00e0 poco diffusa \u2014 al generale Luigi Cadorna. Dopo la laurea viaggi\u00f2 in tutto il mondo per arricchire la propria cultura in campo industriale e, una volta tornato in Italia, occup\u00f2 diverse cariche tra cui le vicepresidenze della FIAT, delle Officine di Villar Perosa e del Consiglio Provinciale dell'Economia, e le presidenze dei consigli di amministrazione dei quotidiani \"La Stampa\" e \"Giornale del Pinerolese\".\nAppassionato di sport, ricopr\u00ec la carica di vicepresidente del Foot-Ball Club Juventus all'inizio degli anni 1920, durante la gestione di Gino Olivetti, finch\u00e9 nel 1923 ne divenne presidente, incarico che manterr\u00e0 per i seguenti dodici anni. Sotto il suo mandato instaur\u00f2 il primo sodalizio imprenditoriale-sportivo nel Paese \u2014 tuttora in vigore \u2014 e fece del club, in ambito sportivo, la stella del calcio italiano con la vittoria di sei campionati nazionali in dieci anni, di cui cinque consecutivi, nonch\u00e9 una delle migliori squadre europee del periodo interbellico, oltre a farla diventare una delle prime societ\u00e0 sportive peninsulari \"ante litteram\" introducendo, dopo averla ristrutturata a livello aziendale, un insieme di rinnovati criteri manageriali ispirati al contemporaneo fordismo e all'organizzazione interna della FIAT includendo un peculiare modello gestionale noto \"a posteriori\" come lo \"Stile Juventus\"; oltrech\u00e9 dotare d'illuminazione artificiale \u2014 primo esempio in Italia \u2014 lo stadio di Corso Marsiglia costruito durante la gestione precedente; inoltre diede nuovo impulso all'attivit\u00e0 polisportiva gi\u00e0 in essere in casa juventina a fine XIX secolo, diversificandone il raggio d'azione in discipline quali bocce e tennis racchiuse sotto l'egida della nuova Juventus \u2013 Organizzazione Sportiva S.A. (in cui conflu\u00ec la stessa squadra calcistica). Ricopr\u00ec infine un ruolo decisivo nella svolta verso il professionismo del calcio italiano, promuovendo l'idea di un campionato unificato su scala nazionale (simile a quello inglese), proposta che dar\u00e0 origine nel 1926 alla Carta di Viareggio e alla Divisione Nazionale.\nFonda anche una stazione invernale che diverr\u00e0 presto prestigiosa e famosa: il Sestri\u00e8re, dal nome dell'omonimo colle, a cui si giunge dal paese di origine della famiglia Agnelli, Villar Perosa, sita poco pi\u00f9 oltre Pinerolo sulla omonima statale (la 23), che a partire da Pinerolo sale lungo la sinistra orografica del Chisone.\nUn grave incidente stronc\u00f2 la vita, a soli 43 anni, dell'erede di Giovanni Agnelli. Il 14 luglio 1935, una calda domenica estiva, Edoardo rientrava da Forte dei Marmi con l'idrovolante del padre, un Savoia-Marchetti S.80 pilotato dall'asso dell'aviazione Arturo Ferrarin; diretto a Genova per poi raggiungere Torino in treno, durante l'ammaraggio all'idroscalo i galleggianti del velivolo urtarono un tronco vagante sullo specchio d'acqua e il mezzo si ribalt\u00f2: il pilota ed Edoardo rimasero illesi ma quest'ultimo si alz\u00f2 in piedi nell'abitacolo, posto sotto al motore montato su una gondola, e mor\u00ec colpito alla nuca dall'elica rimasta in movimento \u2014 in conseguenza dell'incidente, la casa produttrice modific\u00f2 la struttura dell'aereo spostando il motore in posizione meno pericolosa.\nMatrimonio e discendenza.\nEdoardo spos\u00f2 Virginia Bourbon del Monte, principessa di San Faustino, dalla quale ebbe sette figli:"}
{"id": "715375", "revid": "78273", "url": "https://it.wikipedia.org/wiki?curid=715375", "title": "Mel B", "text": ""}
{"id": "715378", "revid": "767487", "url": "https://it.wikipedia.org/wiki?curid=715378", "title": "Coppia di basi", "text": "Le coppie di basi o paia di basi (abbreviate come pb o, dall'inglese base pair, bp o bps) sono comunemente utilizzate come misura della lunghezza fisica di sequenze di acidi nucleici a doppio filamento. Spesso, data la grande dimensione dei genomi, viene utilizzata l'unit\u00e0 kbp (k sta per kilo), pari a mille paia di basi.\nIl numero di paia di basi rappresenta il numero di coppie di basi azotate che contiene il filamento in analisi. Ogni paio di basi \u00e8 tenuto insieme attraverso legami idrogeno che si instaurano tra le molecole, ricche di azoto. Tra adenina e timina o uracile si formano due legami; tra citosina e guanina tre."}
{"id": "715379", "revid": "599013", "url": "https://it.wikipedia.org/wiki?curid=715379", "title": "Nih", "text": ""}
{"id": "715380", "revid": "125589263", "url": "https://it.wikipedia.org/wiki?curid=715380", "title": "PMR 446", "text": "PMR446 (\"Personal Mobile Radio\", 446 MHz) \u00e8 un servizio allocato su una banda radio nella gamma UHF, liberamente utilizzabile senza licenza in molti paesi dell'Unione europea. La frequenza 446\u00a0MHz \u00e8 destinata a un utilizzo collettivo in ambito privato, in assenza di sistemi di protezione e di ponti radio/ripetitori di qualsiasi genere, che ne cambierebbero lo stato d'uso.\nI sistemi PMR 446 sono cosa completamente diversa dai sistemi PMR (privo del termine \"446\"): quest'ultimo \u00e8 sigla di \"Professional Mobile Radio\" o \"Private Mobile radio,\" e indica i sistemi via radio, cosiddetti civili, utilizzati ad esempio dalle forze dell'ordine, da enti o societ\u00e0.\nLa storia.\nNegli Stati Uniti d'America, dopo la fine della seconda guerra mondiale, la Commissione Federale sulle Comunicazioni (FCC) autorizz\u00f2 l'utilizzo di parte della banda UHF (tra i 460 e i 470\u00a0MHz) per servizi radio personali, o come normalmente conosciuti, Citizens' Band radio. Furono definite le classi di apparati CB, A e B, i secondi, con meno potenza e canali a disposizione, e quindi, requisiti tecnici meno stringenti. La tecnologia dell'epoca per\u00f2 non permetteva di costruire apparati poco costosi, per cui successivamente vennero autorizzate nuove frequenze per i servizi radio personali attorno ai 27\u00a0MHz, e con grande successo, vista la maggior semplicit\u00e0 costruttiva degli apparati. Nel 1973, grazie all'approvazione dell'articolo 334 del D.P.R. n\u00b0 156/73, in Italia viene legalizzato l'uso della frequenza per apparati sulla Banda cittadina, inizialmente con l'uso di 23 canali, poi aumentati, per usi generali, prima a 34 e poi a 40. Negli Stati Uniti i servizi CB di tipo A e B nel tempo si sono evoluti rispettivamente nei servizi General Mobile Radio Service (GMRS) e Family Radio Service (FRS).\nIn Italia, negli anni novanta, vengono autorizzati 24 canali vicini alla frequenza dei 43\u00a0MHz, solo per uso specifico e quindi in maniera simile al GMRS statunitense, ma, date le caratteristiche della frequenza, con necessit\u00e0 di antenne di una certa dimensione e l'impossibilit\u00e0 di uso dei ponti ripetitori. Al contrario del GMRS, questo servizio ha condotto verso un utilizzo piuttosto limitato se non per l'uso di telemetria e radiocomando. Mancava comunque un sistema simile al FRS, di uso pi\u00f9 personale e semplice. In Europa le frequenze utilizzate dal sistema statunitense erano gi\u00e0 occupate da altri servizi PMR, mentre la banda attorno ai 446\u00a0MHz era stata lasciata libera dai sistemi di telefonia mobile cellulare di prima generazione e quindi scelta a livello europeo, per l'equivalente europeo del servizio FRS, anche se in effetti pi\u00f9 limitato, per potenze e canali utilizzabili.\nLe apparecchiature PMR446 in commercio si possono suddividere in due gruppi differenti per caratteristiche costruttive. Da un lato abbiamo apparecchiature di basso costo destinate a utilizzatori saltuari e con necessit\u00e0 semplici (escursionisti, sciatori ecc.). Dall'altro lato sono state introdotte sul mercato radio costruite da produttori di sistemi PMR destinate ad un pubblico pi\u00f9 professionale ed esigente (pescatori, protezione civile, artigiani) che preferisce avere apparecchiature affidabili e robuste, anche se pi\u00f9 costose.\nEsistono sia modelli omologati sia modelli che incorporano, oltre alla banda PMR 446, anche quella LPD 433; i cosiddetti apparati \"bibanda\". Tali apparati sono, per ovvie ragioni, pi\u00f9 versatili, e solo di poco pi\u00f9 costosi dei modelli omologati per l'utilizzo su una sola banda. Gli LPD dispongono di 69 canali.\nIl PMR 446 oggi.\nGrazie al basso costo delle apparecchiature e alle ridottissime dimensioni rispetto agli apparati tradizionali ha indotto molti enti pubblici, governativi e privati al loro utilizzo per le comunicazioni a breve distanza senza impegno delle frequenze operative ordinarie dell'Ente di appartenenza.\nPer legge la potenza di un PMR446 non deve superare i 500\u00a0mW ERP e gli apparati radio devono avere un'antenna integrata e inamovibile.\nIn pratica la distanza massima di collegamento a livello stradale (H = 1,50 m) \u00e8 di circa 5\u00a0km in assenza di ostacoli. Su queste frequenze i fenomeni tipici della propagazione ionosferica e troposferica sono trascurabili. Salendo di altezza la copertura ottica pu\u00f2 incrementare considerevolmente fino ad effettuare collegamenti con stazioni poste anche a decine e decine di km di distanza con buona qualit\u00e0 di segnale. In alta montagna e in assenza di ostacoli la portata ottica potrebbe raggiungere alcune centinaia di chilometri.\nIl record italiano di collegamento \u00e8 stato fatto il 16 luglio 2006 con una distanza di 330\u00a0km dal Monte Cimone-Appennino Modenese (a 2200\u00a0m slm) al Monte Canin (a 2000\u00a0m s.l.m.) Alpi Giulie, utilizzando un apparato Oregon TP329 originale dagli operatori bolognesi 1HALF e 1HMAN.; la trasmissione \u00e8 stata veicolata in diretta su internet - su sistema gateway EQSO - attraverso una postazione radiomobile collegata ad un pc portatile con connessione cellulare Gsm / Gprs sulle prime alture di Bologna (Eremo di Tizzano).\nAltre sperimentazioni, da parte di gruppi di appassionati, hanno condotto alla creazione di una apposita rete internet di gateway radio-voip sparsi sul territorio europeo con il software gratuito FRN o EQSO, che permette di collegare una radio, via vox, per mezzo di un cavo alla scheda audio di un PC che funge da client/server e dare accesso ad altri utenti a vari chilometri di distanza dall\"'access point\" radio, potendo dialogare con corrispondenti in tutta Italia/Europa.\nInoltre, in alta montagna, sono stati posizionati dei \"parrot\" (pappagalli digitali) sperimentali, che registrano le conversazioni per 60 secondi su un canale/tono predisposto e li ritrasmettono - in differita - coprendo distanze notevoli. Tale artifizio radio risulta particolarmente interessante proprio per lo scopo dilettantistico della sperimentazione delle onde UHF, del bassissimo costo di realizzazione (circa 100\u00a0\u20ac) e dalla facilit\u00e0 di realizzazione che non necessita di approfondite conoscenze tecniche.\nPMR in Italia.\nIn Italia l'utilizzo di apparati radio PMR-446 \u00e8 libero e senza costi, sebbene questi debbano essere omologati secondo normativa.\nA seguito della pubblicazione in Gazzetta Ufficiale dell'Art. 38 comma 1, lettere E, G del DL n.76 del 16/07/2020 \"Misure di semplificazione per reti e servizi di comunicazioni elettroniche\" viene soppresso l'obbligo di rendere la dichiarazione di inizio attivit\u00e0 e di conseguenza non \u00e8 pi\u00f9 dovuto il versamento del contributo annuo di \u20ac12,00 sia per PMR.446 che per CB.\nIn Italia la vigente normativa vieta esplicitamente l'utilizzo di qualsiasi infrastruttura fissa (gateway, parrot, stazioni base, etc.), anche se costruite con apparati omologati.\nSono attive iniziative volte a utilizzare la banda PMR-446 per scopi di sicurezza in montagna (quali emergenza e prevenzione), o per creare una rete sperimentale alternativa di protezione civile d'emergenza. \u00c8 inoltre attivo un progetto nazionale di informazione culturale e di sostegno emergenziale che utilizza apparati PMR446 e CB.\n\u00c8 bene specificare che tali progetti, sebbene di carattere nazionale e che ricevano la collaborazione di organizzazioni quali la Protezione Civile e il CAI, sono sorrette da volontari e non assicurano una costante ed estesa rete di soccorso nelle zone alpine. Inoltre, sebbene queste realt\u00e0 utilizzino determinate frequenze per operare, non sono di loro competenza o sono state assegnate loro in via esclusiva. Pertanto chiunque pu\u00f2 utilizzare tali frequenze (le frequenze PMR-446 sono di libero utilizzo, come detto sopra).\nFrequenze utilizzate.\nSono a disposizione otto canali spaziati di 12,5\u00a0kHz. La potenza massima ammessa \u00e8 di 0,5\u00a0W ERP e gli apparati devono essere dotati di un'antenna non rimovibile e non intercambiabile.\nAttualmente, sugli 8 canali previsti dalla normativa coesistono contemporaneamente tutte le possibili comunicazioni in corso e in caso di intenso traffico locale possono verificarsi interferenze e sovrapposizioni. L'utilizzo del CTCSS (subtono analogico), e in alcuni apparati del Digital Code Squelch (DCS), permette di filtrare la comunicazione su un canale in modo tale che solo l'apparato ricevente che usa un dato canale e uno specifico subtono (o codice CTCSS o DCS) venga desilenziato per una specifica comunicazione e ci\u00f2 a tutto beneficio contro le inevitabili interferenze, fermo restando che comunque potrete essere ugualmente ascoltati da terzi (se sintonizzati al medesimo subtono oppure se i subtoni per quel specifico canale \u00e8 disabilitato o non trasmesso).\nIl piano nazionale di ripartizione delle frequenze, pubblicato in Gazzetta Ufficiale del 23 giugno 2015 n\u00b0 143, ha introdotto l'assegnazione della porzione di frequenze tra 446,1 e 446,2\u00a0MHz per uso \"PMR446 digitale\". Al momento sono disponibili apparati radio PMR446 per trasmissione digitale in standard DMR Tier I (ETSI TS 102\u00a0361-1) o dPMR (ETSI TS 102\u00a0490). Sono stati inoltre autorizzati all'immissione sul mercato due apparati PMR446 in standard analogico/DMR e analogico/dPMR provvisti di funzionalit\u00e0 di crittografia utilizzando chiavi simmetriche a 40 e 32bit (rispettivamente modelli PD505LF di Hytera Mobilfunk e D200 di Midland). La Direzione Generale Pianificazione e Gestione Spettro Radioelettrico del ministero dello sviluppo economico ha inoltrato alla CEPT la richiesta di una chiara interpretazione normativa circa l'uso di dispositivi di crittografia delle trasmissioni con apparati PMR446. La CEPT ha risposto menzionando la \"ECC Decision (15)05\" in cui riporta al paragrafo e) del capitolo 3: \"that it is not recommended that applications requiring encrypted speech should be used with PMR 446 radio equipment\". L'utilizzo di dispositivi di crittografia su apparati PMR446 viene quindi sconsigliato ma non vietato. \nDifferenze rispetto ad altri sistemi.\nRispetto agli standard USA e australiani questo tipo di radio per comunicazioni personali \u00e8 pi\u00f9 limitata, sia come potenze utilizzabili, sia come canali a disposizione. Negli Stati Uniti \u00e8 possibile utilizzare, da svariati anni, radio FRS (con 14 canali a disposizione) e GMRS (con 15 canali a disposizione con 7 in comune con il FRS e possibilit\u00e0 di uso di ripetitori), con potenza che per il FRS \u00e8 di 500\u00a0mW, mentre il GMRS prevede anche l'uso di apparati veicolari e arriva a 50 watt. In Australia esiste addirittura una banda UHF CB con 40 canali e uso di toni subaudio, 5 watt di potenza, con la possibilit\u00e0 di installare ponti ripetitori.\nIn Italia esiste un gruppo di utilizzatori, sotto l'egida della FIR-CB, che ha adottato come forma di autoregolamentazione l'uso di Call-Sign, molto simili ai nominativi utilizzati in ambito radioamatoriale, per l'identificazione dei propri appartenenti."}
{"id": "715382", "revid": "78273", "url": "https://it.wikipedia.org/wiki?curid=715382", "title": "Paia di basi", "text": ""}
{"id": "715383", "revid": "78273", "url": "https://it.wikipedia.org/wiki?curid=715383", "title": "Base pair", "text": ""}
{"id": "715385", "revid": "834", "url": "https://it.wikipedia.org/wiki?curid=715385", "title": "Bps", "text": ""}
{"id": "715386", "revid": "1632387", "url": "https://it.wikipedia.org/wiki?curid=715386", "title": "Game Over (Vanadium)", "text": "Game Over \u00e8 il terzo album del gruppo musicale Vanadium, pubblicato nel 1984.\nL'album ha venduto pi\u00f9 di 54.000 copie in Italia."}
{"id": "715390", "revid": "31886", "url": "https://it.wikipedia.org/wiki?curid=715390", "title": "John Dykstra", "text": "Biografia.\nJohn Dykstra, che aveva studiato disegno industriale, come primo lavoro nel mondo del cinema collabor\u00f2 con il regista Douglas Trumbull per supervisionare gli effetti del film \"Silent Running\" (1972, chiamato in Italia \"\"). Tempo dopo, George Lucas, che stava cercando tecnici per gli effetti speciali di \"Guerre stellari\", si rivolse a Trumbull, esperto di effetti lui stesso oltre che regista: egli sugger\u00ec a Lucas di accettare Dykstra come suo collaboratore.\nInnovazioni.\nPer \"Guerre stellari\" Dykstra mise a punto un sistema di ripresa computerizzato, il primo della storia del cinema, che prese il suo nome: Dykstraflex. Esso consisteva in cineprese Vistavision e circuiti integrati TTL a basso costo: la macchina da presa cos\u00ec organizzata era in grado di compiere sette differenti movimenti interamente controllati dal computer, che vennero sfruttati per buona parte delle sequenze con le riprese pi\u00f9 innovative del film. Ad ogni modo durante la produzione degli effetti speciali per \"Guerre Stellari\" si accumularono tensioni fra Lucas e Dykstra culminate, a fine produzione del film, nel licenziamento di quest'ultimo dalla Industrial Light &amp; Magic, la societ\u00e0 di produzione di effetti speciali creata da Lucas apposta per \"Guerre Stellari\" e di cui Dykstra era cofondatore. Dykstra non partecip\u00f2 infatti alle produzioni de \"L'Impero colpisce ancora\" e de \"Il ritorno dello Jedi\". Fu invece chiamato dalla Universal Studios per la produzione degli effetti speciali del pilot del telefilm \"Galactica\". Dopo che questo \u00e8 andato in onda Lucas e la 20th Century Fox portarono la \"Universal\" in tribunale con l'accusa di plagio. Il procedimento giudiziario port\u00f2 comunque ad un nulla di fatto. Anni pi\u00f9 tardi Dykstra avrebbe fondato la sua societ\u00e0 di effetti visivi, la Apogee, Inc.\nPer il film del 1982 \"Firefox - Volpe di fuoco\" invece Dykstra ide\u00f2 una tecnica definita \"reverse bluescreen\": essa era necessaria per rendere bene l'effetto del modellino di jet che vola contro uno sfondo chiaro, come il cielo. Dapprima i modelli venivano dipinti con una vernice a base di fosforo e fotografati con l'aiuto di una luce forte su di uno sfondo scuro, e successivamente rifotografati utilizzando per\u00f2 luce ultravioletta: in questo modo il modello diventava un emettitore di luce e quindi, una volta riversato su pellicola il tutto, sarebbe stato pi\u00f9 credibile l'effetto di un oggetto scuro e lucente che si spostava su di uno sfondo luminoso.\nOpere recenti.\nFra gli ultimi film a cui Dykstra ha lavorato vi sono quattro film appartenenti a due diverse saghe di supereroi, ovvero \"Batman Forever\" (1995) e \"Batman &amp; Robin\" (1997) in un caso e \"Spider-Man\" (2002) e \"Spider-Man 2\" (2004) nell'altro. Per quest'ultimo titolo ha anche vinto un premio Oscar per i migliori effetti visivi.\nIl suo primo film da regista \u00e8 \"Super Zero\", adattamento del fumetto Essex County di Jeff Lemire."}
{"id": "715393", "revid": "31789", "url": "https://it.wikipedia.org/wiki?curid=715393", "title": "Umanesimo", "text": "L'Umanesimo fu un movimento culturale, ispirato da Francesco Petrarca e in parte da Giovanni Boccaccio, volto alla riscoperta dei classici latini e greci nella loro storicit\u00e0 e non pi\u00f9 nella loro interpretazione allegorica, inserendo quindi anche usanze e credenze dell\u2019antichit\u00e0 nella loro quotidianit\u00e0 tramite i quali poter avviare una \"rinascita\" della cultura europea dopo i cosiddetti \"secoli bui\" del Medioevo.\nL'umanesimo petrarchesco, fortemente intriso di neoplatonismo e tendente alla conoscenza dell'anima umana, si diffuse in ogni area della penisola (con l'eccezione del Piemonte sabaudo), determinando di conseguenza l'accentuazione di un aspetto della classicit\u00e0 a seconda delle necessit\u00e0 dei \"protettori\" degli umanisti stessi, vale a dire dei vari governanti. Nel giro del XV secolo, gli umanisti dei vari Stati italiani incominciarono a mantenere forti legami epistolari fra di loro, aggiornandosi riguardo alle scoperte compiute nelle varie biblioteche capitolari o claustrali d'Europa permettendo alla cultura occidentale la riscoperta di autori e opere fino ad allora sconosciuti.\nPer avvalorare l'autenticit\u00e0 e la natura dei manoscritti ritrovati, gli umanisti, sempre sulla scia di Petrarca, favorirono la nascita della moderna filologia, scienza intesa a verificare la natura dei codici contenenti le opere degli antichi e determinarne la natura (cio\u00e8 l'epoca in cui quel codice fu trascritto, la provenienza, gli errori contenuti con cui poter effettuare comparazioni in base alle varianti). Dal punto di vista delle aree d'interesse in cui alcuni umanisti si concentrarono maggiormente rispetto ad altre, poi, si possono ricordare le varie \"ramificazioni\" dell'umanesimo, passando dall'umanesimo filologico all'umanesimo filosofico.\nL'umanesimo, che trov\u00f2 le sue basi nelle riflessioni dei filosofi greci sull'esistenza umana e in alcune opere tratte anche dal teatro ellenico, si avvalse anche dell'apporto della letteratura filosofica romana, \"in primis\" Cicerone e poi Seneca. Bench\u00e9 l'umanesimo propriamente detto sia stato quello italiano e poi europeo che si diffuse nel XV e in buona parte del XVI secolo (fino alla Controriforma), alcuni storici della filosofia utilizzarono questo termine anche per esprimere certe manifestazioni del pensiero all'interno del XIX e del XX secolo.\nStoriografia sull'umanesimo.\nIl termine \"umanesimo\" fu coniato nel 1808 dal pedagogista tedesco Friedrich Immanuel Niethammer (1766-1848),\" col fine di valorizzare gli studi di greco e latino all'interno del \"curriculum studiorum. Da quel momento in avanti, il vocabolo \"humanismus\" cominci\u00f2 a essere utilizzato nei circoli tedeschi degli specialisti di filologia e filosofia per tutto il corso del XIX secolo, tra i quali si ricordano il basilese Jacob Burckhardt, autore de \"Il rinascimento in Italia\" del 1860, e Georg Voigt, autore del \"Die Wiederbelebung des classischen Alterthums, oder das erste Jahrhundert des Humanismus\", la cui seconda edizione ampliata (1880-81), tradotta da Diego Valbusa (\"Il Risorgimento dell'antichit\u00e0 classica ovvero il primo secolo dell'umanismo\", 1888-90), rese familiare in Italia il termine. I contributi sulla storiografia umanista giunsero a piena maturazione per\u00f2 nel corso del XX secolo, grazie agli studiosi tedeschi naturalizzati americani Hans Baron (coniatore dell'umanesimo civile fiorentino) e Paul Oskar Kristeller, specializzato negli studi su Giovanni Pico della Mirandola e Marsilio Ficino. In terra italiana, dopo la ripresa avviata da Francesco De Sanctis nell'Ottocento, il magistero di filosofi quali Eugenio Garin da un lato, e gli studi compiuti da filologi come Giuseppe Billanovich e di Carlo Dionisotti dall'altro, permisero la nascita e il radicamento in terra italiana di una solida scuola di studi.\nLe radici: il pensiero classico sull'uomo.\nLa speculazione filosofica greca.\nLa prima affermazione umanistica nella filosofia occidentale pu\u00f2 essere riferita al filosofo sofista Protagora (V secolo a.C.) il quale, sulla base del frammento 80 B1 DK, afferm\u00f2:\nQuesta affermazione spost\u00f2 l'interesse filosofico dalla natura all'essere umano, che, da questo momento, divent\u00f2 il personaggio centrale della speculazione filosofica. L'uomo, fin dagli albori della filosofia greca, \u00e8 sempre stato al centro della speculazione filosofica fin dalla scuola ionica ed eleatica, con la differenza che prima era visto come \"parte\" della natura; poi, con l'avvento della sofistica prima e del socratismo platonico poi, l'attenzione si \u00e8 spostata definitivamente sull'uomo in quanto tale e sulla sua realt\u00e0 a prescindere dai rapporti con le forze della natura. Con Socrate e Protagora, difatti, si pass\u00f2 alla fase, nelle classificazioni date da Nicola Abbagnano e Giovanni Reale, \"umanistica\" o \"antropologica\", per cui l'indagine sull'uomo avviene attraverso la speculazione incentrata sulla sua dimensione ontologica e sul suo rapporto con gli altri uomini. Dopo la fine dell'et\u00e0 classica e l'inizio della stagione ellenistica, la riflessione sull'essere umano si spost\u00f2 su problemi strettamente di carattere etico: Zenone di Cizio, fondatore dello stoicismo; Epicuro, fondatore dell'epicureismo; e lo scetticismo, corrente evolutasi da Pirrone per poi proseguire fino alla piena et\u00e0 romana, cercano di dare all'uomo un'etica pratica con cui affrontare la vita quotidiana e i dilemmi della sua stessa esistenza, tra cui la morte.\nDa Menandro a Seneca.\nLe opere di commediografi quali Menandro, rispetto ai dilemmi universali proposti da Eschilo, Sofocle ed Euripide, lasciano il posto ai rapporti interfamigliari quotidiani, incentrati specialmente sul rapporto padre-figlio: \u00abfatterelli della vita quotidiana a sfondo sentimentale ed a lieto fine, messi in scena per puro scopo di intrattenimento\u00bb. Tale accezione etica continua all'interno della cultura romana, sia letteraria-teatrale sia filosofica, imbevuta delle idee professate dalle scuole ellenistiche. A partire dal II secolo, infatti, il commediografo Publio Terenzio Afro, rifacendosi alla tradizione menandrea, elabora ulteriormente la funzione etica nel dramma teatrale, giungendo a stendere, nell\"'Heautontimorumenos\", la celebre battuta: \u00ab\"Homo sum, humani nihil a me alienum puto\"\u00bb, in cui:\nLungo lo stesso filone etico-antropologico si pone all'interno della cultura filosofica romana, caratterizzata dall\"'eclettismo\", coniugante in s\u00e9 le varie filosofie ellenistiche. La proclamazione della virt\u00f9 da parte di Cicerone nei suoi scritti e la dimensione elitaria e autosufficiente del saggio proclamata dallo stoico Seneca riportano inevitabilmente alla questione dei principi etici umani, intesi non come speculazione morale, ma come vita pratica. Tutte tematiche che affascineranno e conquisteranno, pi\u00f9 di mille anni dopo, l'animo di Francesco Petrarca.\nLe origini dell'Umanesimo.\nLa proposta di Francesco Petrarca.\nLa nascita della filologia moderna.\nFrancesco Petrarca manifest\u00f2, fin da quando era un giovane esule italiano ad Avignone, un profondo amore per i classici latini, comprando sul mercato dell'antiquariato codici preziosi e cercando di ricostruire i tasselli dei poemi epici, da lui tanto amati, in collazioni che ne potessero ricostruire l'integrit\u00e0 originale. Ammiratore di Cicerone, di Virgilio e di Tito Livio, nel corso della sua vita l'Aretino consult\u00f2 da cima a fondo le pi\u00f9 importanti biblioteche capitolari dell'Europa cristiana, nella speranza di ritrovare quel patrimonio librario e spirituale da lui tanto amato. Grazie ai numerosi viaggi in qualit\u00e0 di rappresentante della famiglia Colonna, Petrarca ebbe importanti legami umani ed epistolari con quei dotti che avevano accolto la sua proposta culturale, giungendo a estendere la sua rete a livello europeo: Matteo Longhi, erudito arcidiacono della Cattedrale di Liegi; Dionigi di Borgo San Sepolcro, erudito agostiniano operante prima ad Avignone e poi in Italia; il colto re di Napoli Roberto d'Angi\u00f2; il politico veronese Guglielmo da Pastrengo, chiave per la lettura delle \"Epistole ad Attico\" di Cicerone nella Biblioteca capitolare di Verona. Poi, durante le sue peregrinazioni in Italia, Petrarca attir\u00f2 a s\u00e9 altri intellettuali di varie regioni italiane, costituendo dei nuclei \"proto-umanistici\": Milano con Pasquino Cappelli; Padova con Lombardo della Seta; e infine Firenze.\nLa riscoperta della dimensione classica e l'antropocentrismo.\nFrancesco Petrarca \u00e8 uno dei fondatori dell'umanesimo. La netta spaccatura che egli oper\u00f2 rispetto al passato in materia filosofica e letteraria produsse la nascita di quel movimento rivoluzionario che spinger\u00e0 la nuova \"\u00e9lite\" intellettuale ad affermare la dignit\u00e0 dell'uomo in base alle proprie capacit\u00e0 intrinseche, l'autonomia identitaria della cultura classica e l'uso di quest'ultima per costruire un'etica in netta contrapposizione con la Scolastica di stampo aristotelico, vista come lontana dal proposito di indagare la natura dell'anima umana. Lo studio di tale identit\u00e0 deve portare a una vivificazione dell'antico, consistente nello studio e culto della parola (vale a dire la filologia), da cui parte la comprensione dell'antichit\u00e0 classica con tutti i suoi valori etici e morali. Ugo Dotti sintetizza il programma culturale petrarchesco:\nLa modernit\u00e0 degli antichi e l'umanesimo cristiano.\nConoscendo la mentalit\u00e0 degli antichi, resa possibile attraverso una titanica ricerca di manoscritti in tutte le biblioteche capitolari europee, Petrarca e gli umanisti poterono dichiarare che la lezione morale degli antichi fosse una lezione universale e valida per ogni epoca: l\"'humanitas\" di Cicerone non \u00e8 diversa da quella di un sant'Agostino, in quanto esprimono gli stessi valori, quali l'onest\u00e0, il rispetto, la fedelt\u00e0 nell'amicizia e il culto della conoscenza. Bench\u00e9 Petrarca e gli antichi fossero separati, con grande dispiacere del primo, dalla conoscenza del messaggio cristiano e quindi dal battesimo, Petrarca super\u00f2 la contraddizione tra il \"paganesimo\" e la sua fede \u00abattraverso la meditazione morale, che gli rivela una continuit\u00e0 tra pensiero antico e pensiero cristiano\u00bb.\nIl ruolo di Giovanni Boccaccio.\nIl radicamento fiorentino e la rivalutazione del greco.\nPetrarca, nel corso della sua vita, ebbe importanti legami epistolari con i dotti che avevano accolto la sua proposta culturale. Il gruppo pi\u00f9 nutrito di questi discepoli di Petrarca si trovava a Firenze: Lapo da Castiglionchio, Zanobi da Strada e Francesco Nelli costituirono il gruppo originario, cui ben presto si aggiunse anche Giovanni Boccaccio, ammiratore della fama che Petrarca aveva conquistato con la sua incoronazione in Campidoglio, nel 1341. Il sodalizio fra i due intellettuali, incominciato nel 1350 e durato fino alla morte del Petrarca nel 1374, permise a Boccaccio di acquisire appieno la mentalit\u00e0 umanistica e, nel contempo, anche quegli strumenti filologici necessari per il recupero e l'identificazione dei manoscritti.\nBoccaccio, divenuto in poco tempo il principale referente dell'umanesimo a Firenze, si dimostr\u00f2 (al contrario di Petrarca) profondamente interessato alla lingua e alla cultura greca, di cui apprese i rudimenti dal frate calabrese Leonzio Pilato e ne gett\u00f2 la semenza nei suoi allievi fiorentini. Fedele al messaggio umanista, Boccaccio affid\u00f2 quest'eredit\u00e0 culturale al gruppo di giovani studiosi che erano soliti ritrovarsi nella basilica agostiniana di Santo Spirito, tra i quali spiccava per importanza il notaio e futuro cancelliere Coluccio Salutati.\nCaratteristiche dell'umanesimo italiano.\nUmanesimo di primo e secondo Quattrocento.\nL'umanesimo del XV secolo, forgiato dalla presenza di umanisti dai tratti personali e dagli interessi pi\u00f9 variegati, vide nella proposta petrarchesca e poi boccacciana la base comune su cui dare vita al progetto culturale dei due grandi maestri del XIV secolo. Oltre, per\u00f2, alla diffusione capillare dell'umanesimo in varie forme e usi, l'umanesimo quattrocentesco vide un'evoluzione che lo port\u00f2 a sviluppare interessi e direzioni talvolta antitetiche rispetto ai primi decenni del secolo, a causa anche di fattori esogeni quali l'instaurazione delle signorie e il rafforzamento del platonismo a livello filosofico.\nL'intellettuale del tempo fu costretto a confrontarsi con una realt\u00e0 storica caratterizzata dalla crisi del comune medievale e, come appena detto, dalla nascita delle signorie, mentre in Europa si stavano affermando le monarchie nazionali. Gli intellettuali del tempo, per potersi dedicare alla libera ricerca intellettuale, scelsero di legarsi a una corte. Tale scelta comport\u00f2 alcune conseguenze: si accentuarono gli elementi aristocratici della loro cultura (si scriveva a un pubblico ristretto di iniziati); si allentarono i legami con la comunit\u00e0 urbana (la vita in campagna era sentita pi\u00f9 congeniale agli \"ozi\" letterari); si ruppero i legami fra la ricerca e l'insegnamento.\nIl \"primo\" umanesimo.\nTratti essenziali.\nL'umanesimo della prima met\u00e0 del secolo \u00e8 caratterizzato, in generale, da una vitalit\u00e0 energica nel diffondere la nuova cultura, energia che si esplica attraverso varie direttrici: dal recupero dei manoscritti nelle biblioteche capitolari alla diffusione delle nuove scoperte grazie a intense opere di traduzione dal greco al latino; dalla promozione del messaggio umanistico presso i centri del potere locale alla creazione di circoli e accademie private dove i simpatizzanti dell'umanesimo si riunivano e si scambiavano notizie e informazioni. Le scoperte e i progressi dei vari umanisti non rimanevano circoscritti all'interno di un'area geografica ben precisa, ma venivano diffusi, attraverso fitti scambi epistolari basati sul latino di Cicerone, su scala nazionale, promuovendo in tal senso il genere dell'epistolografia come mezzo principe di informazione.\nCategorizzazioni.\nPer una categorizzazione degli interessi in particolare si spazia, pertanto, da un umanesimo incentrato sulla scoperta, l'analisi e la codificazione dei testi (\"umanesimo filologico\") a un \"umanesimo propagandistico\" incentrato sulla produzione di testi volti a celebrare la libert\u00e0 umana e a esaltarne la natura tramite l'influsso del neoplatonismo (\"umanesimo laico\" e \"filosofico\"); da un umanesimo volto a esprimere le linee politiche del regime di appartenenza (\"umanesimo politico\" veneto, fiorentino e lombardo), a uno invece pi\u00f9 preoccupato di conciliare i valori dell'antichit\u00e0 con quelli del cristianesimo (\"umanesimo cristiano\"). La categorizzazione non dev'essere per\u00f2 resa fissa e statica, ma serve per comprendere i vari interessi su cui si incentrarono gli umanisti del primo Quattrocento: difatti, pi\u00f9 \"anime\" dell'umanesimo si possono ritrovare nell'opera di un determinato umanista, come dimostra l'eclettismo e la variet\u00e0 d'interessi dimostrata da un Lorenzo Valla o da un Leon Battista Alberti.\nIl \"secondo\" umanesimo.\nA partire per\u00f2 dell'affermazione definitiva delle Signorie sui regimi municipali e repubblicani (come l'ascesa dei Medici a Firenze, quella degli Sforza a Milano, l'umanesimo meridionale nato dopo decenni di anarchia politica), coincidente con gli anni '50 e '60, il movimento umanistico perse quest'energia propulsiva ed eterogenea a favore, invece, di una staticit\u00e0 cortigiana e filologica. Cos\u00ec Guido Cappelli descrive il cambiamento tra le due stagioni:\nLa fine del monolinguismo e l'umanesimo volgare.\nIl recupero dell'antichit\u00e0 e il principio cardine dell'imitazione dei classici (l\"'imitatio\" ciceroniana) favorirono, nell'ambiente della cultura quattrocentesca, il dominio del latino quale veicolo comunicativo esclusivo dell'umanesimo. Di questo periodo, abbiamo in volgare soltanto le \"Vite\" di Dante e di Petrarca del Bruni del 1436, e l'infelice esito del \"Certamen\" coronario organizzato, col patrocinio di Piero di Cosimo de' Medici, da Leon Battista Alberti nel 1441. Esiliato da Firenze per l'ostilit\u00e0 che incontr\u00f2 sia nel vecchio Bruni sia in Cosimo de' Medici, l'Alberti compose, con tutta probabilit\u00e0, la \"Grammatichetta vaticana\" (chiamata anche \"Regole della lingua volgare\", 1442) il primo manuale di grammatica della lingua volgare italiana, sottolineando che in questa lingua hanno scritto grandi scrittori e che quindi ha la stessa dignit\u00e0 letteraria della lingua latina.\nPrima che, per\u00f2, si veda un sistematico ritorno del volgare quale lingua della cultura e della poesia, bisogner\u00e0 aspettare almeno gli anni settanta, allorch\u00e9 nella roccaforte dell'umanesimo italiano, Firenze, la poesia volgare riprese vigore grazie alla politica culturale di Lorenzo il Magnifico, che con il patronato alle \"Stanze\" del Poliziano e al \"Morgante\" del Pulci intendeva esportare la produzione lirica toscana nel resto d'Italia, sancendone cos\u00ec la superiorit\u00e0. Il pi\u00f9 esplicito segno di questa rinascita del volgare \u00e8 costituito dal regalo a Federico d'Aragona, \"Raccolta aragonese\", un'antologia letteraria preparata da Poliziano su commissione di Lorenzo in cui si mettono a confronto i grandi poeti toscani dal Trecento fino a Lorenzo stesso, con i classici. Quest'operazione politica e culturale nel contempo, che segna la nascita dell\"'umanesimo volgare\"\",\" \u00e8 richiamata con orgoglio dal Poliziano stesso in una missiva che fungeva da premesse alla raccolta:\nLa pedagogia umanista.\nIl programma scolastico adottato dai primi teorici pedagogici dell'umanesimo, vale a dire Guarino Veronese (allievo a sua volta di Giovanni Conversini) e Vittorino da Feltre, rifletteva una rivoluzione metodologica rispetto all'insegnamento medievale. La pedagogia umanista, adottando, sul modello platonico, il dialogo come mezzo di conoscenza, intendeva coinvolgere lo studente nel processo di apprendimento tramite un clima cordiale e di dolcezza, abolendo \"in toto\" la violenza fisica.\nIl programma pedagogico umanista prevedeva lo studio diretto dei classici (il latino veniva imparato direttamente sul testo, e non affidandosi all'eccessiva teoria grammaticale medievale; il greco, invece, era studiato sugli \"Erotemata\" del Crisolora), per poi addentrarsi nell'ambito letterario e poi nelle scienze degli \"studia humanitatis:\" storia, filosofia morale (che si basava sull\"'Etica Nicomachea\" di Aristotele), filologia, storiografia e retorica. Inoltre, venivano reintrodotti gli esercizi fisici nei programmi scolastici, in quanto oltre all'anima, bisognava che anche il corpo fosse giustamente allenato, in nome della completezza umana. Questo percorso di studi, basato teoricamente sul \"De liberis educandis\" di Plutarco, doveva formare un uomo virtuoso e un cristiano convinto della propria fede, perch\u00e9 potesse poi gestire al meglio lo Stato secondo onest\u00e0 e rettitudine morale.\nLa geografia umanistica italiana.\nL'umanesimo fiorentino.\nTra la morte di Boccaccio (1375) e l'ascesa di Cosimo de' Medici (1434), il Comune di Firenze accentu\u00f2 ulteriormente il carattere oligarchico delle sue istituzioni. Sconvolta dalle lotte intestine tra le classi sociali nella met\u00e0 del XIV secolo, e quest'ultime acuitesi negli ultimi anni in seguito a una grave crisi economica sfociata nella rivolta dei Ciompi (1378), le vecchie magistrature comunali diventarono monopolio di poche famiglie aristocratiche, tra le quali primeggi\u00f2 quella degli Albizzi. Nei decenni successivi, Firenze acu\u00ec questa sua sfaccettatura oligarchica (statuti del 1409-1415) determinando l'insoddisfazione di quel popolo minuto messo a tacere dopo la fallimentare esperienza rivoluzionaria del 1378. Di questo stato di insofferenza sociale ne approfitt\u00f2 il ricchissimo mercante Cosimo de' Medici, latore delle richieste popolari e acerrimo nemico degli Albizzi. Esiliato per volont\u00e0 degli Albizzi, Cosimo riusc\u00ec nel 1434 a rientrare a Firenze grazie al sostegno dei suoi partigiani e del popolo minuto, instaurando quella \u201ccripto-signoria\u201d che perdurer\u00e0 fino al 1494.\nDall'umanesimo civile a quello mediceo.\nIn seguito al magistero di Boccaccio e di Petrarca sul circolo dei preumanisti fiorentini, il nuovo movimento culturale assunse connotati ben precisi in relazione alla costituzione repubblicana della citt\u00e0, dando avvio alla prima fase dell'umanesimo fiorentino, denominato \"civile\". Questa linea programmatica si declin\u00f2 nell'impegno politico di Coluccio Salutati (1332-1406), cancelliere di Firenze dal 1374 fino alla morte (1406) e animatore del circolo umanista di Santo Spirito, e di Leonardo Bruni poi (1370-1444), entrambi entusiasti patroni delle lingue classiche come veicolo di diffusione della cultura.\nColuccio Salutati, considerato come il maestro indiscusso dell'umanesimo fiorentino grazie al coordinamento del gruppo di Santo Spirito e ponte tra la stagione delle due corone fiorentine e quella pi\u00f9 matura del pieno Quattrocento, esalt\u00f2 perennemente il modello della costituzione fiorentina, basata sulla \"libertas\" e l'autodeterminazione personale propri della Repubblica Romana, contro la tirannide assoluta del Visconti (incarnante invece la schiavit\u00f9 dell'Impero). Erede dell'umanesimo civile del Salutati fu proprio Leonardo Bruni (1370-1444), chiamato anche Leonardo Aretino per le sue origini. Attivo al concilio di Costanza quale legato papale di Giovanni XXIII, Bruni ottenne solo nel 1416 la cittadinanza fiorentina, e nel giro di un decennio divent\u00f2 cancelliere (1427), carica che mantenne fino alla morte nonostante la vittoria del partito mediceo. Profondo conoscitore del greco antico, instancabile traduttore da questa lingua in latino fin dalla giovinezza, Leonardo Bruni manifest\u00f2 con ancor pi\u00f9 vigore ed efficacia l'eccellenza del modello socio-politico fiorentino rispetto a Salutati, culminante nella \"Historia florentini populi\". A fianco della produzione esclusivamente latina del Salutati e del Bruni, bisogna ricordare anche la figura di Matteo Palmieri, agiato mercante fiorentino che, negli anni trenta, redasse in volgare quello che \u00e8 considerato il manifesto dell'umanesimo civile, il trattato \"La libert\u00e0 fiorentina.\"\nCon l'avvento al potere di Cosimo de' Medici, l'umanesimo civile lasci\u00f2 il posto a una forma di umanesimo in cui prevaleva la dimensione elitaria, astratta e contemplativa. Cosimo, detentore del potere effettivo a Firenze, favor\u00ec un umanesimo che fosse al servizio della sua causa politica e che non formasse una nuova classe dirigente autonoma ispirata ai pi\u00f9 puri valori repubblicani. Offrendo la protezione a intellettuali cortigiani quali Carlo Marsuppini, Ciriaco d'Ancona, Niccol\u00f2 Niccoli, Vespasiano da Bisticci e, non ultimo per importanza, al filosofo neoplatonico Marsilio Ficino, la cui influenza sulla cultura fiorentina fu determinante nello spostamento degli interessi umanistici dalla partecipazione politica alla contemplazione filosofica e cristiana, Cosimo diede una svolta alla cultura fiorentina, che culminer\u00e0 con la stagione laurenziana e i suoi protagonisti pi\u00f9 importanti: Pico della Mirandola, Cristoforo Landino.\nNegli affreschi della Cappella dei Magi di palazzo Medici Riccardi, Benozzo Gozzoli ci ha lasciato i ritratti di vari umanisti, tra cui:\nL'umanesimo veneziano.\nUn umanesimo politico, pedagogico e religioso.\nL'umanesimo veneziano si pu\u00f2 inquadrare, nella sua declinazione geo-politica, in un umanesimo politico non molto dissimile da Firenze. Differenza tra i due modelli repubblicani fiorentino e veneziano consisteva nella flessibilit\u00e0 delle classi sociali, elemento che a Venezia non esisteva rendendola una repubblica nobiliare.\nIn seguito all'espansione militare sulla terraferma e l'acquisizione di Verona, Padova e Vicenza, la Serenissima permise la fusione della coscienza umanistica con la volont\u00e0 di rendere prestigioso lo Stato, con l'intento di formare future classi dirigenti che sostenessero, in chiave letteraria, la grandezza della patria. In questo senso, promotori della pedagogia statale furono da un lato Pier Paolo Vergerio il vecchio (1370-1444), dall'altro il patrizio veneto Leonardo Giustinian (1388-1446), fervente promotore del programma scolastico propugnato dal Vergerio e dal Barbaro e amico di Flavio Biondo e Francesco Filelfo. Insieme al Giustinian e al Vergerio, si unisce la figura dell'altro patrizio Francesco Barbaro (1390-1454) considerato il \u00abcampione dell'interesse della classe dirigente della Serenissima per la nuova cultura\u00bb. Barbaro si dedic\u00f2 anima e corpo alla progettazione concreta dell'umanesimo politico veneziano tramite l'attivit\u00e0 politica (procuratore di San Marco nel 1452) e quella letteraria. Tra i lavori principali di questo periodo ricordiamo il \"De re uxoria\", trattatello famigliare in cui Barbaro sottolinea l'importanza della madre nell'educazione del bambino secondo i costumi patrii.\nNon si devono dimenticare anche Vittorino da Feltre e Guarino Veronese, le cui esperienze pedagogiche valicarono i confini veneti, andando il primo a insegnare a Mantova presso la corte di Gianfrancesco Gonzaga; l'altro, divenne il precettore di Leonello d'Este. Risultato di questi sforzi fu una vera e propria proliferazione di scritti celebrativi di Venezia e del suo sistema di governo. Tra i pi\u00f9 significativi prodotti dell'umanesimo veneto si ricorda quello di Lauro Quirini (1420-1479) che, con il trattato \"De Nobilitate\", esaltava la funzione dell'aristocrazia. Altro elemento fondamentale dell'umanesimo veneziano fu la forte dimensione religiosa che, al contrario di quanto avvenne a Roma o a Firenze, non determin\u00f2 una fusione tra gli elementi paganeggianti della nuova cultura e il cristianesimo. Grazie all'azione di alcuni religiosi colti, quali Lorenzo Giustiniani e Ludovico Barbo, l'interesse per l'antichit\u00e0 classica and\u00f2 di pari passo con l'aspetto dottrinale, contribuendo allo sviluppo dell'umanesimo cristiano.\nIl secondo Quattrocento: Ermolao Barbaro e Aldo Manuzio.\nIl secondo Quattrocento vide il consolidarsi delle prospettive del Giustiniani e del Vergerio in merito all'educazione. Il critico letterario e filologo Vittore Branca parla degli ultimi decenni del XV secolo a Venezia come un periodo aureo per lo sviluppo delle arti, della letteratura, della filosofia e, soprattutto, della nascente editoria libraria. Quest'ultima, dopo l'impulso dato da Johannes Gutenberg a Magonza nel 1450, si diffuse rapidamente a Venezia prima per opera di alcuni editori tedeschi e francesi e, a partire dal 1490, grazie all'azione di Aldo Manuzio, inventore di edizioni tascabili (le \"Aldine\") e rigorosamente curate dai maggiori umanisti dell'epoca, tra cui Erasmo da Rotterdam. La maggiore personalit\u00e0 di questo periodo, a livello culturale, fu Ermolao Barbaro il Giovane (1454-1493), fautore dell'applicazione filologica dettata da Lorenzo Valla e della riconsiderazione del \"vero\" Aristotele in seguito alla traduzione del suo \"corpus\" di scritti.\nL'umanesimo romano.\nL'umanesimo romano pu\u00f2 trovare il suo inizio con la fondazione, da parte di papa Innocenzo VII, della cattedra di greco e latino a Roma. Gli anni immediatamente successivi, dopo il pontificato di Innocenzo, furono contraddistinti da un vuoto di potere dovuto alla fase culminante dello Scisma d'Occidente, che si concluse nel 1417 con l'elezione di papa Martino V con la conclusione del concilio di Costanza. Fu per\u00f2 sotto il pontificato di Martino e quello di papa Eugenio IV che la cultura umanistica a Roma vide intensificarsi intorno alla Curia romana, dando all'umanesimo pontificio un volto cosmopolita che lo contraddistinguer\u00e0 per tutto il secolo. Tra i principali umanisti spiccarono per importanza e significato Poggio Bracciolini, Maffeo Vegio e Flavio Biondo.\nPoggio Bracciolini (1380-1459), nativo di Terranuova, allievo di Salutati e amico di Bruni, fu per trent'anni un personaggio di spicco alla corte pontificia, finch\u00e9 nel 1453 non accett\u00f2 da Cosimo de' Medici l'incarico di Cancelliere della Repubblica. Poggio Bracciolini \u00e8 ricordato, principalmente, per essere stato il pi\u00f9 significativo ricercatore e scopritore di classici dell'intero XV secolo, e per essere stato uno dei pi\u00f9 significativi epistolografi tra i suoi contemporanei. A fianco di Bracciolini si distinse Maffeo Vegio (1406-1450), segretario pontificio che si concentr\u00f2 nella produzione letteraria erudita volta alla celebrazione della Roma cristiana (\"De rebus antiquis memorabilibus Basilicae Sancti Petri Romae\"). Infine, nel pontificato di Eugenio, nacque anche la storiografia umanista grazie all'opera del forlivese Flavio Biondo (1392-1463). Costui, grazie alla sua monumentale \"Historiarum ab inclinatione Romani imperii Decades\", si confront\u00f2 con la produzione storiografica bruniana, caratterizzata da una forte vena ideologica e perci\u00f2 in contrasto con l'esattezza del metodo storiografico basato sulla consultazione delle fonti storiche.\nL'auge dell'umanesimo romano trov\u00f2 il suo compimento sotto i pontificati di Niccol\u00f2 V (1447-1455) e di Pio II (1458-1464): il primo, appassionato bibliofilo e cultore delle antichit\u00e0 romane, si propose una \"renovatio urbis\" volta alla glorificazione della Roma cristiana: Leon Battista Alberti, Giannozzo Manetti, Pier Candido Decembrio e di alcuni prelati greci quali il cardinal Bessarione, o il filosofo e cardinale Nicola Cusano (patrocinatore di una \"teologia negativa\") furono i principali animatori del pontificato del primo. Sotto Pio II, lui stesso umanista e autore dei \"Commentarii,\" l'umanesimo pontificio trov\u00f2 un mecenate meno prodigo di Niccol\u00f2 ma, nel contempo, il primo papa-umanista. Intorno alla corte di Pio si riunirono Porcelio Pandone; Bartolomeo Sacchi, detto il Platina, chiamato a dirigere la Biblioteca apostolica vaticana; e Giannantonio Campano (1429-1477), fedele consigliere di Pio II, rivide i \"Commentarii\" del Pontefice e ne scrisse una biografia postuma.\nDopo la morte di Pio II, incominci\u00f2 la crisi della parabola umanistica a Roma. I pontefici, infatti, non avranno pi\u00f9 lo stesso entusiasmo nei confronti della cultura umanistica, o al limite la proteggeranno considerandola come un fattore culturale acquisito. L'umanesimo romano, come a Firenze e in altri centri culturali della Penisola, esaur\u00ec la spinta propositiva della prima met\u00e0 del secolo, riducendosi a puro e semplice spirito di ornamento esteriore del potere papale, trovando un ultimo sprazzo di originalit\u00e0 con l'accademia di Pomponio Leto.\nL'umanesimo lombardo.\nL'umanesimo patrocinato dalla dinastia Visconti prima, e da quella sforzesca poi, cerc\u00f2 di contrapporsi all'uso strumentale di cui le repubblicane Firenze e Venezia facevano degli ideali classicisti. Nato grazie al soggiorno di Petrarca (1352-1360) e sviluppato poi da Pasquino Cappelli, vero e proprio propulsore della nuova cultura in terra lombarda, i primi risultati significativi furono raccolti dal vicentino Antonio Loschi, celebre autore dell\"'Invectiva in Florentinos\" (1397) e fervido sostenitore dell'assolutismo visconteo. Da Loschi in avanti, infatti, gli intellettuali promossero l'eccellenza del modello monarchico cesareo (rappresentato appunto da Giulio Cesare) contro quello repubblicano incarnato da Scipione l'Africano. Gian Galeazzo Visconti prima, e il figlio Filippo Maria poi, favorirono il patrocinio di tale produzione politologica, incentivando nel contempo il patrimonio della cultura classica (e volgare) nella Biblioteca di Pavia da un lato, e lo \"Studium\" pavese dall'altro, col fine di assicurarsi una stabile base intellettuale al servizio del potere. In quest'ottica, intorno alla corte di Filippo Maria gravitarono umanisti del calibro del frate francescano Antonio da Rho (1398\u00a0\u2013 post 1446), Guiniforte Barzizza (1406\u00a0\u2013 1463) e, soprattutto, Pier Candido Decembrio (1392-1477), segretario del duca e celebre per aver completato la traduzione della \"Repubblica di Platone\" e per l'intensa attivit\u00e0 di traduttore di opere classiche. La tradizione cortigiana continu\u00f2 anche sotto Francesco Sforza e i suoi successori: durante questi decenni, si ricordano le figure di Francesco Filelfo (1398-1481) e, in particolar modo sotto il governo di Ludovico il Moro, quella dello storico della casata Bernardino Corio.\nLa promozione della nuova cultura non era patrocinata soltanto dalla dinastia regnante, ma anche da dotti prelati e cardinali, quali Branda Castiglioni, Pietro Filargo (futuro antipapa Alessandro V), gli arcivescovi di Milano Bartolomeo Capra (1414-1433) e Francesco Piccolpasso (1435-1443), e il vescovo di Lodi Gerardo Landriani.\nInfine, altra direttiva su cui si mosse il primo umanesimo lombardo fu quella della riscoperta del greco antico, grazie al magistero triennale che vi esercit\u00f2 Manuele Crisolora dal 1400 al 1403 e alla collaborazione con il politico locale Uberto Decembrio con Gasparino Barzizza e Guarino Veronese. Come fece a Firenze, il Crisolora regal\u00f2 ai suoi allievi gli \"Erot\u00e8mata\", favorendo il radicamento del greco in terra lombarda, grazie alla presenza, nel corso dell'et\u00e0 sforzesca, di Francesco Filelfo e di Giovanni Argiropulo.\nL'umanesimo napoletano.\nAlfonso V e gli umanisti catalani.\nA causa delle guerre intestine alla dinastia d'Angi\u00f2, il Regno di Napoli giunse in ritardo nell'acquisizione del sapere umanistico. Dopo il disastroso governo dell'ultima esponente della Casa d'Angi\u00f2, Giovanna II, il Regno di Napoli cadde nelle mani dell'aragonese Alfonso V, detto il Magnanimo, governandolo dal 1442 al 1458. Uomo non dotato di eccezionali capacit\u00e0 politico-militari, Alfonso cerc\u00f2 di riparare ai danni causati dalla guerra, intavolando rapporti quasi paritari con i baroni ed elevando culturalmente il regno determinandone l'entrata dell'umanesimo.\nL'umanesimo alfonsino non fu favorito dall'azione di umanisti autoctoni, ma da intellettuali catalani amanti della rivoluzione petrarchesca. Sostenitore dell'umanesimo inteso come movimento culturale di formazione etica e professionale di una classe politica che lo affiancasse nella ricostruzione del reame, Alfonso si appoggi\u00f2 principalmente a due umanisti Giovanni Olzina, segretario di Alfonso, autore di un manuale di governo e protettore del giovane Lorenzo Valla e del Panormita; e Arnau Fonolleda, diplomatico catalano che cur\u00f2 i rapporti con gli umanisti fiorentini e curiali.\nUna corte cosmopolita.\nCoadiuvato da questi suoi collaboratori, Alfonso V cre\u00f2 una vastissima biblioteca regale della quale si servirono molti degli umanisti italiani di passaggio da Napoli: Giannozzo Manetti, autore del \"De dignitate hominis\"; Pier Candido Decembrio, durante l'esilio da Milano; Poggio Bracciolini, che dedic\u00f2 al sovrano la versione latina della \"Ciropedia\" di Senofonte; e l'irrequieto Lorenzo Valla.\nInoltre, Alfonso favor\u00ec l'introduzione del greco, grazie all'ospitalit\u00e0 di Teodoro Gaza, autore della traduzione in latino del \"De instruendis aciebus\" di Eliano e delle \"Omelie\" di Giovanni Crisostomo; e di Giorgio da Trebisonda, nobile bizantino dell'Impero di Trebisonda che si era recato a Napoli per spingere Alfonso a una crociata contro i Mamelucchi d'Egitto, e che dedic\u00f2 al sovrano la versione dal greco del \"Pro Ctesiphonte\" di Demostene.\nBartolomeo Facio e il Panormita.\nOltre a Valla, le due principali figure umanistiche presenti alla corte di Alfonso furono Bartolomeo Facio e Antonio Beccadelli, detto il Panormita. Il primo, ligure trapianatato a Napoli, fu consigliere e segretario di Stato del monarca aragonese. Tra le sue opere principali si ricordano il \"De rebus gestis ab Alphonso I Neapolitanorum rege libri X\" (1448-1455), il \"De bello veneto clodiano\" (pubblicato nel 1568) e i trattati morali \"De humanae vitae felicitate\" e \"De hominis excellentia\".\nFigura pi\u00f9 singolare e movimentata fu quella del Panormita che, dopo essersi trasferito a Napoli, apr\u00ec un suo salotto letterario non molto dissimile dall'Accademia di Pomponio Leto a Roma, detto \"Porticus Antoniana\", in cui si riunivano i colti napoletani. Oltre a questa sua attivit\u00e0 di promozione dell'umanesimo, il Panormita si accattiv\u00f2 l'animo di Alfonso con il suo \"De dictis et factis Alphonsi regis\", ma ne suscit\u00f2 anche l'imbarazzo e, presso i circoli umanisti, rimprovero, per il suo \"Hermaphroditus\", opera dalla dubbia morale ma degna epigona delle liriche catulliane e degli epigrammi di Marziale.\nI centri minori.\nBologna.\nCelebre gi\u00e0 per l'antico \"studium\" universitario, Bologna conobbe un periodo di relativo splendore sotto i Bentivoglio, famiglia che manterr\u00e0, per conto dello Stato Pontificio, il potere signorile fino al 1506. L'umanesimo bolognese, frutto del mecenatismo dei Bentivoglio, della presenza dello \"Studium\" e delle commissioni di importanti ecclesiasti, fu animato anche dalla presenza di umanisti provenienti da tutta la penisola, grazie alla strategica posizione geografica (a met\u00e0 strada tra Firenze, Venezia e Milano). Gli umanisti bolognesi pi\u00f9 celebri del XV secolo, cio\u00e8 Filippo Beroaldo e Francesco Puteolano, si occuparono di un'attivit\u00e0 culturale che passava dalla produzione di scritti cortigiani celebranti i Bentivoglio, ad attivit\u00e0 pi\u00f9 specificamente filologico-letterarie. Infatti, Beroaldo e Antonio Urceo Codro si dedicarono alla traduzione in volgare di Plauto, Lucrezio e Apuleio; mentre Francesco Puteolano ebbe il merito di commentare Catullo e Stazio, oltre a essere uno dei primi umanisti a interessarsi della stampa a caratteri mobili (pubblicando Ovidio nel 1471). \nFerrara: da Donato degli Albanzani alle soglie del Cinquecento.\nIl messaggio umanistico in terra di Ferrara fu diffuso da uno dei pi\u00f9 stretti amici del petrarca, il colto letterato toscano Donato degli Albanzani. Quest'ultimo, infatti, risiedette a partire dal 1382 nella citt\u00e0 emiliana, dando adito al nuovo sapere: Alberto V fond\u00f2 lo \"Studium\" di Ferrara (1391) e Donato fu chiamato quale precettore di Niccol\u00f2 III (1393-1441), che sar\u00e0 grande estimatore della cultura umanistica.\nIl punto di svolta per l'umanesimo ferrarese fu dovuta alla permanenza in citt\u00e0, a partire dal 1429, dell'umanista e pedagogista Guarino Veronese. Questi, importatore della nuova educazione e grande cultore dei classici latini e greci, si occup\u00f2 sia dell'attivit\u00e0 dello \"Studium\" sia dell'educazione dell'erede del marchesato Leonello (1441-1450), che pass\u00f2 alla storia quale insigne intellettuale e modello del principe rinascimentale. Guarino import\u00f2 il greco antico a Ferrara, approfittando anche della convergenza dei dotti bizantini nel Concilio di Basilea-Ferrara-Firenze, che tra il 1438 e il 1439 si tenne proprio in Firenze, e prese come collaboratore Giovanni Aurispa, erudito siciliano e il massimo ricercatore di codici greci del secolo, e il poeta-umanista Ludovico Carbone.\nDopo la morte di Guarino (1460), la scena culturale ferrarese fu dominata di Tito Vespasiano Strozzi (1424-1505), poeta in lingua latina e autore della \"Borsias\", emulazione ferrarese della \"Sphortias\" del Filelfo; e da Pandolfo Collenuccio (1447-1504), operante sotto Ercole I (1471-1505) quale giurista e compositore di dialoghi lucianeschi. Fu per\u00f2 sotto il regno del successore di Ercole, il figlio Alfonso I (1505-1534), che l'umanesimo ferrarese tocc\u00f2 l'apice con il recupero del teatro classico con l'azione di Ludovico Ariosto, autore nel 1508 della \"Cassaria\", primo esempio di puro teatro rinascimentale dopo l'esperimento del Poliziano a Mantova.\nRimini e l'umanesimo \u201cisottiano\u201d.\nLa piccola signoria di Rimini, retta dalla famiglia Malatesta, vide il fiorire dell'umanesimo sotto il principale esponente di quest'ultima, Sigismondo Pandolfo Malatesta (1417-1468). La nuova cultura prese spunto dalle vicende biografiche del Signore, che fossero sia sentimentali sia bellici. Oltre a poeti quali Giusto de' Conti, Roberto Valturio e Tommaso Seneca da Camerino che, ricalcando il modello ovidiano, celebrarono l'amore tra Sigismondo e Isotta degli Atti, il principale esponente dell'umanesimo riminese fu Basinio da Parma (1425-1457). Basinio, allievo di Vittorino da Feltre, si concentr\u00f2, oltre sulla relazione tra i due amanti (da cui nacque la raccolta di elegie ovidiane \"Isoetteus\"), anche sulle vicende belliche dei Malatesta scrivendo l\"'Hesperis\", poema epico in 13 libri scritto celebrante le impresi militari di Sigismondo contro gli aragonesi di Alfonso V e ricalcante, per linguaggio e spunti stilistici, la \"Sphortias\".\nMantova.\nL'umanesimo mantovano sorse a partire dagli anni trenta quando il marchese Gianfrancesco Gonzaga (1407-1433) invit\u00f2, nel 1423, il celebre pedagogo Vittorino da Feltre, che a Mantova aprir\u00e0 la \"Casa gioiosa\", scuola in cui l'erede al marchesato Ludovico fu educato insieme a ragazzi di tutte le estrazioni sociali. Abit\u00f2 a Mantova, seppur per breve periodo, anche il greco Teodoro Gaza, fornendo all'umanesimo mantovano le basi per uno sviluppo in senso ellenista della sua cultura. I due illuminati coniugi Ludovico II Gonzaga (1444-1478) e la moglie Barbara di Brandeburgo resero Mantova, a partire dalla seconda met\u00e0 del secolo, un piccolo ma vitale centro dell'umanesimo lombardo: protessero il Platina che, rifugiatosi a Mantova dalla persecuzione di papa Paolo II, compose la \"Historia urbis Mantuae Gonzagaeque familiae\" in segno di ringraziamento; chiamarono Leon Battista Alberti; e il successore di Ludovico, Federico I (1478-1484), ospit\u00f2 il Poliziano, che a Mantova mise in scena e dedic\u00f2 a Federico la \"Fabula d'Orfeo\". A parte la presenza di umanisti stranieri, la Mantova del XV secolo pot\u00e9 vantare, quale umanista autoctono, Battista Spagnoli detto il Mantovano (1447-1516), soprannominato il \u201cVirgilio Cristiano\u201d da Erasmo da Rotterdam a causa della fusione tra la lingua latina e le tematiche cristiane e autore dell\"'Adulescentia\", composta da dieci ecloghe bucoliche dominate da una forte vena realista. La cultura mantovana, rinvigorita poi dalla figura poliedrica della moglie di Francesco II (1484-1519), Isabella d'Este, cominci\u00f2 ad assumere quel volto cortigiano proprio della corte ferrarese, attraverso la protezione dell'umanista e poeta cortigiano Mario Equicola, autore del \"Libro de natura de amore\".\nIl caso sabaudo.\nUnica area in cui il movimento umanistico-rinascimentale non trov\u00f2 campo fu quello del Ducato di Savoia, Stato la cui orbita gravitazionale fluttuava tra l'area francese e quella italiana. La crisi del ducato sabaudo nel corso del Quattrocento, attanagliato da rivalit\u00e0 interne, dipendenze politiche e culturali dal potente Regno di Francia e governato da duchi inetti, non permise alla classe dirigente savoiarda di recepire i vantaggi della nuova cultura umanistica, relegando il Piemonte a un vero e proprio ritardo culturale:\nLe travagliate vicende che funestarono il Ducato nel corso del primo Cinquecento, sotto il debole governo di Carlo II il Buono (1504-1553), causarono l'ulteriore ritardo culturale del Piemonte, situazione da cui lo Stato sabaudo fu poi risollevato grazie all'energica guida di Emanuele Filiberto (1553-1580), restauratore del Ducato e protettore di Giovan Battista Giraldi Cinzio.\nLorenzo Valla e Leon Battista Alberti.\nLorenzo Valla (1407-1457) e Leon Battista Alberti (1404-1472), per il loro eclettismo, cosmopolitismo e variet\u00e0 d'interessi, non possono rientrare in una ben specifica categorizzazione geografica o tematica.\nPer quanto riguarda il pensiero e l'attivit\u00e0 del Valla, si pu\u00f2 sostenere che l'umanista romano fond\u00f2 una sorta di filosofia della parola basata sulla sua assoluta preminenza rispetto ai discorsi di carattere filosofico e culturale che si possono sviluppare in seguito. Il \"verbum\" deve essere indagato, studiato etimologicamente, ricostruito in base all\"usus\" di cui si fece e analizzare, pertanto, anche le accezioni semantiche pi\u00f9 particolari. Soltanto partendo da quest'analisi rigorosa, basata sulla lezione del retore romano Quintiliano nella sua \"Institutio Oratoria\" si pu\u00f2 ricostruire il senso del testo. Insofferente verso le autorit\u00e0 filosofiche della cultura tomista, Valla non si fermava neanche davanti agli stessi autori classici (\"lettera a Juan Serra, 1440\") o agli stessi Vangeli (di cui comp\u00ec, per la prima volta, l\"emendatio\" degli errori compiuti da san Girolamo nella redazione della \"Vulgata\"), qualora l'umanista vi avesse trovato degli errori da correggere: in quest'ottica, si pu\u00f2 comprendere allora il coraggioso attacco contro il testo riportante la presunta \"Donazione dell'imperatore romano Costantino\" dei possedimenti occidentali dell'Impero a papa Silvestro I, documento su cui si fondavano le pretese del potere temporale dei papi. Valla, sostanzialmente, abbandona le ultime armi mediatrici del primo umanesimo, per combattere a viso aperto contro tutta quella cultura che poteva ostacolare l'attivit\u00e0 corretta della sua ricerca, suscitando le stesse ire di un umanista estremamente bizzarro e anticonformista, quale fu Poggio Bracciolini.\nLeon Battista Alberti \u00e8 considerato uno dei pi\u00f9 poliedrici e significativi umanisti europei. Intellettuale che ardeva nel concretizzare il sapere umanistico nei pi\u00f9 svariati ambiti (l'arte, l'architettura, la medicina, il diritto e la scultura), l'Alberti si segnala per lo spregiudicato sperimentalismo, per la volont\u00e0 di riabilitare il volgare italiano davanti alle detrazioni dei suoi colleghi umanisti (si riveda l'episodio infelice del \"Certame coronario\") e per un anomalo pessimismo di fondo sulla natura umana. La riflessione sull'uomo, declinata nei trattati dedicati alle relazioni sociali (\"De familia\", \"De Iciarchia\"), o in quelli dal sapore politico (\"Momus\" e \"Theogenius\"), mostra il superamento dell'iniziale ottimismo antropologico per abbracciare invece sia la positivit\u00e0 sia la negativit\u00e0, ambivalenza che genera la concezione \"doppia\" dell'uomo. Oltre alla dimensione speculativa, l'Alberti si preoccup\u00f2 di coniugare tale sapienza con l'attivit\u00e0 pratica e con le scienze combinando, nello specifico, il sapere tecnico della classicit\u00e0 con l'attivit\u00e0 di architetto e d'artista (\"De re aedificatoria\", \"De pictura\").\nPico della Mirandola e il manifesto dell'umanesimo.\nIl conte Giovanni Pico della Mirandola (1463-1494) fu senza dubbio l'esponente maggiore dell'umanesimo filosofico italiano. Dotato di una memoria prodigiosa che gli merit\u00f2 l'appellativo di \"fenice degli ingegni\", giovanissimo studi\u00f2 greco all'Universit\u00e0 di Pavia, ebraico e la filosofia cabalista a esso annessa, cercando di creare un sapere universale tramite la fusione delle religioni monoteiste e il sapere greco e latino. Considerato eretico, vicino sia all'aristotelismo padovano sia al platonismo fiorentino, fu esiliato per un po' di tempo in Francia al fine di sfuggire all'Inquisizione, ma pot\u00e9 rientrare in Italia nel 1486 dove pot\u00e9 esporre la sua idea di filosofia che doveva essere necessariamente \"pia\" in quanto \u00abcapace di assicurare una pace e una \"concordia\" tra tutte le scuole [di pensiero]\u00bb. Rifugiatosi in Francia in seguito all'esposizione delle sue \"Novecento tesi\" e del \"Discorso sulla dignit\u00e0 dell'uomo\", pot\u00e9 finalmente rientrare in Italia nel 1487 a Firenze e, avvicinatosi al Savonarola negli ultimi anni della sua vita in quanto attirato dall'ardore della sua riforma morale della Chiesa, mor\u00ec avvelenato in circostanze non chiare nel 1494, poco pi\u00f9 che trentenne.\nIl nome di Pico della Mirandola, oltre alla prodigiosa memoria, \u00e8 legato anche al dialogo \"Oratio de hominis dignitate\" o \"Discorso sulla dignit\u00e0 dell'uomo\", in cui espone il manifesto dell'umanesimo. L'opera, incentrata sul dialogo tra Dio e Abramo, esalta l'uomo in quanto dotato del libero arbitrio, ossia di quella facolt\u00e0 unica che Dio diede all'uomo unico tra le altre creature di scegliere tra il bene e il male e di operare in conseguenza di ci\u00f2, dimostrando di avere una natura non predeterminata capace di abbassarsi al livello dei bruti sia di elevarsi a quello degli angeli: \nL'umanesimo europeo.\nA partire dalla fine del Quattrocento l'umanesimo, da fenomeno strettamente legato all'area italica, cominci\u00f2 a diffondersi presso le altre nazioni europee grazie ai soggiorni degli intellettuali stranieri nel nostro Paese. In alcuni di essi (quali Francia e Inghilterra) l'umanesimo tard\u00f2 a causa della guerra dei cent'anni prima, e delle lotte per la ricostruzione del tessuto nazionale poi; in altri, invece, il dominio della filosofia scolastica e della cultura medievale in genere non permisero all'umanesimo di penetrare se non verso la fine del Quattrocento: furono i casi del Regno d'Ungheria col suo sovrano Mattia Corvino e quello di Polonia, grazie all'azione della regina Bona Sforza, maritata dal 1518 con Sigismondo I Jagellone.\nErasmo da Rotterdam.\nIl principale esponente dell'umanesimo che ha avuto un sapore internazionale \u00e8 stato sicuramente l'umanista olandese Erasmo da Rotterdam (1469?-1536), definito \"il principe degli umanisti\". Considerato al contempo l'esponente di punta dell'umanesimo cristiano Erasmo, che nutriva una profonda avversione per la scolastica e per la corruzione in cui versava la Chiesa di Roma, si proponeva di restaurare una fede che fosse veramente sentita nel cuore (la \"devotio moderna\"), ancor prima che nelle forme esteriori, e quindi di ritornare al modello dell'et\u00e0 apostolica.\nSulla base di questo progetto, l'umanista olandese (i cui contatti epistolari spaziavano dal Colet a Tommaso Moro, da Manuzio all'editore svizzero Froben, da eminenti ecclesiastici a principi) propose la sua \"riforma etica\" del cattolicesimo attraverso una rivisitazione filologica del Nuovo Testamento; la creazione di un manuale per la formazione del cristiano (l\"'Enchiridion militis christiani\") e la produzione di opere letterarie, fortemente contrassegnate dall'ironia (si ricordi il celebre \"Elogio della follia\"), volte a smuovere le coscienze.\nLa combinazione dei modelli classici e patristici con la sensibile attenzione verso le tematiche contemporanee (la deplorazione della guerra tra i cristiani; l'attenzione verso le tematiche pedagogiche e politiche) fece di Erasmo il campione dell'umanesimo fino allo scoppio della Riforma protestante e dalla sua contrapposizione con gli estremismi della fazione luterana e di quella cattolico-romana, che accusarono l'anziano umanista di essere ora segretamente protestante, ora segretamente cattolico. Nonostante Erasmo avesse difeso, nello scritto \"Diatribe de libero arbitrio\" del 1524, la teoria secondo cui ogni essere umano dispone liberamente della propria coscienza e, quindi, delle proprie azioni, andando anche contro la morale divina, la sua protervia nel rimanere neutrale nella disputa gli alien\u00f2 le simpatie anche dei cattolici.\nGeografia dell'umanesimo europeo.\nFrancia.\nPer quanto riguarda l'area francese, il primo umanista che import\u00f2 in patria la nuova cultura fu Jacques Le F\u00e8vre d\u2019\u00c9taples (1455-1536), teologo e uomo di cultura che rimase affascinato dalle proposte di Marsilio Ficino e di Giovanni Pico della Mirandola al principio degli anni 1490. La lezione filologiche e filosofiche di d'\u00c9taples verranno ulteriormente diffuse in seguito alle guerre d'Italia di Carlo VIII, Luigi XII e, soprattutto, di Francesco I, che rese il francese lingua ufficiale del Regno e che protesse numerosi artisti e letterati. Sotto il suo regno vissero Guillaume Bud\u00e9 (1468 - 1540), Fran\u00e7ois Rabelais (1494 - 1553) e vari dotti parigini quali Charles de Bovelles e Symphorien Champier, vicini alla lezione di Pico e di Nicol\u00f2 Cusano. Nella seconda met\u00e0 del secolo, campeggia la figura di Michel de Montaigne (1533 - 1592), scettico indagatore della natura umana nelle sue molteplici sfaccettature.\nInghilterra.\nSconvolta dalla guerra delle due rose, l'Inghilterra cominci\u00f2 a ricostruire le sue energie, tra cui anche quelle culturali, sotto l'energico governo del primo sovrano Tudor, Enrico VII (1485-1509). In questo periodo, la ripresa del commercio e degli scambi col continente favor\u00ec la penetrazione dell'umanesimo anche in terra inglese grazie alla figura del religioso e futuro decano della Cattedrale di San Paolo John Colet (1466/67-1519), fervente sostenitore del neoplatonismo e degli studi patristici greci e fondatore della \"Scuola di Oxford\". Vicino a Colet fu la figura pi\u00f9 prestigiosa del primo umanesimo inglese, Tommaso Moro (1478-1535), amico di Erasmo da Rotterdam, cancelliere di Enrico VIII (1509-1547) e autore del trattato socio-politico di \"L'Utopia\". Il pieno rinascimento inglese si svolse nettamente in ritardo rispetto all'Europa: fu sotto l'et\u00e0 elisabettiana (1558-1603) che le teorie umanistiche furono raccolte da Philip Sidney e, soprattutto, da William Shakespeare.\nGermania.\nTra i principali umanisti tedeschi si ricordano Johannes Reuchlin (1455-1522), che introdusse in patria le nozioni di Pico della Mirandola riguardo al valore magico della cabala ebraica; Ulrich von Hutten (1488-1523), traduttore dell'opera di Valla \"La falsa Donazione di Costantino\" e fautore del luteranesimo in chiave violenta; Johannes Agricola (1494-1566), inizialmente fautore di Lutero e poi suo oppositore; e infine Filippo Melantone (1497-1560), raffinato umanista e rappresentante della fazione moderata del luteranesimo.\nSpagna.\nL'umanesimo, grazie ai legami dinastici tra Alfonso V di Napoli e la sua terra d'origine, il Regno d'Aragona, penetr\u00f2 lentamente nella penisola iberica. Dopo la conquista di Granada da parte dei Re cattolici nel 1492 e il completamento della \"Reconquista\", inizi\u00f2 la vera diffusione dell'umanesimo in Spagna. Fautore dell'introduzione del movimento culturale nello Stato iberico fu Antonio de Nebrija, insieme al traduttore di Aristotele Pedro Sim\u00f3n Abril, al politologo Juan Gin\u00e9s de Sep\u00falveda e al frate e poi vescovo difensore degli \"indios\" Bartolom\u00e9 de Las Casas. Oltre a questi umanisti, il regno di Carlo V d'Asburgo (1516-1558) fu caratterizzato dalla presenza di intellettuali legati all'erasmismo, in primo luogo Alfonso de Vald\u00e9s e suo fratello Juan de Vald\u00e9s, artefici di un cristianesimo che riconciliasse il cattolicesimo con le istanze riformate, cosa che decret\u00f2 la decadenza dell'umanesimo spagnolo, l'instaurazione dell'Inquisizione spagnola e l'avvio al maturo \"Siglo de Oro\".\nSvizzera.\nNel territorio dell'attuale Svizzera \u00e8 soprattutto la citt\u00e0 di Basilea che pu\u00f2 essere qualificata come uno dei centri pi\u00f9 importanti al nord delle Alpi. Grazie alla fondazione dell'universit\u00e0 di Basilea nel 1460 (prima universit\u00e0 svizzera), dove s'installer\u00e0 anche Erasmo da Rotterdam, la famiglia Holbein o Paracelso e come nuovo centro di stampa di libri (in concorrenza con le citt\u00e0 di Parigi e Venezia) riuscir\u00e0 a stabilirsi come la citt\u00e0 pi\u00f9 importante elvetica dell'epoca e come luogo d'innovazione intellettuale. Divent\u00f2 inoltre anche terra d'accoglienza per vari rifugiati religiosi di provenienza italiana, quali Bernardino Ochino."}
{"id": "715395", "revid": "226458", "url": "https://it.wikipedia.org/wiki?curid=715395", "title": "Jaume Martorell", "text": "Signore di Masserof.\nNel periodo tra gli anni 1435 e 1440 Jaume Martorell fu signore di Masserof, che attualmente \u00e8 un paese situato a Xal\u00f3, nella provincia alicantina di Marina Alta. Perse questo privilegio a causa di un debito contratto con Mateu Pujades, consigliere e tesoriere reale della vicina citt\u00e0 di Valencia che divenne cos\u00ec il nuovo signore di Masserof.\nIn quei tempi, Masserof era una comunit\u00e0 musulmana autonoma, per\u00f2 sottomessa ad una forte pressione economica, come dimostra il fatto che gli abitanti di Masserof furono obbligati a pagare il debito di Jaume. Di fronte ad un simile abuso, un vassallo dell'epoca aveva due possibilit\u00e0: o rassegnarsi a pagare oppure cercare la protezione di un signore pi\u00f9 benevolo.\nSolitamente, anche per la scarsit\u00e0 di manodopera dell'epoca, il nuovo signore si rifiutava di restituire poi il vassallo all'antico protettore, nonostante i reclami del suo legittimo possessore.\nI tre fratelli.\nGli interessi familiari.\nJoanot, Galceran e Jaume, nel lignaggio dei Martorell, sono i tre fratelli che pi\u00f9 decisamente ed attivamente agiscono in favore degli interessi familiari. Si scontrarono ripetutamente con Gon\u00e7al d'\u00cdxer, Comandante di Muntalb\u00e0, tanto che il Governatore del Regno di Valencia obblig\u00f2 le due parti a trovare una soluzione pacifica al conflitto sul possesso di Ll\u00edber, che apparteneva a Galceran Martorell ed era stata acquisita dal Comandante nel corso di una sub-asta pubblica promossa dai creditori dei Martorell, che non ne volevano riconoscere la validit\u00e0 giuridica.\nJaume procuratore.\nLa relazione di Jaume con Joanot era molto buona: quando questi era assente dal regno, era Jaume l'incaricato a rappresentarlo in qualsiasi tipologia di affari, e perci\u00f2 si convertiva nel suo procuratore. Si pu\u00f2 dire che lo stesso avvenisse nei confronti dell'altro fratello, Galceran, che in un documento in data 21 luglio 1439 lo nomina suo procuratore al fine di siglare una tregua con Ausi\u00e0s March. Di questa tregua si prende ufficialmente nota il giorno dopo in un interessante documento notarile, nel quale si esponevano le condizioni dell'accordo e si stabiliva inoltre il pagamento di una multa di 5 000 fiorini per chi non l'avesse rispettata.\nRinuncia dei diritti ereditari.\nIl giorno 19 settembre del 1444 Jaume Martorell rinuncia espressamente a qualsiasi diritto che gli potesse corrispondere in virt\u00f9 del testamento di suo padre, Francesc Martorell, e trasmette tali diritti a Gon\u00e7al d'\u00cdxer. Con questo atto Gon\u00e7al voleva prevenire il possibile reclamo, nel futuro, di reclami sulla sua titolarit\u00e0 sulla valle di Xal\u00f2."}
{"id": "715396", "revid": "1543377", "url": "https://it.wikipedia.org/wiki?curid=715396", "title": "Cromosoma 3", "text": "Con il nome di cromosoma 3 si indica, per convenzione, il terzo pi\u00f9 grande cromosoma umano. Le persone presentano solitamente due copie del cromosoma 3, come di ogni autosoma. Il cromosoma 3 possiede quasi 200 milioni di nucleotidi. I due cromosomi 3 rappresentano all'incirca il 6,5% del DNA totale nelle cellule umane.\nIl cromosoma 3 contiene di certo oltre 1300 geni, ma si ritiene possa contenerne fino a 1500.\nIl numero di polimorfismi a singolo nucleotide (SNP) individuati \u00e8 di oltre 700.000."}
{"id": "715398", "revid": "767487", "url": "https://it.wikipedia.org/wiki?curid=715398", "title": "Songs (Riccardo Cocciante)", "text": "Songs \u00e8 un album di Riccardo Cocciante del 2005 contenente sedici brani in quattro lingue diverse.\nTracce.\nI testi sono di Tonio K. - P. Panella - J.L. Dabadie - J. Voss - J.J. Goldman - A. Boublil - E. Anais - E. Ruggeri. Le musiche di R. Cocciante.&lt;br&gt;\nL'album \u00e8 stato presentato in Francia durante una puntata della trasmissione 'Vivement Dimanche' duettando con l'attrice Monica Bellucci sulle note di Margherita."}
{"id": "715399", "revid": "287204", "url": "https://it.wikipedia.org/wiki?curid=715399", "title": "Claude Simon", "text": "Nel 1985 \u00e8 stato insignito del Premio Nobel per la letteratura. Si \u00e8 occupato anche di pittura e di fotografia.\nBiografia.\nNasce nel Madagascar, ma alla morte del padre, caduto nella battaglia di Verdun il 27 agosto 1914, si trasferisce con la madre a Perpignano, in Francia. Nel 1924 muore anche la madre a causa di un cancro e Claude \u00e8 allevato dalla nonna e da un cugino, che ne diviene il tutore.\nNel 1931 inizia a dedicarsi alla pittura e alla fotografia, e nel 1936, ai suoi esordi come scrittore, si reca a Barcellona per unirsi ai Repubblicani che si stanno opponendo alle truppe franchiste nella Guerra di Spagna. Torna in Francia due anni dopo e scrive il romanzo \"le Tricheur\", che sar\u00e0 pubblicato solo alla liberazione alla fine della Seconda guerra mondiale.\nAll'inizio della guerra, nel 1939, mentre \u00e8 aggregato a un reggimento di cavalleria, \u00e8 catturato dai tedeschi, ma l'anno dopo riesce a evadere dal campo di prigionia in Sassonia. Raggiunta la Francia non occupata, si ferma a Salses dove entra nella Resistenza. A guerra conclusa avvia un'attivit\u00e0 di viticoltore.\nSimon scrive un certo numero di romanzi sperimentali e poco convincenti: \"la Corde raide\" (1947), \"Gulliver\" (1952) e \"le Sacre du printemps\" (1954). La serie si conclude con il romanzo \"le Vent\" (1957).\n\"Citazione tratta dal suo discorso di ringraziamento alla cerimonia di consegna del Premio Nobel (9 dicembre 1985)\"\n\u00abJe suis maintenant un vieil homme, et, comme beaucoup d'habitants de notre vieille Europe, la premi\u00e8re partie de ma vie a \u00e9t\u00e9 assez mouvement\u00e9e: j'ai \u00e9t\u00e9 t\u00e9moin d'une r\u00e9volution, j'ai fait la guerre dans des conditions particuli\u00e8rement meurtri\u00e8res (j'appartenais \u00e0 l'un de ces r\u00e9giments que les \u00e9tats-majors sacrifient froidement \u00e0 l'avance et dont, en huit jours, il n'est pratiquement rien rest\u00e9), j'ai \u00e9t\u00e9 fait prisonnier, j'ai connu la faim, le travail physique jusqu'\u00e0 l'\u00e9puisement, je me suis \u00e9vad\u00e9, j'ai \u00e9t\u00e9 gravement malade, plusieurs fois au bord de la mort, violente ou naturelle, j'ai c\u00f4toy\u00e9 les gens les plus divers, aussi bien des pr\u00eatres que des incendiaires d'\u00e9glises, de paisibles bourgeois que des anarchistes, des philosophes que des illettr\u00e9s, j'ai partag\u00e9 mon pain avec des truands, enfin j'ai voyag\u00e9 un peu partout dans le monde [...] et cependant, je n'ai jamais encore, \u00e0 soixante-douze ans, d\u00e9couvert aucun sens \u00e0 tout cela, si ce n'est comme l'a dit, je crois, Barthes apr\u00e8s Shakespeare, que \u00absi le monde signifie quelque chose, c'est qu'il ne signifie rien\u00bb \u2014 sauf qu'il est.\u00bb\n[\"Sono ormai un vecchio e, come per molti cittadini della nostra vecchia Europa, la prima parte della mia vita \u00e8 stata piuttosto movimentata: sono stato testimone di una rivoluzione, ho combattuto in condizioni particolarmente truculente (appartenevo a uno di quei reggimenti che gli stati maggiori sacrificano con freddezza, e di cui, tempo otto giorni, non rimase pi\u00f9 praticamente niente), sono stato fatto prigioniero, ho conosciuto la fame, la fatica fisica fino allo sfinimento, sono evaso, mi sono gravemente ammalato e sono stato pi\u00f9 di una volta vicino alla morte, violenta o naturale, mi sono trovato al fianco di persone di vario genere, preti e incendiari di chiese, tranquilli borghesi e anarchici, filosofi e analfabeti, ho condiviso il pane con mendicanti, infine ho viaggiato un po' ovunque nel mondo... e tuttavia non ho ancora mai, a settantadue anni, trovato alcun senso in tutto ci\u00f2, se non - come diceva, credo, Barthes citando Shakespeare - che \u00abse il mondo significa qualcosa, \u00e8 che non significa niente\u00bb, tranne che esiste.\"]\nL'opera.\nAssimilata al movimento del \"Nouveau Roman\", l'opera letteraria di Claude Simon \u00e8 pervasa da tematiche storiche, dalla guerra, dal tempo. Ispirata innanzitutto da Proust o William Faulkner, la sua scrittura si caratterizza da un forte interesse per la ricerca formale.\nLa materia romanzesca \u00e8 arricchita dall'apporto della memoria ricostituita nella durata vissuta nelle sue molteplici dimensioni. Tale apporto \u00e8 avvertibile in particolare a partire dai romanzi \"Le Vent\" e \"L'Herbe\", i primi pubblicati presso le \"\u00c9ditions de Minuit\". Cos\u00ec in \"La Route des Flandres\" spinge ai limiti questo lavoro di esplorazione e di ricostituzione della memoria, attraverso la storia di una famiglia e di alcuni dei suoi membri catapultati nella sconfitta del 1940 in una rete di ricordi, visioni, immagini che si fanno coscienti emergendo dal caos della memoria per iscriversi nell'ordine del linguaggio.\n\"Le Palace\" narra la \"sua\" Guerra di Spagna; gli fanno seguito numerosi romanzi in cui Claude Simon approfondisce e personalizza la propria esperienza sia di un episodio storico, sia di eventi biografici personali. Su questa linea si iscrivono romanzi quali \"Histoire\", \"La Bataille de Pharsale\", \"Les Corps conducteurs\", \"Tryptique\" e \"Le\u00e7ons de choses\", che rivelano una grande potenza creatrice e una scrittura esigente e insistente associata a un formalismo particolarmente pensato. Fra i suoi ultimi titoli, \"Les G\u00e9orgiques\" e \"L'Acacia\", pubblicati negli anni ottanta, sono veri capolavori.\nSe questo stile pu\u00f2 per certi versi ricordare quello di Proust, se ne distanzia nella semplicit\u00e0 del linguaggio, bench\u00e9 ci\u00f2 non appaia in modo evidente. La difficolt\u00e0 risiede piuttosto nella sintassi ampia, per cui le frasi si diluiscono su pi\u00f9 pagine senza punteggiatura alcuna, e nella costruzione generale dell'opera. Simon ricorre al termine preciso, e sono questi accumuli di parole, queste giustapposizioni di paragoni, di frasi, di perifrasi all'interno della frase che ne fanno la vera ricchezza.\nLa scrittura di Claude Simon, che rientra fra i caratteri del \"nouveau roman\", \u00e8 particolarmente abbondante e sinuosa . Tutte le sue opere non sarebbero altro che estratti di un immenso racconto che non si affronta mai dal suo inizio e che non ha mai fine. "}
{"id": "715402", "revid": "7077", "url": "https://it.wikipedia.org/wiki?curid=715402", "title": "Guerra dello Yom Kippur/Ramadan", "text": ""}
{"id": "715404", "revid": "110157", "url": "https://it.wikipedia.org/wiki?curid=715404", "title": "Lingue gunwinyguan", "text": "Le lingue gunwinyguan (indicate anche come gunwingguan) formano la seconda famiglia linguistica pi\u00f9 grande delle lingue australiane aborigene.\nDistribuzione geografica.\nVengono parlate nella Terra di Arnhem nell'Australia settentrionale. La pi\u00f9 diffusa tra queste \u00e8 il gunwinygu, con circa 1500 parlanti.\nClassificazione.\nSebbene la validit\u00e0 della famiglia gunwinyguan sia ampiamente accettata, si discute se sia lecito o meno includere lingue isolate minori. \"Ethnologue\", ad esempio, include le lingue burran, il kakadu, e l'enindhilyagwa, che qui non vengono rappresentate.\nSegue una classificazione basata sugli studi di Nicholas Evans dell'Universit\u00e0 di Melbourne:\nEvans ha proposto una parentela tra il gunwinyguan e le lingue pama-nyunga e ha suggerito di raggrupparle in un'unica macrofamiglia chiamata macro-pama-nyunga."}
{"id": "715405", "revid": "1573940", "url": "https://it.wikipedia.org/wiki?curid=715405", "title": "Buteo buteo buteo", "text": "La poiana comune europea (\"Buteo buteo buteo\", ()) \u00e8 la sottospecie pi\u00f9 comune della poiana. Vive in quasi tutto il continente europeo."}
{"id": "715416", "revid": "124871615", "url": "https://it.wikipedia.org/wiki?curid=715416", "title": "Tribunale dell'Unione europea", "text": "Il Tribunale \u00e8 uno dei due organi giurisdizionali, insieme alla Corte di giustizia, che compongono il sistema giurisdizionale dell'Unione europea, ossia la Corte di Giustizia dell'Unione Europea. La missione principale del Tribunale e della Corte di giustizia \u00e8 di assicurare il rispetto del diritto nell'interpretazione e nell'applicazione dei trattati istitutivi dell'Unione europea.\nL'introduzione del Tribunale \u00e8 stata decisa nel 1988 dal Consiglio delle Comunit\u00e0 europee, su richiesta della Corte di giustizia. Esso \u00e8 entrato in funzione il 31 ottobre 1989. Quello che era il terzo organo giurisdizionale, il Tribunale della funzione pubblica, creato nel 2004, \u00e8 stato soppresso nel 2016 con il regolamento n. 2016/1192. \nIl Tribunale implica l'istituzione di un sistema giurisdizionale fondato su un doppio grado di giurisdizione: tutte le sentenze e le ordinanze del Tribunale possono essere oggetto di impugnazione, limitatamente alle questioni di diritto, dinanzi alla Corte di giustizia. \nCol Trattato di Nizza, visto l'elevato numero di cause da gestire (pi\u00f9 di 4000 in quindici anni), \u00e8 stata prevista la possibilit\u00e0 di sgravare il Tribunale di numerosi ambiti di competenza e delegarli a tribunali specializzati (detti allora Camere Giurisdizionali, e, con l'entrata in vigore del trattato di Lisbona, Tribunali Specializzati con competenze per materia).\nComposizione.\nIl Tribunale \u00e8 attualmente composto da 54 giudici, due per ogni Stato membro. Bench\u00e9 non esistano avvocati generali permanenti, la loro funzione pu\u00f2 in talune cause essere rivestita da un giudice. Di regola il Tribunale si riunisce in formazioni di tre giudici. Sono comunque previste altre formazioni: giudice unico, a cinque e a tredici giudici, plenaria.\nCompetenze.\nIl Tribunale \u00e8 competente a conoscere in primo grado:\nLe decisioni emanate dal Tribunale possono essere oggetto, entro un termine di due mesi, di un'impugnazione limitata alle questioni di diritto dinanzi alla Corte di giustizia.\nProcedura.\nIl Tribunale dispone del proprio regolamento di procedura. In linea di principio, il procedimento include una fase scritta e una fase orale.\nDurante la fase orale si svolge di regola un'udienza pubblica. Nel corso di quest'ultima, i giudici possono rivolgere quesiti ai rappresentanti delle parti.\nI giudici deliberano successivamente sulla base del progetto di sentenza predisposto dal giudice relatore e la sentenza viene pronunciata nel corso di un'udienza pubblica."}
{"id": "715417", "revid": "1437722", "url": "https://it.wikipedia.org/wiki?curid=715417", "title": "Cocciante (1991)", "text": "Cocciante \u00e8 un album del cantante italiano Riccardo Cocciante. Contiene la canzone \"Se stiamo insieme\", vincitrice del Festival di Sanremo '91."}
{"id": "715420", "revid": "131358", "url": "https://it.wikipedia.org/wiki?curid=715420", "title": "Tribunale di primo grado", "text": ""}
{"id": "715421", "revid": "122494244", "url": "https://it.wikipedia.org/wiki?curid=715421", "title": "Cervo a primavera", "text": "Cervo a primavera \u00e8 l'ottavo album del cantautore Riccardo Cocciante, pubblicato nel 1980.\nCon questo lavoro ebbe inizio la collaborazione tra l'artista e Mogol.\nCuriosit\u00e0.\nLa canzone \"Suonare suonare\" \u00e8 stata scritta da Flavio Premoli, e nello stesso 1980 \u00e8 stata incisa nell'omonimo album della PFM."}
{"id": "715425", "revid": "1762097", "url": "https://it.wikipedia.org/wiki?curid=715425", "title": "Pannello di controllo (web hosting)", "text": "Il Pannello di controllo per il web hosting \u00e8 un'interfaccia grafica che facilita la gestione di un server Web.\nCos'\u00e8 e a cosa serve.\nStrumento di amministrazione di webserver, siti web, servizi web, blog ed altro.\nPermettono di gestire in modo visuale le principali funzioni di amministrazione del servizio che, diversamente, andrebbero configurate via terminale di comando. Rendono quindi molto pi\u00f9 semplice ogni modifica e/o configurazione specifica che sia necessario effettuare, sia per siti singoli che per multisiti e servizi web.\nTali software sono nati in tempi recenti, da quando cio\u00e8 \u00e8 stata data la possibilit\u00e0 ad utenti con poche conoscenze informatiche, di gestire il proprio sito web, il blog o in generale servizi Web. I tre principali, oltre che i pi\u00f9 diffusi, sono attualmente cPanel, DirectAdmin e Plesk, che - seppur con qualche differenza nell'interfaccia grafica - sono del tutto equivalenti \nI servizi di hosting sempre di pi\u00f9 includono le funzioni base per la gestione dei file nel sito, per la gestione dei database e spesso anche l'inserimento di banner pubblicitari nelle pagine del sito. Altri servizi aggiuntivi possono essere:\nA seconda dell'hosting, cambiano i metodi di aggiunta dei servizi, ad esempio, possono essere gratuiti o a pagamento. A volte, l'hosting permette di attivare diverse funzioni utilizzando dei \"crediti virtuali\", che si possono guadagnare aggiungendo banner sul sito o offrendo alla comunit\u00e0 dell'hosting un aiuto oppure donandole una piccola somma di denaro, un esempio di questi \u00e8 Altervista.\nEsempi.\nUn esempio \u00e8 per il Mysql lo script PhpMyAdmin."}
{"id": "715426", "revid": "154893", "url": "https://it.wikipedia.org/wiki?curid=715426", "title": "Linfa (medicina)", "text": ""}
{"id": "715431", "revid": "34392", "url": "https://it.wikipedia.org/wiki?curid=715431", "title": "Tessuto connettivo reticolare", "text": ""}
{"id": "715433", "revid": "287204", "url": "https://it.wikipedia.org/wiki?curid=715433", "title": "La scimmia pensa, la scimmia fa", "text": "La scimmia pensa, la scimmia fa (\"Stranger Than Fiction: True Stories\") \u00e8 una raccolta di brevi saggi di Chuck Palahniuk pubblicata nel 2004; il titolo italiano \u00e8 tratto dal saggio \"Monkey Think, Monkey Do\" contenuto nella terza parte del libro.\nL'opera colleziona articoli gi\u00e0 pubblicati su riviste e quotidiani il cui filo conduttore \u00e8 la dicotomia che caratterizza la vita: solitudine opposta alla compagnia, realt\u00e0 contro narrazione, commedia e tragedia, luce opposta al buio.\nTrama.\nIl libro \u00e8 suddiviso in tre parti (\"Insieme\", \"Ritratti\" e \"Personale\"), precedute da un'introduzione.\n\"Realt\u00e0 e narrazione, una premessa\".\nNell'introduzione, il cui titolo originale \u00e8 \"Fact and Fiction: An Introduction\", Palahniuk sostiene che tutti, e in particolare gli scrittori, tendono ciclicamente a isolarsi dal resto della societ\u00e0 all'interno dei propri spazi, per poi ritornare a prendere contatto con il mondo. L'atto solitario della scrittura \u00e8 preceduto da una fase di socializzazione, alla ricerca di spunti narrativi e seguito da un nuovo periodo tra la gente, durante il quale lo scrittore promuove la sua opera.\n\"Insieme\".\nLa prima parte (\"People Together\") \u00e8 dedicata all'incontro di masse di persone in occasioni particolarmente bizzarre.\n\"Il festival del Testicolo\".\nTitolo originale \"Testy Festy\", pubblicato per la prima volta sulla rivista \"Gear\". L'autore descrive la bizzarra kermesse, il \"Testicle Festival\", che si svolge annualmente a Rock Creek Lodge, una cittadina del Montana.\n\"La carne si produce qui\".\nTitolo originale \"Where Meat Comes From\", pubblicato per la prima volta sulla rivista \"Gear\", \u00e8 un reportage sulle gare di Wrestling non professionistiche negli USA e il cameratismo che si viene a creare tra i lottatori.\n\"Voi siete qui\".\nTitolo originale \"You Are Here\", pubblicato per la prima volta sulla rivista \"BlackBook\", descrive gli incontri di scrittori con rappresentanti di case cinematografiche, durante i quali ciascun autore, dopo aver pagato una quota, ha sette minuti di tempo per convincere l'interlocutore della bont\u00e0 di una suo scritto come soggetto cinematografico.\n\"Demolizione\".\nTitolo originale \"Demolition\", pubblicato per la prima volta sulla rivista \"Playboy\", descrive un demolition derby di mietitrebbie, evento che si svolge annualmente nella cittadina di Lind (Washington).\n\"La mia vita da cane\".\nTitolo originale \"My Life as a Dog\"; Palahniuk racconta una giornata trascorsa con un'amica a passeggiare per le strade travestiti da animali e le diverse reazioni suscitate tra i passanti.\n\"Professioni di fede in pietra\".\nTitolo originale \"Confessions in Stone\", \u00e8 il resoconto di alcune interviste con costruttori di castelli negli Stati Uniti.\n\"Frontiere\".\nTitolo originale \"Frontiers\", pubblicato per la prima volta sulla rivista \"BlackBook\", racconta l'esperienza dell'autore con l'abuso di steroidi.\n\"Una lattina di carne umana\".\nTitolo originale \"The People Can\", pubblicato per la prima volta sulla rivista \"NEST\", racconta le impressioni dell'autore durante un periodo trascorso a bordo del sottomarino \"USS Louisiana (SSBN-743)\" e descrive la vita dell'equipaggio durante le lunghe navigazioni.\n\"La signora\".\nTitolo originale \"The Lady\", pubblicato per la prima volta sul quotidiano \"The Independent\", in cui l'autore descrive esperienze con presunte case infestate dagli spiriti.\n\"Ritratti\".\nLa seconda parte del volume (\"Portraits\") riporta alcune interviste raccolte da Palahniuk.\n\"Con parole sue\".\nTitolo originale \"In Her Own Words\", \u00e8 un'intervista con l'attrice Juliette Lewis, pubblicata per la prima volta sulla rivista \"BlackBook\".\n\"Perch\u00e9 non si muove?\".\nTitolo originale \"Why Isn't He Budging?\", pubblicato per la prima volta sulla rivista \"Boswell\", raccoglie un monologo del giornalista e scrittore inglese Andrew Sullivan, attivista per i diritti degli omosessuali.\n\"Non cerco Amy\".\nTitolo originale \"Not Chasing Amy\", pubblicato per la prima volta sul settimanale \"LA Weekly\", \u00e8 un saggio dell'autore sulle opere della scrittrice Amy Hempel.\n\"Leggersi le carte\".\nTitolo originale \"Reading Yourself\", pubblicato per la prima volta sulla rivista \"Gear\", \u00e8 un'intervista al cantante Marilyn Manson.\n\"I bodhisattva\".\nTitolo originale \"Bodhisattvas\", raccoglie un'intervista con Michelle Keating, una donna impegnata con i suoi cani nella ricerca di cadaveri in occasione di disastri naturali e di persone scomparse.\n\"Errore umano\".\nTitolo originale \"Human Error\", \u00e8 un'intervista con l'inventore Brian Walker, il cui sogno \u00e8 quello di autocostruirsi un razzo spaziale.\n\"Egregio signor Levin,\".\nTitolo originale \"Dear Mr. Levin\", una lettera aperta indirizzata allo scrittore Ira Levin.\n\"Personale\".\nQuest'ultima parte della raccolta (\"Personal\"), tocca argomenti personali e meno noti dello scrittore.\n\"Accompagnatore\".\nTitolo originale \"Escort\"; l'autore racconta la sua esperienza come volontario in un ospizio per malati terminali.\n\"Quasi California\".\nTitolo originale \"Almost California\", pubblicato per la prima volta sul settimanale \"The Stranger\"; Palahniuk descrive la sua grottesca esperienza con un'infezione al cuoio capelluto alla vigilia di un incontro con i responsabili della produzione del film \"Fight Club\", tratto dal suo omonimo romanzo.\n\"Lip Enhancer\".\nTitolo originale \"The Lip Enhancer\", pubblicato per la prima volta sulla rivista \"BlackBook\"; descrive l'esperienza dello scrittore con un apparecchio per ingrandire le labbra.\n\"La scimmia pensa, la scimmia fa\".\nTitolo originale \"Monkey Think, Monkey Do\", pubblicato per la prima volta sulla rivista \"Gear\". Questo scritto raccoglie alcune considerazioni dell'autore sui motivi che spingono le persone a compiere azioni stupide e pericolose.\n\"Camminare sul filo\".\nTitolo originale \"Brinksmanship\", pubblicato per la prima volta sulla rivista \"Speakeasy\", \u00e8 una riflessione dell'autore sulla morte.\n\"Adesso ricordo...\".\nTitolo originale \"Now I Remember...\"; Palahniuk riflette sui ricordi e su come ritornino alla memoria anni dopo grazie a piccoli e apparentemente insignificanti indizi.\n\"Premi di consolazione\".\nTitolo originale \"Consolation Prizes\", pubblicato per la prima volta sul quotidiano \"Los Angeles Times\", in cui lo scrittore ricorda la tragica morte del padre e in cui racconta di come vicende vissute da lui e da alcuni suoi amici abbiano ispirato alcune parti del romanzo \"Fight Club\"."}
{"id": "715442", "revid": "77358", "url": "https://it.wikipedia.org/wiki?curid=715442", "title": "Stazione ferroviaria di Genova-Principe", "text": ""}
{"id": "715444", "revid": "10652", "url": "https://it.wikipedia.org/wiki?curid=715444", "title": "Armillariella mellea", "text": ""}
{"id": "715447", "revid": "6392", "url": "https://it.wikipedia.org/wiki?curid=715447", "title": "Modulazione d'ampiezza", "text": ""}
{"id": "715452", "revid": "87128", "url": "https://it.wikipedia.org/wiki?curid=715452", "title": "Firenze Santa Maria Novella", "text": ""}
{"id": "715455", "revid": "322321", "url": "https://it.wikipedia.org/wiki?curid=715455", "title": "Cittanova (Croazia)", "text": " \nCittanova (in croato: \"Novigrad\"; fino al 1945 \"Cittanova d'Istria\"; in veneto \"Citanova\") \u00e8 una citt\u00e0 della Croazia di 4.328 abitanti situata sulla costa nord-occidentale dell'Istria, circa 15\u00a0km dai vicini centri urbani di Parenzo, Umago e Buie e a circa 25\u00a0km dal confine con la Slovenia.\nStoria.\nNell'antichit\u00e0 Cittanova viene citata come \"Neapolis\" nel VII secolo, come \"Civitas Nova\" nel IX secolo. Dal XII secolo e nelle testimonianze ecclesiastiche: Emona, Emonia, Aemonia. Sede vescovile dal V/VI secolo fino al 1831, a causa di guerre e di malattie, Cittanova, tra il XVI e il XVII secolo, \u00e8 praticamente disabitata.\nRimane legata alla Repubblica di Venezia dal 1358 fino alla sua caduta nel 1797. Pass\u00f2 in seguito al Trattato di Campoformido all'Impero Austriaco dal 1797 al 1803. Nel 1803 Cittanova fu occupata dai Francesi, e quindi posta sotto il governo di Trieste. Nel 1805, per decisione di Napoleone, Cittanova pass\u00f2 sotto il Regno Italico. Dopo la sconfitta di Napoleone nel 1813 e la caduta del Regno Italico ritorn\u00f2 sotto il dominio dell'Impero Austriaco.\nCittanova fu un centro irredentista nell'Istria asburgica. A tutti i censimenti la popolazione si dichiara di lingua italiana. Nel 1918 diviene italiana come il resto dell'Istria. Dopo la seconda guerra mondiale la cittadina entra a far parte del Territorio Libero di Trieste, ma la zona B in cui \u00e8 situata, in realt\u00e0 rimane sotto occupazione militare jugoslava. Molti italiani fuggirono negli anni dal 1945 al 1948 in Italia (esodo istriano). Negli anni cinquanta gli italiani, ormai resisi conto che la citt\u00e0 sarebbe rimasta definitivamente in mano jugoslava, abbandonarono in massa la localit\u00e0.\nLuoghi d'interesse.\nAl proprio interno vi \u00e8 una collezione - tra le pi\u00f9 importanti della Croazia - di 93 pietre monumentali di et\u00e0 antica e medievale (recente e tardo medioevo): davanzali, cornici, transenne, stemmi, tavole per altari, parti di ciborio, pilastri, capitelli, .\nAll'interno della chiesa parrocchiale di San Pelagio e di San Massimo, vi \u00e8 una cripta risalente al primo periodo romanico, (unica in Istria e una tra le rare in Croazia).\nVi si erge la statua del compatrono della citt\u00e0, San Pelagio. La statua \u00e8 di legno e rivestita in lamiera di bronzo.\nSi presume provenga dal periodo paleocristiano. Le superfici del sarcofago semplicemente profilate con il coperchio sotto forma di due spioventi ed ai vertici quattro acroterii.\nIl complesso architettonico ottenne l'odierno aspetto nel 1839 quando venne realizzata la villa adiacente all'antico monastero di San Giovanni Battista di Daila, sorto a San Lorenzo di Daila attorno al V-VI secolo da parte dei monaci greci basiliani e poi passato in epoca longobarda e franca al Patriarcato di Aquileia ed ai monaci benedettini bianchi di San Colombano gi\u00e0 presenti in area veneta ed istriana ed in tutto il regno longobardo dal VII secolo e poi riformatesi nel IX secolo alla definitiva regola benedettina. Con il suo territorio divenne un feudo monastico con una fiorente azienda agricola, che fu elevato a baronia dagli imperatori Ottoni e nel 1038 Corrado I dona il monastero e il feudo di San Lorenzo di Daila ai vescovi di Cittanova col titolo di baroni. Nel 1835 il conte Francesco Grisoni, ultimo proprietario del feudo, far\u00e0 costruire la villa e doner\u00e0 la propriet\u00e0 della chiesa, del monastero ed i vasti terreni di S. Lorenzo di Daila ai monaci benedettini dell'Abbazia di Praglia (vicino a Padova), con l'obbligo di mantenervi una scuola elementare. Essi vi entreranno con 12 monaci nel 1860 e nel 1867 con la soppressione del monastero di Praglia vi si trasferiranno completamente, manterranno la propriet\u00e0 fino al 1948 quando perderanno il possedimento. Fino al 1989 l'ex monastero aveva la funzione di pensionato e ospizio per i poveri.\nEconomia.\nTurismo.\nIl settore turistico ha cominciato a svilupparsi a Cittanova a partire dagli anni settanta, sino ad allora l'economia della cittadina era basato sulla pesca. Poco alla volta la piccola citt\u00e0 ha iniziato a basare il proprio sviluppo economico sul turismo; grazie alla sua conformazione a penisola \u00e8 circondata dal mare e presenta un interessante patrimonio storico-culturale oltre che una natura ben conservata.\nLa vicinanza col confine rende Cittanova facilmente raggiungibile ai turisti dalla Slovenia e da Trieste. Cittanova dista circa 50\u00a0km in auto da Trieste ed un paio d'ore in motonave da Venezia. La localit\u00e0 \u00e8 ricca di strutture ricettive: alberghi, campeggi, appartamenti, ristoranti. L'amministrazione comunale punta, per il futuro prossimo, nella direzione dello sviluppo di un moderno centro nautico: la marina cittanovese.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Cittanova \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nSecondo il censimento austriaco del 1910 contava 2.239 abitanti che si dichiaravano compattamente di lingua italiana. Anche secondo il censimento del 1921 il 100% della popolazione era di madrelingua italiana. Il censimento della popolazione del 2001, ha rilevato sul territorio comunale 4002 abitanti: 1889 uomini e 2113 donne con la presenza della minoranza italiana pari al 15,32% della popolazione del comune.\nSecondo il censimento del 2011, la maggioranza della popolazione \u00e8 formata da croati, circa l'80%, ma \u00e8 forte anche la presenza della comunit\u00e0 italiana rimasta dopo l'esodo del dopoguerra, il 12,47% della popolazione che costituisce la locale \"Comunit\u00e0 degli Italiani di Cittanova\" e aderisce all'Unione Italiana. Presenti anche altre minoranze come sloveni, albanesi e serbi.\nLocalit\u00e0.\nIl comune di Cittanova \u00e8 diviso in 5 insediamenti (\"naselja\"), di cui \"Cittanova\" \u00e8 il capoluogo con 2.586 abitanti (Censimento 2011, 31-03-2011):"}
{"id": "715456", "revid": "599013", "url": "https://it.wikipedia.org/wiki?curid=715456", "title": "Elvin Beqiri", "text": "Caratteristiche tecniche.\n\u00c8 un difensore mancino versatile, pu\u00f2 ricoprire tutti i settori della difesa.\nCarriera.\nClub.\nDopo la trafila delle giovanili, nel 1999 arriva nella prima squadra del , rimanendoci per 4 stagioni, nelle quali colleziona 83 presenze e segna anche 6 gol.\nNel 2004 lascia l'Albania per trasferirsi in Ucraina, nel Metalurh Donetsk. L'esperienza nella squadra ucraina dura 4 stagioni, inframezzate da due stagioni trascorse tra le file dell'Alania Vladikavkaz prima e del poi.\nTornato nel Metalurh all'inizio della stagione 2006-2007, trascorre due stagioni nella squadra ucraina racimolando solo 8 presenze globali. Decide allora di tornare al , club che l'aveva lanciato nei primi anni della sua carriera.\nNazionale.\nCon la Nazionale albanese ha disputato 47 partite, esordendo nel 2002.\nStatistiche.\nPresenze e reti nei club.\n\"Statistiche aggiornate al 25 aprile 2015.\""}
{"id": "715461", "revid": "87128", "url": "https://it.wikipedia.org/wiki?curid=715461", "title": "Roma Termini", "text": ""}
{"id": "715465", "revid": "87128", "url": "https://it.wikipedia.org/wiki?curid=715465", "title": "Torino Porta Nuova", "text": ""}
{"id": "715469", "revid": "87128", "url": "https://it.wikipedia.org/wiki?curid=715469", "title": "Verona Porta Nuova", "text": ""}
{"id": "715473", "revid": "87128", "url": "https://it.wikipedia.org/wiki?curid=715473", "title": "Stazione FS di Alessandria", "text": ""}
{"id": "715476", "revid": "19794534", "url": "https://it.wikipedia.org/wiki?curid=715476", "title": "La Spezia Centrale", "text": ""}
{"id": "715496", "revid": "106908", "url": "https://it.wikipedia.org/wiki?curid=715496", "title": "Tour dei Queen in Giappone del 1981", "text": ""}
{"id": "715498", "revid": "1243", "url": "https://it.wikipedia.org/wiki?curid=715498", "title": "Stazione FS di Novara", "text": ""}
{"id": "715501", "revid": "78273", "url": "https://it.wikipedia.org/wiki?curid=715501", "title": "Stazione FS di Vicenza", "text": ""}
{"id": "715502", "revid": "87128", "url": "https://it.wikipedia.org/wiki?curid=715502", "title": "Roma Trastevere", "text": ""}
{"id": "715503", "revid": "125274002", "url": "https://it.wikipedia.org/wiki?curid=715503", "title": "Foto di gruppo", "text": "Foto di gruppo \u00e8 il secondo album solista del rapper italiano Bassi Maestro, pubblicato il 15 luglio 1998.\nNel 2021 la title track del disco Foto di Gruppo \u00e8 stata certificata disco d\u2019oro.\nIl disco.\nCon questo album Bassi Maestro opera un netto cambio di stile rispetto al precedente \"Contro gli estimatori\". Oltre ad aver sensibilmente ridotto il numero di skit (2 in questo album, 5 nel precedente), Bassi assume uno stile pi\u00f9 drammatico, con beats che seguono il tenore, per cos\u00ec dire, decadente.\nAll'album hanno partecipato Rido MC in \"Cosa rester\u00e0\", Dafetti, Leftside in \"Bionic Skillz\", Davo in \"A male\", Cricca Dei Balordi in \"Sano What?!?\", Super Cush e I poeti maledetti in \"Family &amp; Business\". Nel brano \"MC Generico\", Bassi parla negativamente dei rapper che vengono solitamente definiti \"scarsi\" dagli MCs esperti, e in \"Il tipo di persona\" Bassi parla di se stesso e sottolinea come lui sia estraneo ad atteggiamenti tipici dei \"poser\" e di quelli che Bassi e la sua gente reputano come \"sfigati\". \"Foto di Gruppo\", la traccia che porta il nome dell'album, \u00e8 una vera e propria fotografia della vita di ognuno di noi; gioie, dolori, amori e amicizie immortalati in quello che per molti \u00e8 il miglior pezzo di Bassi Maestro e una delle track pi\u00f9 rappresentative del panorama rap italiano."}
{"id": "715504", "revid": "87128", "url": "https://it.wikipedia.org/wiki?curid=715504", "title": "Messina Centrale", "text": ""}
{"id": "715505", "revid": "339392", "url": "https://it.wikipedia.org/wiki?curid=715505", "title": "Reggio Calabria Centrale", "text": ""}
{"id": "715506", "revid": "228587", "url": "https://it.wikipedia.org/wiki?curid=715506", "title": "Campeonato Sudamericano de Football 1953", "text": "Il Campeonato Sudamericano de Football 1953 fu la ventiduesima edizione della Copa Am\u00e9rica. La CONMEBOL aveva incaricato dell'organizzazione il Paraguay, che per\u00f2 si vide costretto a rifiutare per la mancanza di infrastrutture necessarie ad ospitare un simile evento. Analogamente a quanto era accaduto nel 1924, la federazione paraguaiana organizz\u00f2 l'evento a proprie spese, ma in terra straniera, in Per\u00f9. Tutte le partite si disputarono all'Estadio Nacional di Lima dal 22 febbraio al 1\u00ba aprile 1953.\nFormula.\nLa formula prevedeva che le sette squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nArbitri.\nIn questa edizione furono ben 5 gli arbitri inglesi (Maddison, Dean, Gregory, McKenna e Rhoden) giunti in Per\u00f9; l'unico direttore di gara sudamericano era il brasiliano Vianna.\nClassifica marcatori.\n7 gol\n5 gol\n4 gol\n3 gol\n2 gol\n1 gol"}
{"id": "715509", "revid": "599013", "url": "https://it.wikipedia.org/wiki?curid=715509", "title": "Ilion Lika", "text": "Carriera.\nClub.\nIl 1\u00ba gennaio 2008 viene acquistato a titolo definitivo dalla squadra russa del per 500.000 euro.\nNazionale.\nHa collezionato 14 presenze con la Nazionale albanese.\nStatistiche.\nPresenze e reti nei club.\n\"Statistiche aggiornate al 22 dicembre 2019.\""}
{"id": "715510", "revid": "339392", "url": "https://it.wikipedia.org/wiki?curid=715510", "title": "Ca' di Boschetti", "text": ""}
{"id": "715512", "revid": "126257", "url": "https://it.wikipedia.org/wiki?curid=715512", "title": "John Barleycorn Must Die", "text": "John Barleycorn Must Die \u00e8 un album della band progressive rock inglese Traffic, pubblicato nel 1970.\nIl disco.\nCome anche gli altri album del gruppo, fonde differenti generi musicali: rock, folk, jazz, e progressive, ma rispetto ai precedenti viene tralasciata la componente psichedelica a vantaggio di un suono pi\u00f9 corposo, diretto oltre che professionale.\nOriginariamente il lavoro era stato progettato come il primo disco solista di Winwood e avrebbe dovuto intitolarsi \"Mad Shadows\", infatti questi riusc\u00ec a realizzare \"Stranger to Himself\" suonando da solo tutte le parti strumentali. Successivamente per incidere \"Every Mother's Son\" venne coinvolto Jim Capaldi, quindi di comune accordo Winwood e il capo della Island Records Chris Blackwell decisero di invitare Wood ad unirsi agli ex compagni per completare le registrazioni. Alla fine fu stabilito di pubblicare l'album come opera dei Traffic, e di fatto questo divent\u00f2 la prima uscita discografica della nuova fase della loro carriera, dopo pi\u00f9 di un anno dal loro primo scioglimento. Se agli esordi il gruppo aveva realizzato prevalentemente brani rispettosi della forma canzone standard (3-4 minuti di durata) cercando di trasformarli in hit da classifica (con l'importante eccezione della celebre \"Dear Mr. Fantasy\"), in questo lavoro quattro composizioni superano i sei minuti di lunghezza, rendendo in pratica la musica dei tre consona all'imperante \"formato album\" dei primi anni settanta. I \"Traffic\", evolvendosi dalla tipologia \"jam session\", che era stata parte del loro stile esecutivo all'epoca della loro prima separazione (1968), andarono nella direzione di un maggior spazio concesso alle parti strumentali, avvicinandosi cos\u00ec al jazz rock. I loro sforzi creativi furono ripagati: \"John Barleycorn Must Die\" divenne il loro primo disco d'oro.\nL'album si apre con lo strumentale ritmato \"Glad\" dove pianoforte e sassofono hanno un ruolo di forza trainante; sul finale il brano rallenta e si apre a soluzioni armoniche pi\u00f9 ariose. Segue la sofferente \"Freedom Rider\" dove la voce di Winwood \u00e8 decisamente protagonista e ben spalleggiata dall'elegante flauto di Wood, oltre che dall'essenziale ma impeccabile ritmica di Capaldi. \"Empty Pages\" conclude l'originale lato A del disco, a detta di alcuni critici la parte migliore dell'opera, con un ritorno a sonorit\u00e0 soul, decisamente una delle vette della vocalit\u00e0 \"black\" di Winwood. \"Stranger to Himself\" \u00e8 un brano dalle influenze Southern rock, alternate a sonorit\u00e0 jazzistiche e suggellato da un assolo di chitarra distorta tipicamente rock blues.\n\"John Barleycorn\" in origine \u00e8 una celebre ballata appartenente al folclore inglese, in cui il protagonista rappresenta la personificazione del whisky e dell'alcolismo; qui Winwood costruisce un arrangiamento chitarristico d'ispirazione barocca accompagnato da sommessi interventi di flauto. \"Every Mother's Son\" chiude la versione originale dell'album: si tratta di una intensa composizione di matrice blues, il cui riff principale \u00e8 eseguito da una chitarra dal suono quasi gemente con accompagnamento d'organo in sottofondo, il quale nel finale diviene protagonista di un assolo in crescendo, fino al recupero del tema iniziale.\nNel 1999 l'album \u00e8 stato ripubblicato in un'edizione espansa che ai brani citati aggiunge due bonus track di studio \"I Just Want You To Know\" e \"Sittin' Here Thinkin' Of My Love\", risalenti al periodo in cui Winwood progettava di incidere un album solista; sebbene siano firmate Capaldi-Winwood, non \u00e8 chiaro se Winwood abbia mai collaborato alla stesura. Le bonus track live erano originariamente il lato A di un previsto album dal vivo registrato nel 1970, che non \u00e8 mai stato pubblicato nella sua interezza: infatti il lato B \u00e8 rimasto ancora inedito."}
{"id": "715513", "revid": "819238", "url": "https://it.wikipedia.org/wiki?curid=715513", "title": "La Spezia Migliarina", "text": ""}
{"id": "715514", "revid": "339392", "url": "https://it.wikipedia.org/wiki?curid=715514", "title": "Novate FNM", "text": ""}
{"id": "715516", "revid": "181699", "url": "https://it.wikipedia.org/wiki?curid=715516", "title": "Milano Cadorna", "text": ""}
{"id": "715519", "revid": "991694", "url": "https://it.wikipedia.org/wiki?curid=715519", "title": "Milano Bovisa-Politecnico", "text": ""}
{"id": "715521", "revid": "6923", "url": "https://it.wikipedia.org/wiki?curid=715521", "title": "Torino Dora", "text": ""}
{"id": "715523", "revid": "1243", "url": "https://it.wikipedia.org/wiki?curid=715523", "title": "Novara Nord", "text": ""}
{"id": "715524", "revid": "87128", "url": "https://it.wikipedia.org/wiki?curid=715524", "title": "Torino Lingotto", "text": ""}
{"id": "715526", "revid": "1001457", "url": "https://it.wikipedia.org/wiki?curid=715526", "title": "Torino Porta Susa", "text": ""}
{"id": "715527", "revid": "723947", "url": "https://it.wikipedia.org/wiki?curid=715527", "title": "Alluminio-scandio", "text": "Per alluminio-scandio si intende una classe di leghe di alluminio ad alta resistenza contenenti come principale agente legante, appunto, lo scandio.\nQuesto agente, infatti, ha la capacit\u00e0 di affinare la grana cristallina dell'alluminio e di formare sottili precipitati di formula Al3Sc con un effetto indurente superiore a qualsiasi altro composto intermetallico.\nLa resistenza di queste leghe \u00e8 tipicamente del 30-40% superiore all'Ergal (valore questo equiparabile alle leghe di titanio) ed il loro primo utilizzo fu nella costruzione di missili lanciabili da sommergibile ideati dall'URSS e capaci di penetrare anche gli strati di ghiaccio della banchisa polare.\nAttualmente, a causa degli alti costi dello scandio, si preferisce sostituire questi materiali con altri a base di titanio dal costo pi\u00f9 contenuto."}
{"id": "715528", "revid": "87128", "url": "https://it.wikipedia.org/wiki?curid=715528", "title": "Bari Sud Est", "text": ""}
{"id": "715529", "revid": "87128", "url": "https://it.wikipedia.org/wiki?curid=715529", "title": "Bari Ceglie-Carbonara", "text": ""}
{"id": "715530", "revid": "96858", "url": "https://it.wikipedia.org/wiki?curid=715530", "title": "Legendary tales", "text": ""}
{"id": "715531", "revid": "110157", "url": "https://it.wikipedia.org/wiki?curid=715531", "title": "Summer Gigs 1976", "text": "Summer Gigs 1976 fu una breve tourn\u00e9e del gruppo rock britannico Queen, svoltasi nel settembre 1976.\nDurante l'estate del 1976, la band stava lavorando al loro nuovo album, \"A Day at the Races\", che sarebbe poi uscito il dicembre dello stesso anno. Nel frattempo per\u00f2 avevano organizzato quattro concerti nelle tre capitali principali del Regno Unito: Edimburgo, Cardiff e Londra. Il concerto passato alla storia \u00e8 l'ultimo, quello svoltosi ad Hyde Park, uno spettacolo gratuito con un pubblico di 150.000 persone, un record per l'epoca, che venne eguagliato solo durante il \"Live 8\" del 2005 svolto nello stesso parco. A causa di restrizioni della polizia, i Queen eseguirono una scaletta pi\u00f9 breve del solito, terminando con \"In the Lap of the Gods... Revisited\". Questo concerto \u00e8 stato registrato professionalmente ed \u00e8 ampiamente disponibile su bootleg non ufficiali. Segmenti del concerto sono presenti in diversi documentari sulla band e nel video promozionale di \"Somebody to Love\".\nLa scaletta della tourn\u00e9e era simile a quella del precedente \"A Night at the Opera Tour\", con l'aggiunta di tracce non ancora pubblicate provenienti da \"A Day at the Races\": \"Tie Your Mother Down\" (in quel periodo ancora un demo) e \"You Take My Breath Away\", inclusa tra le tracce bonus della riedizione 2011 dell'album. Vennero introdotte anche canzoni gi\u00e0 pubblicate ma mai eseguite live, come \"You're My Best Friend\" e \"'39\"."}
{"id": "715532", "revid": "69794", "url": "https://it.wikipedia.org/wiki?curid=715532", "title": "Antonella", "text": ""}
{"id": "715533", "revid": "96858", "url": "https://it.wikipedia.org/wiki?curid=715533", "title": "Triumph or agony", "text": ""}
{"id": "715534", "revid": "96858", "url": "https://it.wikipedia.org/wiki?curid=715534", "title": "Symphony of enchanted lands", "text": ""}
{"id": "715535", "revid": "339392", "url": "https://it.wikipedia.org/wiki?curid=715535", "title": "Campionato sudamericano di calcio 1953", "text": ""}
{"id": "715536", "revid": "122399001", "url": "https://it.wikipedia.org/wiki?curid=715536", "title": "Coppa Italia 1973-1974", "text": "La Coppa Italia 1973-1974 fu la 27\u00aa edizione della manifestazione calcistica. Inizi\u00f2 il 29 agosto 1973 e si concluse il 23 maggio 1974. Il torneo fu vinto dal , al suo secondo titolo.\nLa prima fase della competizione, disputata nel precampionato come oramai tradizione, fu fatale al e alla Fiorentina, quest'ultima estromessa dal Palermo. La calendarizzazione della seconda fase nel corso della stagione, onde poter concludere in tempo in vista del Mondiale, favor\u00ec le \"outsiders\" con le Grandi impegnate ad inseguire pi\u00f9 prestigiosi traguardi nazionali ed internazionali. Fu cos\u00ec che proprio i siciliani, che militavano in Serie B, si qualificarono insieme al Bologna ad una finale inedita. A Roma la gara si chiuse in parit\u00e0 dopo centoventi minuti di gioco, con un contestato rigore realizzato dal Bologna al 90', e la lotteria dei rigori premi\u00f2 gli emiliani che si aggiudicarono cos\u00ec la loro seconda coppa.\nSecondo turno.\nIl Milan parte dal secondo turno come detentore della Coppa Italia."}
{"id": "715537", "revid": "96858", "url": "https://it.wikipedia.org/wiki?curid=715537", "title": "Power of the dragonflame", "text": ""}
{"id": "715539", "revid": "339392", "url": "https://it.wikipedia.org/wiki?curid=715539", "title": "Copa Am\u00e9rica 1953", "text": ""}
{"id": "715541", "revid": "1610933", "url": "https://it.wikipedia.org/wiki?curid=715541", "title": "Lontra dal collo maculato", "text": ""}
{"id": "715543", "revid": "228587", "url": "https://it.wikipedia.org/wiki?curid=715543", "title": "Radici", "text": ""}
{"id": "715544", "revid": "460676", "url": "https://it.wikipedia.org/wiki?curid=715544", "title": "TV2000", "text": "TV2000 \u00e8 un'emittente televisiva privata italiana a diffusione nazionale, di propriet\u00e0 della societ\u00e0 Rete Blu S.p.A. controllata dalla Conferenza Episcopale Italiana.\nStoria.\nDal 9 febbraio 1998 al 20 settembre 2009 il canale si chiamava SAT2000 in riferimento al fatto che trasmetteva solo via satellite, anche se alcuni programmi erano visibili in analogico grazie a degli accordi con emittenti locali simili alla syndication. \nIl primo direttore (dal 1998 al 2006) \u00e8 Emmanuele Milano, gi\u00e0 direttore di Rai 1 e successivamente di Telemontecarlo.\nNel giugno del 2009 viene avviato un graduale restyling al canale, che termina tre mesi dopo (settembre 2009) con la ridenominazione della rete in TV2000. Dal 2010 l'emittente inizia a trasmettere gradualmente in . Per un breve periodo \u00e8 stata disponibile la versione timeshift TV2000 +1, poi chiusa.\nTV2000 trasmette 24 ore su 24, ed \u00e8 visibile tramite diverse tecnologie che hanno portato al nuovo nome:\nInoltre, varie emittenti regionali che trasmettono in digitale terrestre e/o via satellite, ripropongono, mediante l'associazione di emittenti Corallo, una parte della programmazione di TV2000. Quando ci\u00f2 accade, sono presenti in sovraimpressione sia il logo di TV2000 sia quello della tv regionali.\nLa sede principale di TV2000 si trova a Roma in Via Aurelia 796, ma vi \u00e8 anche una redazione a Milano in viale Marche 15.Fino al 2014, la rete era diretta da Dino Boffo. Fino alla primavera del 2014, il direttore responsabile del TG2000 \u00e8 stato Stefano De Martis. Nel 2014 vengono nominati il nuovo direttore di rete Paolo Ruffini e il nuovo direttore del TG2000 Lucio Brunelli. Amministratore delegato \u00e8 Massimo Porfiri. Dal 2018 Porfiri riunisce le cariche di amministratore delegato e direttore generale. Dal 1\u00ba ottobre 2018 il direttore di rete \u00e8 Vincenzo Morgante, che dal 1\u00ba febbraio 2019 dirige anche il telegiornale.\nSu questa emittente la pubblicit\u00e0 commerciale inizialmente poca, \u00e8 in crescita dal 2012; numerose sono le \"comunicazioni sociali\", che pubblicizzano associazioni umanitarie senza fini di lucro. Dal 18 ottobre 2015 la raccolta pubblicitaria del canale \u00e8 affidata a PRS S.r.l.\nIl 31 maggio 2012 viene inaugurato il canale ufficiale di TV2000 su YouTube.\nDalla fine degli anni novanta al 2013, la diffusione di TV2000 via satellite avveniva su Hot Bird sul transponder 54. A partire dal 1\u00ba dicembre 2013, TV2000 viene invece trasmessa sullo stesso satellite ma, grazie a una frequenza dell'azienda Sky Italia, sul transponder 66. Il cambio di frequenza ha comportato, inoltre, l'introduzione di una codifica per cui i programmi dell'emittente possono essere visti solo in Italia, San Marino e Citt\u00e0 del Vaticano.\nA gennaio 2014 il canale \u00e8 stato convertito al formato d'immagine in .\nDal 3 novembre 2014 il canale subisce un restyling con l'introduzione di un nuovo logo e nuove grafiche.\nA livello editoriale, TV2000 collabora con il network radiofonico InBlu e con il quotidiano nazionale \"Avvenire\".\nDal 3 dicembre 2020 trasmette solo in HD nativo sul satellite.\nDal 18 febbraio 2022 la versione in alta definizione del canale \u00e8 visibile anche sul digitale terrestre all'LCN 528.\nSlogan.\nNel corso della sua storia, il canale ha utilizzato i seguenti slogan:\nAscolti di TV2000.\nIn occasione della Giornata mondiale della giovent\u00f9 2013, TV2000 ottiene il 2,16% di share grazie alla programmazione dedicata a tale evento.\nIl 19 marzo 2020, in occasione del Santo Rosario recitato in una chiesa romana, TV2000 ha ottenuto 4.200.000 spettatori e il 13,16% di share.\nShare 24h di TV2000.\nDati Auditel relativi al giorno medio mensile sul target individui 4+.\nNella stagione 2014-2015 il picco medio d'ascolto giornaliero della rete \u00e8 stato di quasi 3 milioni di telespettatori giornalieri, con un aumento del 15,15% rispetto alla stagione 2013-2014.\nProgrammi.\nTV2000 propone un palinsesto generalista e di ispirazione cattolica. Grazie alla collaborazione con Vatican Media, TV2000 segue in diretta le principali attivit\u00e0 pubbliche del Papa, come i viaggi internazionali, le Messe, l'Udienza Generale del mercoled\u00ec, la recita dell'Angelus. Il canale offre una copertura degli eventi della Chiesa cattolica pi\u00f9 importanti. Spazi importanti sono dedicati alla riflessione e alla preghiera tra cui la preghiera del Rosario in diretta da Lourdes e la coroncina alla Divina Misericordia.\nFatti rilevanti.\nNel novembre del 2010 TV2000 ha avviato una campagna di sensibilizzazione a favore di Asia Bibi, una donna pakistana condannata a morte per blasfemia, campagna che continua tuttora a difesa della mamma pakistana.\nNel novembre 2015 TV2000 \u00e8 l'unica televisione ad ottenere un commento dal Papa a caldo sugli attentati di Parigi. L'intervista \u00e8 del direttore del TG Lucio Brunelli, ripresa dai media di tutto il mondo.\nIl 20 novembre 2016 Papa Francesco ha rilasciato, in esclusiva mondiale per TV2000, una lunga intervista in occasione della chiusura del Giubileo straordinario della Misericordia. L'intervista \u00e8 stata curata dai direttori Paolo Ruffini e Lucio Brunelli.\nIl 14 giugno 2020, in un sottopancia del canale, durante la messa in onda di un film compare la frase \"Mussolini ha sempre ragione\". L'ipotesi avanzata \u00e8 quella di un attacco hacker alla rete.\nEmittenti affiliate.\nParte del palinsesto viene ridistribuito in differenti fasce orarie a seconda delle programmazioni presso le emittenti dell'associazione Corallo, la quale raccoglie circa trenta tv cattoliche italiane."}
