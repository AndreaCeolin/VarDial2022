{"id": "731497", "revid": "363629", "url": "https://it.wikipedia.org/wiki?curid=731497", "title": "Filtro a risonanza atomica", "text": "Un filtro a risonanza atomica (ARF) \u00e8 un filtro atomico a passa banda avanzato utilizzato nelle scienze fisiche per filtrare le radiazioni elettromagnetiche con precisione, accuratezza e minima perdita d'intensit\u00e0 del segnale in entrata. \nI filtri a risonanza atomica operano con le righe di assorbimento o di risonanza dei vapori atomici e cos\u00ec possono anche essere chiamati filtri a righe atomiche (ALF).\nI tre tipi principali di filtri a risonanza atomica sono i filtri a spettro di assorbimento ed emissione di risonanza, i filtri Faraday e i filtri di Voigt. I filtri ad assorbimento e radiazione di risonanza furono i primi ad essere sviluppati, e quindi sono usualmente chiamati semplicemente filtri a risonanza atomica; gli altri due tipi sono semplicemente riconosciuti come filtri Faraday e filtri di Voigt.\nI filtri a risonanza atomica fanno ricorso a meccanismi e progettazioni differenti per applicazioni differenti, ma viene utilizzata sempre la medesima strategia di base: approfittando delle righe strette di uno spettro di assorbimento di un metallo vaporizzato, una frequenza specifica della luce pu\u00f2 oltrepassare una serie di filtri che bloccano tutte le altre frequenze.\nI filtri a risonanza atomica possono essere considerati gli equivalenti ottici degli amplificatori di aggancio; sono usati nelle applicazioni scientifiche che richiedono una rivelazione effettiva di segnali a bande strette (quasi sempre luci laser) che altrimenti sarebbero oscurati dalle sorgenti a bande larghe, quali la luce del giorno. Sono regolarmente impiegati nei sistemi Lidar (\"Laser Imaging Detection and Ranging\") e sono allo studio per la loro possibile utilizzazione nei sistemi di comunicazione laser. \nI filtri a risonanza atomica sono superiori ai filtri ottici a dielettrico convenzionali quali i filtri interferenziali e i filtri a polarizzazione per birifrangenza o di Lyot, ma la loro maggiore complessit\u00e0 li rende praticabili solamente nei rilevamenti ostacolati da sottofondo, in cui un segnale debole \u00e8 rilevato mentre il forte sottofondo viene soppresso. Comparato agli Fabry-Perot Etelon, altro filtro ottico a elevata definizione, i filtri di Faraday sono significativamente pi\u00f9 robusti e possono essere sei volte pi\u00f9 a buon mercato: attorno ai quindici dollari l'uno.\nStoria.\nIl predecessore dei filtri a risonanza atomica fu il contatore quantico all'infrarosso, progettato negli anni '50 da Nicolaas Bloembergen. Questo era un amplificatore meccanico di quantum teorizzato da Joseph Weber per rilevare con bassissimo rumore di fondo la radiazione infrarossa. Gli amplificatori dei raggi X e dei raggi Gamma operavano gi\u00e0 senza nessuna emissione spontanea e Weber pens\u00f2 di tradurre questa potenzialit\u00e0 nello spettro dell'infrarosso.\nIl mezzo di questi dispositivi erano , che assorbono luce a bassa energia e la riemettono nella zona del visibile. Entro gli anni '70 nei contatori quantici furono impiegati dei vapori atomici per la rivelazione delle radiazioni elettromagnetiche all'infrarosso, poich\u00e9 riconosciuti superiori ai sali metallici e ai cristalli che erano sinora stati usati.\nI principi fino ad allora impiegati nella amplificazione dell'infrarosso furono convogliati in un filtro a riga atomica passivo al sodio. Questo progetto e quelli che immediatamente seguirono erano rudimentali e soffrivano di bassa efficienza quantica e lungo tempo di risposta. In quanto questo fu il progetto originale dei filtri a risonanza atomica, molti riferimenti usano soltanto la designazione filtro a riga atomica per descrivere specificatamente la struttura ad assorbimento/irradiazione. Nel 1977, Gelbwachs, Klein, e Wessel crearono il primo filtro a riga atomica attivo, ovvero il primo filtro a risonanza atomica.\nPropriet\u00e0.\nUna definizione tecnica di filtro a risonanza atomica potrebbe essere: filtro ottico isotropo, a banda ultra-stretta, ad ampio angolo d'accettazione. \"Banda ultra-stretta\" caratterizza una sottile gamma di frequenze che un ALF pu\u00f2 accettare; un ALF ha generalmente una banda di frequenza passante dell'ordine dei 0.001\u00a0nm (10-9 m). Un'altra importante caratteristica di questi dispositivi \u00e8 l'angolo di accettazione ampio (prossimo ai 180\u00ba); infatti i filtri dielettrici convenzionali fondati sulla spaziatura tra strati riflettenti o rifrangenti variano la loro spaziatura efficace quando la luce penetra angolarmente.\nI parametri precisi di ciascun filtro (temperature, intensit\u00e0 del campo magnetico, lunghezza, etc.) possono venire adattati a specifiche applicazioni. Tali parametri sono dimensionati con calcolatori per la complessit\u00e0 dei sistemi.\nEntrata/uscita.\nI filtri a risonanza atomica possono operare nelle regioni dell'ultravioletto, del visibile e dell'infrarosso dello spettro elettromagnetico. Nei filtri ALF ad assorbimento/emissione di risonanza, la frequenza della luce deve essere spostata affinch\u00e9 il filtro funzioni, e in un dispositivo passivo, questo spostamento deve avvenire verso le frequenze pi\u00f9 basse per la prima legge della termodinamica. Ci\u00f2 significa che i filtri passivi sono raramente idonei per lavorare con la luce infrarossa, poich\u00e9 la frequenza in uscita sarebbe non appropriatamente bassa. Quando vengono impiegati dei tubi fotomoltiplicatori (PMT), la lunghezza d'onda dell'ALF dovrebbe giacere nella regione dello spettro in cui i PMT commerciali possiedono sensibilit\u00e0 massima. In tale eventualit\u00e0, i filtri ALF attivi avrebbero la meglio sui filtri ALF passivi poich\u00e9 essi generano pi\u00f9 prontamente lunghezze d'onda in uscita nel vicino UV la regione spettrale in cui i fotocatodi ben progettati posseggono la massima sensibilit\u00e0.\nIn un filtro ALF passivo, la frequenza in entrata deve corrispondere quasi esattamente alle righe di assorbimento naturali della cella a vapore. Tuttavia, gli ARF attivi sono molto pi\u00f9 flessibili poich\u00e9 il vapore pu\u00f2 essere cos\u00ec differentemente stimolato, da poter assorbire altre frequenze luminose.\nTempo di risposta e velocit\u00e0 di trasmissione.\nIl tempo di risposta di un filtro a righe atomiche ad assorbimento/emissione ha effetto direttamente sulla velocit\u00e0 con cui l'informazione \u00e8 trasmessa dalla sorgente luminosa al ricevitore. Pertanto, un tempo di risposta minimo \u00e8 una propriet\u00e0 importante di questi ALF. Il tempo di risposta di un tale ALF dipende largamente dal decadimento spontaneo degli atomi eccitati nella cella di vapore. Nel 1980, Jerry Gelbwachs cit\u00f2, \"Tempi di transizione rapida spontanea sono tipicamente dell'ordine dei 30ns, il che suggerisce che il limite superiore della velocit\u00e0 d'informazione sia approssimativamente di un ordine di grandezza dei 30 MHz\".\nSono stati sviluppati parecchi metodi per ridurre il tempo di risposta degli ALF. Addirittura verso la fine del 1980, vennero usati particolari gas per catalizzare il decadimento degli elettroni della cella di vapore. Nel 1989, Eric Korevaar aveva sviluppato il suo progetto di ALF rapido che rivelava la fluorescenza senza lastre fotosensibili. Con l'uso di tale soluzione, frequenze dell'ordine dei gigaherz sono ottenibili.\nEfficacia.\nEfficienza.\nI filtri a righe atomiche sono filtri molto efficienti, classificati generalmente a fattore di merito Q ultra elevato poich\u00e9 i loro Q si collocano tra il formula_1 e il formula_2. La banda passante di un tipico filtro Faraday pu\u00f2 essere di alcuni GHz: L'uscita totale di un filtro Faraday pu\u00f2 essere all'incirca il 50% della intensit\u00e0 totale della luce in ingresso. La luce perduta \u00e8 quella riflessa o assorbita da lenti imperfette, filtri e finestre.\nBanda passante.\nLa banda passante di un filtro a righe atomiche uguaglia comunemente la dispersione Doppler della cella a vapore, il campo naturale di variabilit\u00e0 delle frequenze in cui la cella di vapore verr\u00e0 eccitata da una sorgente di luce monocromatica. La dispersione Doppler \u00e8 rappresentata dall'ampiezza dello spostamento di frequenza Doppler presente nello spettro della radiazione emessa dalla cella di vapore per il suo moto termico. L'ampiezza di tale spettro \u00e8 minore con atomi di grandi dimensioni e temperature basse, condizioni queste considerate ideali.\nCi sono alcune circostanze in cui \u00e8 desiderabile di ottenere una larghezza di riga di transizione maggiore della dispersione doppler. Per esempio, rilevando un oggetto in rapida accelerazione, la banda passante dell'ALF deve includere al suo interno dei valori minimi e massimi che tengano conto degli spostamenti Doppler dovuti alla rapida accelerazione dell'oggetto in rilevamento. Il metodo adottato per aumentare la banda passante coinvolge il collocamento di un gas inerte nella cella di vapore. Questo gas allarga la riga spettrale come aumenta la velocit\u00e0 di trasmissione del filtro.\nSorgenti di rumore.\nMalgrado tutta la loro efficienza, i filtri a riga atomica non sono perfetti; ci sono molte sorgenti di errore, o \"rumore\", in un dato sistema. Queste si manifestano come radiazioni elettromagnetiche indipendenti dal processo operativo del filtro e dalla intensit\u00e0 del segnale luminoso. Una delle sorgenti di errore \u00e8 la radiazione termica all'interno e all'esterno del filtro. Della radiazione termica viene generata direttamente all'interno del filtro e si d\u00e0 il caso che potrebbe essere contenuta all'interno della banda larga passante del secondo filtro. Maggiore rumore viene prodotto se il filtro \u00e8 progettato per fornire una uscita nella gamma dell'infrarosso, poich\u00e9 la maggiore parte della radiazione termica si trova in tale spettro. Queste radiazioni possono eccitare il vapore creando la radiazione che il filtro medesimo in primo luogo sta cercando.\nI filtri a righe atomiche attivi producono rumore molto pi\u00f9 verosimilmente di quelli passivi, poich\u00e9 quelli attivi non hanno nessuna \"selettivit\u00e0 di stato\", poich\u00e9 la sorgente di pompaggio pu\u00f2 accidentalmente eccitare gli atomi colpiti dalla luce scorretta al livello energetico critico, irradiando spontaneamente.\nAltri errori possono essere causati da righe atomiche di assorbimento/risonanza non prefissate, nondimeno attive. Nonostante il fatto che le transizioni contigue siano pi\u00f9 lontane di 10\u00a0nm (abbastanza lontane per venire bloccate dai filtri a banda larga), la struttura fina e superfina della riga di assorbimento prefissata pu\u00f2 assorbire le frequenze indesiderate della luce e passarle al sensore d'uscita.\nFenomeni rilevanti.\nL'intrappolamento della radiazione nel filtro a righe atomiche pu\u00f2 influenzare seriamente le prestazioni e pertanto la sintonizzazione del filtro ALF. Negli studi originali dei filtri a righe atomiche del 1970 e nei primi del 1980, ci fu una ampia sopravvalutazione della larghezza di banda del segnale. Pi\u00f9 tardi venne studiato e analizzato l'intrappolamento della radiazione, e gli ALF furono ottimizzati di conseguenza. In tutti i filtri a righe atomiche, la posizione e la larghezza delle righe di risonanza della cella di vapore sono tra le propriet\u00e0 pi\u00f9 importanti. Con la scomposizione degli effetti Stark e Zeeman, le righe di assorbimento di base sono espanse in righe pi\u00f9 sottili. La sintonizzazione Stark e Zeeman pu\u00f2 venire utilizzata per accordare il rivelatore. L'analisi di questo fenomeno permette la manipolazione dei campi elettrici e magnetici allo scopo di alterare le propriet\u00e0 dei filtri (p.es. per mutare la banda passante).\nComponenti comuni.\nMentre ogni perfezionamento di ciascun tipo di ALF \u00e8 differente, le camere del vapore sono relativamente simili. Le propriet\u00e0 termodinamiche delle camere del vapore nei filtri sono controllate accuratamente poich\u00e9 esse determinano le caratteristiche importanti dei filtri stessi, per esempio l'intensit\u00e0 necessaria del campo magnetico. La luce \u00e8 fatta entrare e uscire dalla camera del vapore attraverso due finestre a bassa riflessione fatte di un materiale come il fluoruro di magnesio. Gli altri lati della camera possono essere di qualunque materiale opaco, sebbene sia usato generalmente del metallo resistente al calore o della ceramica poich\u00e9 il vapore \u00e8 mantenuto di solito a temperature al di sopra dei 100\u00a0\u00b0C.\nLa maggioranza delle camere del vapore dei filtri impiegano dei metalli alcalini per le loro pressioni di vapore elevate; molti metalli alcalini pure possiedono delle righe di assorbimento e di radiazione di risonanza nello spettro desiderato. Materiali comuni delle camere di vapore sono il sodio, il potassio e il cesio. Si noti che vapori non metallici quali il neon potrebbero essere usati. Visto il fatto che i contatori quantici iniziali usavano ioni metallici allo stato solido in cristalli, \u00e8 immaginabile che un tale mezzo potrebbe essere impiegato nei filtri a risonanza atomica odierni. Ci\u00f2 presumibilmente non viene realizzato per la superiorit\u00e0 dei vapori atomici in questo contesto.\nTipi.\nAssorbimento/riemissione di risonanza.\nUn filtro assorbente/irradiante a righe atomiche assorbe le lunghezze d'onda della luce prescelta e manda fuori la luce che supera i filtri a banda larga. Negli ALF ad assorbimento e radiazione, tutta la luce a bassa energia in ingresso viene bloccata da un filtro passa alto. La camera di vapore assorbe il segnale, coincidente con la riga sottile di assorbimento del vapore, e gli atomi della camera vengono elevati ai livelli energetici superiori. Allora la camera del vapore emette la luce del segnale come fluorescenza a frequenza pi\u00f9 bassa. Un filtro passa banda blocca la radiazione al di sopra della luce fluorescente. In un filtro ALF attivo, il pompaggio ottico viene usato per eccitare questi atomi in modo che assorbano o irradino luce di lunghezze d'onda differenti. Per gli ALF attivi, altri sistemi di filtri convenzionali potrebbero risultare necessari.\nFiltro Faraday.\nIl filtro Faraday, filtro otticomagnetico, FADOF o EFADOF (Eccite Faraday Dispersive Optical Filter) opera con la rotazione della polarizzazione della luce che attraversa la cella di vapore. Questa rotazione si verifica in prossimit\u00e0 delle righe atomiche di assorbimento tramite l'effetto Faraday e la dispersione anomala. Solamente la luce a frequenza di risonanza del vapore viene ruotata e i polarizzatori incrociati bloccano le altre radiazioni elettromagnetiche. Questo fenomeno \u00e8 in relazione ed \u00e8 annunciato dall'effetto Zeeman, ovvero la scomposizione delle righe atomiche di assorbimento in presenza di un campo magnetico. La luce alla frequenza di risonanza dei vapori lascia il FADOF a una intensit\u00e0 prossima all'originale ma con una polarizzazione ortogonale. Secondo le leggi che governano l'effetto Faraday, la rotazione della radiazione prescelta \u00e8 direttamente proporzionale all'intensit\u00e0 del campo magnetico, all'ampiezza della cella a vapore e alla costante di Verdet (che dipende dalla temperatura della cella, dalla lunghezza d'onda della luce e talvolta dalla intensit\u00e0 del campo) del vapore della cella. Questa relazione \u00e8 rappresentata dalla seguente equazione:\nFiltro di Voigt.\nIl filtro di Voigt \u00e8 un filtro di Faraday il cui campo magnetico \u00e8 stato ruotato di 90\u00ba per risultare ortogonale alla direzione del raggio luminoso e a 45\u00ba rispetto alla polarizzazione dei polarizzatori. Nel filtro di Voigt la camera di vapore agisce da lamina a mezz'onda, ritardando una polarizzazione di 180\u00ba per effetto Voigt.\nApplicazioni.\nRilevamenti e comunicazioni a laser.\nSprovvisti di un filtro a righe atomiche le comunicazioni e i rilevamenti a laser potrebbero essere difficoltosi. Comunemente, delle macchine fotografiche con dispositivi ad accoppiamento di carica a sensitivit\u00e0 incrementata vengono usate in combinazione con filtri ottici a dielettrico (p.es. filtri a interferenza) per rivelare emissioni laser a distanza. CCD (Charge-Coupled Device/dispositivi ad accoppiamento di carica) incrementati risultano insufficienti e necessitano dell'uso di una trasmissione a laser pulsata all'interno dello spettro visibile. Con il metodo di filtraggio di qualit\u00e0 superiore dei filtri a righe atomiche, un CCD non incrementato pu\u00f2 essere usato pi\u00f9 efficientemente con un laser a onda continua. ALF con bande passanti di circa 0.001\u00a0nm sono stati sviluppati per migliorare il rigetto del rumore di fondo dei ricevitori laser filtrati convenzionalmente. Il consumo totale di energia degli ultimi sistemi \u00e8 30/35 volte minore di quello dei precedenti, perci\u00f2 sono stati proposti e sviluppati sistemi di comunicazioni semplici a laser con ALF collocati nello spazio e sott'acqua.\nLIDAR.\nIl LIDAR (Light Detection And Ranging, Rivelatore e localizzatore mediante raggi luminosi) prevede la trasmissione d'impulsi laser in particolari regioni dell'atmosfera dove la luce venga retrodiffusa. Analizzando l'emissione di risonanza del raggio laser, ai fini della determinazione dello spostamento Doppler, si perviene al calcolo della velocit\u00e0 e alla conoscenza della direzione dei venti nella zona presa in esame. \u00c8 cos\u00ec possibile studiare la struttura termica, le maree solari diurne e semidiurne e le variazioni stagionali nella regione dello strato di mesopausa. Questa potenzialit\u00e0 \u00e8 preziosa per i meteorologi e climatologi poich\u00e9 tali propriet\u00e0 significative non possono essere studiate con i soli dati notturni.\nDalla capacit\u00e0 di rintracciare con efficacia i segnali deboli del laser ne discende la possibilit\u00e0 di una analisi remota dell'atmosfera tramite i sistemi LIDAR. Tuttavia, la maggior parte delle implementazioni LIDAR non possono funzionare durante il giorno per la luce del sole, che oscura i segnali del laser. Risulta necessario un filtro spettrale a banda ultra-stretta che blocchi il sottofondo della luce solare. I filtri a righe atomiche sono perfetti per questa applicazione, perci\u00f2 nella scorsa decade a tale fine vennero impiegati i filtri di Faraday. Conseguentemente, gli scienziati oggi conoscono significativamente di pi\u00f9 dell'atmosfera mediana della terra di quanto ne conoscevano prima dell'avvento dei FADOF (Faraday Anomalous Dispersion Optical Filter)."}
{"id": "731502", "revid": "984922", "url": "https://it.wikipedia.org/wiki?curid=731502", "title": "Cantone di Seclin-Nord", "text": "Il Cantone di Seclin-Nord era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Seclin e i comuni di:"}
{"id": "731504", "revid": "984922", "url": "https://it.wikipedia.org/wiki?curid=731504", "title": "Cantone di Seclin-Sud", "text": "Il Cantone di Seclin-Sud era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Seclin e i comuni di:"}
{"id": "731505", "revid": "181699", "url": "https://it.wikipedia.org/wiki?curid=731505", "title": "Republic of Gran Colombia", "text": ""}
{"id": "731509", "revid": "984922", "url": "https://it.wikipedia.org/wiki?curid=731509", "title": "Cantone di Tourcoing-Nord", "text": "Il Cantone di Tourcoing-Nord era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Tourcoing e i comuni di:"}
{"id": "731511", "revid": "767487", "url": "https://it.wikipedia.org/wiki?curid=731511", "title": "L'amore ha due facce", "text": "L'amore ha due facce (\"The Mirror Has Two Faces\") \u00e8 un film del 1996 diretto da Barbra Streisand.\nLa sceneggiatura di Richard LaGravenese si basa vagamente sul film francese \"Lo specchio a due facce\" del 1958 con la sceneggiatura di Andr\u00e9 Cayatte e G\u00e9rard Oury.\nTrama.\nNon volendo pi\u00f9 rimanere invischiato in storie d'amore, il mite professor Gregory cerca con un annuncio una donna interessata soltanto all'amicizia. Conosce in tal modo un'insegnante non pi\u00f9 giovanissima, Rose. Bench\u00e9 affascinata dall'idea di amore romantico descritto nei libri, la donna accetta la singolare proposta di matrimonio bianco di Gregory, basata sulla pura convivenza. Da sempre innamorata dell'affascinante cognato e continuamente messa a confronto dalla madre con la bella sorella, Rose interpreta per\u00f2 il desiderio del marito di avere un matrimonio bianco come il riconoscimento oggettivo di una sua totale mancanza di fascino, decidendo quindi di lasciarlo.\nI due si devono separare per alcuni mesi a causa di un viaggio di lavoro che Gregory intraprende per l'Europa, ma l'uomo \u00e8 tormentato dalla divisione avvenuta cos\u00ec precipitosamente e cerca di mettersi in contatto in ogni modo ma senza risultati. Nel frattempo Rose decide di riprendere la sua vita in mano volendosi pi\u00f9 bene e riappacificandosi con sua madre, si trasforma esteticamente sottoponendosi ad un duro allenamento e alla dieta, riuscendo a conquistare involontariamente anche il cognato. Ma il vero amore non guarda la taglia e, ritornando in America, Gregory fa di tutto per riconquistare il cuore di quella che \u00e8 ancora sua moglie (anche se fa fatica a riconoscerla) e alla fine ammette che le favole possono esistere e non tutte le relazioni sono destinate a finire male."}
{"id": "731514", "revid": "984922", "url": "https://it.wikipedia.org/wiki?curid=731514", "title": "Cantone di Tourcoing-Nord-Est", "text": "Il Cantone di Tourcoing-Nord-Est era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Tourcoing e il comune di Neuville-en-Ferrain."}
{"id": "731516", "revid": "729019", "url": "https://it.wikipedia.org/wiki?curid=731516", "title": "Base aerea Thule", "text": "La base aerea Thule (in inglese \"Thule Air Base\", anche nota come \"Thule Air Base/Pituffik Airport\") \u00e8 un'enclave amministrativa statunitense nel comune di Avannaata, nella Groenlandia settentrionale. \u00c8 la base aerea pi\u00f9 a nord tra quelle gestite dalla United States Air Force, trovandosi a 1\u00a0118\u00a0km a nord del Circolo polare artico e a 1\u00a0524\u00a0km a sud del Polo Nord.\nSecondo il censimento condotto nel 2005 la base era abitata da 235 persone.\nNel 1953 gli Stati Uniti acquistarono il territorio necessario per la base dal governo danese, gli \"Inuit\" che risiedevano in quell'area furono indotti dal governo danese a trasferirsi 110\u00a0km pi\u00f9 a nord, dove attualmente \u00e8 costituito il villaggio di Qaanaaq. Pur avendo acquistato il territorio furono conservati i diritti di sovranit\u00e0 della Groenlandia, per cui l'uso della base comporta per gli Stati Uniti il pagamento di un \"affitto\" ovvero di \"cessione temporanea della sovranit\u00e0\", di 300 milioni di dollari annui.\nNel quadro dell'operazione Chrome Dome, i bombardieri strategici Boeing B-52 Stratofortress dello Strategic Air Command per decenni dal 1958, sorvolavano tutti i giorni la base aerea per verificarne l'operativit\u00e0; i dirigenti americani temevano che, essendo la base di Thule di fondamentale importanza per individuare precocemente un attacco missilistico dell'Unione Sovietica contro gli Stati Uniti, essa sarebbe stata attaccata per prima. In questo caso i bombardieri B-52 delle missioni Chrome Dome avrebbero individuato per primi i segni dell'attacco e avrebbero ricevuto un \"Go code\" (\"codice di via\") per sferrare la rappresaglia nucleare contro il territorio sovietico.\nNel gennaio 1968 sui cieli della base di Thule si verific\u00f2 un gravissimo incidente nucleare \"Broken Arrow\" (\"freccia spezzata\", il nome in codice per identificare gli incidenti con perdita di armamenti nucleari). Un B-52 precipit\u00f2 nei pressi della base e le quattro bombe nucleari all'idrogeno di tipo Mark 28 F1 furono compromesse, contaminando con materiale radioattivo una vasta area ghiacciata.\nPer visitare la base serve un \"pass\" rilasciato dal funzionario dell'Aeronautica statunitense, oppure dal ministero danese competente, ovvero dall'ambasciata danese.\nLa base \u00e8 raggiungibile dai civili con voli dell'Air Greenland diretti a Qaanaaq, Moriusaq, Savissivik e voli charter diretti a Copenaghen e a Kangerlussuaq.\nLa base aerea militare \u00e8 nota perch\u00e9 \u00e8 presente nel film catastrofico del 2020 Greenland, quando una famiglia, alle prese con diverse piogge di comete e con un meteorite in rotta di collisione con la Terra per poi distruggerla, si rifugia nei bunker per mettersi in salvo."}
{"id": "731519", "revid": "4711", "url": "https://it.wikipedia.org/wiki?curid=731519", "title": "Cheonbuk Hyundai Motors", "text": ""}
{"id": "731520", "revid": "984922", "url": "https://it.wikipedia.org/wiki?curid=731520", "title": "Cantone di Tourcoing-Sud", "text": "Il Cantone di Tourcoing-Sud era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Tourcoing e il comune di Mouvaux."}
{"id": "731521", "revid": "4711", "url": "https://it.wikipedia.org/wiki?curid=731521", "title": "Chonbuk Hyundai Motors", "text": ""}
{"id": "731522", "revid": "1632387", "url": "https://it.wikipedia.org/wiki?curid=731522", "title": "State of Mind (Psycho Motel)", "text": "State of Mind \u00e8 il primo album degli Psycho Motel di Adrian Smith, chitarrista degli Iron Maiden."}
{"id": "731523", "revid": "838137", "url": "https://it.wikipedia.org/wiki?curid=731523", "title": "Al-Ahly (disambigua)", "text": "Al-Ahly o Al-Ahli (in arabo: \u0627\u0644\u0623\u0647\u0644\u064a, \"nazionale\") \u00e8 il nome di svariate squadre di vari sport nei paesi arabofoni"}
{"id": "731524", "revid": "984922", "url": "https://it.wikipedia.org/wiki?curid=731524", "title": "Cantone di Villeneuve-d'Ascq-Nord", "text": "Il Cantone di Villeneuve-d'Ascq-Nord era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Villeneuve-d'Ascq."}
{"id": "731525", "revid": "984922", "url": "https://it.wikipedia.org/wiki?curid=731525", "title": "Cantone di Villeneuve-d'Ascq-Sud", "text": "Il Cantone di Villeneuve-d'Ascq-Sud era una divisione amministrativa dell'Arrondissement di Lilla.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Villeneuve-d'Ascq."}
{"id": "731526", "revid": "110157", "url": "https://it.wikipedia.org/wiki?curid=731526", "title": "Cantone di Anzin", "text": "Il Cantone di Anzin \u00e8 una divisione amministrativa dell'Arrondissement di Valenciennes.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 6 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "731540", "revid": "767487", "url": "https://it.wikipedia.org/wiki?curid=731540", "title": "Simone Pavan", "text": "Carriera.\nGiocatore.\nPavan cresce calcisticamente nel vivaio dell'Atalanta. Con la formazione bergamasca debutta, non ancora diciannovenne, in Serie A in -Atalanta 1-1 del 14 marzo 1993. La stagione successiva, 1993-1994, scende in campo 27 volte nel campionato di Serie A. \u00c8 convocato nella Nazionale italiana under-21, con la quale gioca in tutto 3 partite. Al termine di questa stagione l'Atalanta retrocede in B. Pavan \u00e8 nella rosa dei bergamaschi anche nella stagione 1994-1995, quella dell'immediato ritorno in A dei nerazzurri; scende in campo per 18 volte.\nNell'estate del 1995 il giocatore lascia l'Atalanta, e passa al Venezia, formazione con la quale scender\u00e0 in campo per molti anni a seguire. Nelle prime due stagioni con la maglia arancio-nero-verde dei veneti, tra settembre 1995 e giugno 1997 scende in campo 63 volte in Serie B. La stagione 1997-1998 \u00e8 una delle pi\u00f9 positive della sua carriera. Ritorna in Serie A col Venezia, con le sue 35 presenze e 1 rete (la prima in carriera). L'annata 1998-1999 vede Pavan tornare a calcare i campi di Serie A dopo quattro stagioni di cadetteria, disputando 26 partite di campionato. La stagione successiva non \u00e8 positiva n\u00e9 per Pavan, che scende in campo soltanto 16 volte, n\u00e9 per il Venezia, che retrocede. Tra luglio e dicembre 2000 \u00e8 senza squadra, non avendo rinnovato il contratto. A gennaio 2001 firma nuovamente con la precedente societ\u00e0, giusto in tempo per partecipare all'ultima parte della stagione, culminata con una nuova promozione in Serie A. La massima divisione \u00e8 ancora una volta avversa ai \"lagunari\", che retrocedono nuovamente. Per Pavan questa stagione \u00e8 l'ultima con la maglia del Venezia, che ha vestito per sette anni.\nNell'agosto 2002 passa al . Con i \"canarini\" disputa due stagioni in Serie A, collezionando in tutto 36 presenze. La stagione successiva retrocede in Serie B con la squadra.\nLascia la formazione emiliana, e nell'estate del 2004 passa alla . Con i blucerchiati gioca due stagioni nel massimo campionato, scendendo in campo 46 volte.\nLa stagione 2006-2007 \u00e8 passato al . Con la maglia amaranto ha collezionato 28 presenze e 1 gol.\nIl 4 maggio 2008 Pavan segna la prima rete in Serie A, di testa, sfruttando un cross di Alessandro Diamanti. Fu il gol del momentaneo pareggio nella partita Atalanta - 3-2.\nIl 3 dicembre 2008 firma un contratto che lo lega alla formazione veneta del Portogruaro.\nA fine settembre 2009 firma un contratto che lo lega al San Don\u00e0 Calcio, formazione veneta che milita nel campionato di Eccellenza, torneo che vedr\u00e0 i biancocelesti retrocedere dopo la disputa dei play-out con la Miranese.\nNell'estate 2010 si accasa alla Miranese, dove disputa le sue ultime stagioni da calciatore. Nel febbraio 2012 rescinde il contratto e annuncia il proprio ritiro.\nAllenatore.\nNel 2012 inizia la carriera da allenatore occupandosi degli Allievi nazionali del Portogruaro. Nel 2013 passa al , come tecnico degli Allievi nazionali.\nIl 1\u00ba marzo 2015, dopo l'esonero di Walter Novellino, viene promosso con Mauro Melotti alla guida della prima squadra del .\nIl 9 giugno 2015 la societ\u00e0 comunica che Pavan non sar\u00e0 riconfermato sulla panchina dei \"canarini\", annunciando che frequenter\u00e0 il Super Corso per prendere il patentino di allenatore di prima categoria, restando comunque a disposizione del club allenando la primavera.\nNel luglio 2016 gli viene riassegnata la panchina modenese ma il 26 novembre 2016 viene esonerato dal dopo la sconfitta contro il Santarcangelo (2-0) dove lascia i canarini a quota 11 punti in piena zona play-out.\nL\u2019anno seguente \u00e8 chiamato ad allenare gli Under 17 della Sampdoria; nel novembre 2017 sostituisce Massimo Augusto in Primavera e in campionato arriva un punto davanti all\u2019Udinese che disputa i play-out mentre in Coppa Italia perde il derby con il Genoa agli ottavi e al Torneo di Viareggio esce gi\u00e0 ai gironi.L'anno successivo la squadra termina all'undicesimo posto.\nNell'estate 2019 la Vis Pesaro gli fa firmare un contratto come capoallenatore sempre in Serie C. Dopo un periodo di negativo per la squadra, viene esonerato il 18 febbraio 2020.\nStatistiche.\nStatistiche da allenatore.\n\"Statistiche aggiornate al 16 febbraio 2020.\"\nStatistiche da allenatore (GIOVANILI).\n\"Statistiche aggiornate al 26 novembre 2016.\""}
{"id": "731549", "revid": "1342115", "url": "https://it.wikipedia.org/wiki?curid=731549", "title": "Pavan", "text": ""}
{"id": "731551", "revid": "1522738", "url": "https://it.wikipedia.org/wiki?curid=731551", "title": "Grande Colombia", "text": "La Grande Colombia fu uno Stato sudamericano esistito tra il 1819 e il 1831 e comprendente gli attuali territori di Colombia, Venezuela, Ecuador e Panama. Il suo nome ufficiale era \"Rep\u00fablica de Colombia\", mentre la dizione corrente vale a differenziare lo Stato storico dalla Colombia odierna.\nLa Grande Colombia voluta da Sim\u00f3n Bol\u00edvar fu proclamata dal Congresso di Angostura il 17 dicembre 1819 e dotata formalmente di una costituzione dal Congresso di C\u00facuta il 30 agosto 1821. Origin\u00f2 dal vicereame spagnolo della Nuova Granada, formato nel 1717, dalla Capitaneria generale del Venezuela, creata nel 1777, e dalla regione di Quito. Quest'ultima, per entrarvi di fatto, dovette per\u00f2 attendere la liberazione, avvenuta con la battaglia di Pichincha il 24 maggio 1822. La Grande Colombia acquis\u00ec anche Panama e alcuni territori degli attuali Stati di Costa Rica, Brasile e Guyana.\nStoria.\nAntefatti.\nI fallimenti della seconda repubblica venezuelana e di altre esperienze avevano costretto Sim\u00f3n Bol\u00edvar a riflettere sulla via per ottenere l'indipendenza definitiva dagli spagnoli. Egli giunse cos\u00ec alla conclusione che occorresse non solo sconfiggerli completamente per impedire loro di intraprendere azioni di riconquista, ma anche unificare gli sforzi e le spinte indipendentiste sotto un solo comando e, come garanzia di indipendenza duratura, costituire un'unica repubblica sudamericana grande e forte, in grado di scoraggiare le pretese di qualsiasi potenza imperiale.\nFondazione.\nNel 1816 Bol\u00edvar sbarc\u00f2 nell'isola di Margarita e, ottenuto l'appoggio del comandante locale Juan Bautista Arismendi, prepar\u00f2 la campagna di liberazione del continente. Nel corso di un anno, con l'aiuto dei generali Mari\u00f1o, Monagas, P\u00e1ez, Piar, Urdaneta e altri, ottenne una serie di vittorie sulle forze realiste. Liberate infine Guayana e Nuova Granada, proclam\u00f2 la fondazione della Grande Colombia ad Angostura il 17 dicembre 1819.\nLa repubblica restava per\u00f2 in parte irredenta e sulla carta. Nei primi anni della sua esistenza, la Grande Colombia contribu\u00ec a completare il processo di liberazione di altre province dell'America meridionale. Finalmente, a C\u00facuta il 30 agosto 1821, fu formalizzata la costituzione del nuovo Stato, che pot\u00e9 annettersi Panama, Quito e Venezuela. Anche Per\u00f9 e Bolivia furono liberati (9 dicembre 1824), ma non aderirono all'unione. Il Congresso di C\u00facuta stabil\u00ec la capitale a Bogot\u00e0. All'inizio il governo fu fortemente accentrato, per esigenze di unit\u00e0 dello sforzo indipendentista che anche molti convinti federalisti accettarono.\nDisgregazione.\nBol\u00edvar sognava di unire l'intero Sudamerica ispanico ma, nonostante la nascita di una prima grande repubblica, al termine della guerra di liberazione l'obiettivo era sostanzialmente fallito. Sconfitto il nemico comune, in seno al grande territorio colombiano affiorarono tensioni e sentimenti federalisti. Del resto altri uomini di Stato, sia locali sia sudamericani in genere, non condividevano le aspirazioni del \"Libertador\". \"Ho arato il mare\" ebbe a dire Bolivar al momento del ritiro.\nFrustrato, egli abbandon\u00f2 il progetto di unificazione e rassegn\u00f2 le dimissioni da presidente della Grande Colombia (carica che ricopriva fin dal principio) il 4 maggio 1830. Il gesto del padre della patria non fece altro che far precipitare la situazione. Le divisioni e i contrasti interni si acuirono, e a nulla valsero gli sforzi del generale Rafael Urdaneta, asceso al potere, di ristabilire l'ordine e rendere la presidenza a Bol\u00edvar.\nScioglimento.\nGi\u00e0 sostanzialmente dissolta nel 1830, la grande federazione fu sciolta anche formalmente l'anno seguente. Il sogno del \"Libertador\" era definitivamente svanito. Dallo scioglimento nacquero ufficialmente i tre Stati di Ecuador, Venezuela e Nuova Granada. Quest'ultima originava dal distretto di Cundinamarca, una delle principali entit\u00e0 territoriali definite dal Congresso di Angostura. Nel 1863 avrebbe cambiato nome in \"Stati Uniti di Colombia\" e nel 1886 in quello attuale di Colombia. Panama sarebbe rimasta provincia colombiana fino al 1903, quando (con il supporto degli Stati Uniti d'America in cambio del permesso di edificare il canale) si rese a sua volta indipendente.\nGoverno e politica.\nL'organizzazione politica della Gran Colombia fu definita nel Congresso di Cucuta (1821). In tale assemblea fu designata Bogot\u00e1 come capitale, mentre Caracas e Quito erano sede delle pi\u00f9 alte corti dei distretti giudiziari in cui era divisa la repubblica.\nNonostante Bolivar si fosse battuto fin dal congresso di Angostura per dare un assetto parlamentare allo Stato, il governo era caratterizzato da un forte potere esecutivo, nella persona del Presidente della Repubblica, e dei vice presidenti regionali che agivano per conto del presidente in sua assenza. Entrambe le cariche erano votate da un collegio elettorale nominato dalle assemblee provinciali.\nL'esecutivo era suddiviso in quattro ministeri: Affari esteri, dell'Interno, delle Finanze e dogane, e militare e della Marina.\nIl potere legislativo risiedeva nel Congresso, composto da due camere: il Senato e la Camera dei Rappresentanti. Il Congresso si riuniva una volta l'anno ed i suoi membri, duranti in carica 8 anni al Senato e 4 alla Camera dei Rappresentanti erano eletti dalle tre assemblee regionali del paese. Ogni dipartimento inviava al Congresso un totale di 4 senatori. Il numero dei deputati da inviare dalle province era in proporzione alle rispettive popolazioni; il rapporto era di un rappresentante per ogni 30.000 abitanti censiti. L'amministrazione dipartimentale era responsabilit\u00e0 di un Intendente, nominato dal Presidente, che a sua volta sceglieva i governatori di ogni provincia. Tutte queste cariche duravano tre anni.\nPresidenti.\nRicoprirono l'incarico di Presidente della Repubblica della Grande Colombia:\nSuddivisione amministrativa.\nTre grandi regioni composero la Repubblica di Colombia: Cundinamarca, Quito e Venezuela. Originariamente chiamate \"dipartimenti\", nel 1824 esse furono trasformate in \"distretti\", e suddivise a loro volta in 12 dipartimenti e 46 province. Il dipartimento di Cundinamarca cambi\u00f2 nome in distretto di Nuova Granada. I distretti corrispondono approssimativamente agli Stati moderni originati dallo scioglimento della federazione, con l'eccezione di Panama, costituita dal dipartimento dell'Istmo.\nBandiere con i colori colombiani.\nAncora con la citata eccezione di Panama, che ottenne l'indipendenza nel 1903, tutti gli Stati nati dalla dissoluzione della Grande Colombia adottano come bandiera il tricolore colombiano."}
{"id": "731556", "revid": "1745361", "url": "https://it.wikipedia.org/wiki?curid=731556", "title": "Gurguit Barbtruc", "text": "Gurguit Barbtruc o Gurguint Barbtruc (in gallese Gwrgant Varf Drwch) fu un leggendario sovrano della Britannia, menzionato da Goffredo di Monmouth nella sua \"Historia Regum Britanniae\". Era figlio di Belino e viene considerato colui che fond\u00f2 una patria sicura per gli irlandesi.\nGurguit fu un sovrano pacifico, come suo padre e suo nonno prima di lui. Tuttavia, quando il re danese si rifiut\u00f2 di pagare il tributo, Gurguit veleggi\u00f2 verso la Danimarca, la invase e uccise il sovrano, assoggettando in questo modo il paese.\nDurante il viaggio di ritorno incontr\u00f2 una flotta di 30 navi, con uomini e donne, detti Basclenses (irlandesi), guidata da Partholoim. Costoro erano stati esiliati dalla Spagna e andavano errando in cerca di una nuova terra dove stabilirsi. Gurguit non gli permise di insediarsi in Britannia, ma diede loro l'isola d'Irlanda, che fino a quel momento era disabitata.\nUna volta morto, Gurguit fu sepolto a Caerleon. A lui successe Guithelin."}
{"id": "731560", "revid": "1543377", "url": "https://it.wikipedia.org/wiki?curid=731560", "title": "Equitazione ai Giochi della XVI Olimpiade", "text": "Le gare di equitazione nelle Olimpiadi di Melbourne del 1956 vennero disputate in Europa, a causa delle leggi australiane sull'importazione dei cavalli, che prevedevano una quarantena troppo lunga.\nLe competizioni si sono svolte nei giorni dall'11 al 17 giugno 1956 in varie sedi a Stoccolma."}
{"id": "731568", "revid": "254059", "url": "https://it.wikipedia.org/wiki?curid=731568", "title": "Bonconte I da Montefeltro", "text": "Biografia.\nSuper\u00f2 il padre nella gloria delle armi, al tempo della lotta tra l'imperatore Federico II e il re di Sicilia.\nLa guerra tra i due monarchi cominci\u00f2 nel 1190 e fin\u00ec nel 1194. Bonconte si fece valere specialmente all'assedio di Napoli. Milit\u00f2 in seguito sotto la bandiera di Filippo di Svevia.\nQuando Federico fu elevato nel 1213 alla dignit\u00e0 imperiale concesse a Bonconte il feudo di Urbino col suo contado. Gli urbinati avvezzi alla libert\u00e0, solo dopo molte e strenue lotte accolsero i Montefeltro come padroni.\nQuando sorse guerra tra i faentini e i ravennati, Bonconte con i forlivesi, i riminesi e quei di Bertinoro combatt\u00e9 a favore di Ravenna, per quanto vittoriosi, furono tratti in grave inganno dai faentini, i quali colto il momento opportuno, massacrarono i loro nemici.\nBonconte con pochi soldati laceri e disfatti se ne torn\u00f2 a Urbino, dove quattro anni dopo mor\u00ec.\nDiscendenza.\nBonconte ebbe quattro figli:"}
{"id": "731570", "revid": "767487", "url": "https://it.wikipedia.org/wiki?curid=731570", "title": "Jun\u00edn (lago)", "text": "Il Lago di Jun\u00edn \u00e8 situato in Per\u00f9, nella regione omonima e fa parte del bacino dell'Amazzonia. \n\u00c8 il pi\u00f9 grande lago interamente compreso nel territorio peruviano. Il Titicaca, infatti, occupa un'area molto pi\u00f9 vasta, ma la sua met\u00e0 orientale si trova in territorio Boliviano. Situato ad un'altitudine di 4082 metri, il Jun\u00edn \u00e8 anche una apprezzata destinazione per la pratica del birdwatching.\nGeograficamente, gran parte del lago si trova nella provincia di Jun\u00edn e nella regione omonima, ma la punta nord-occidentale appartiene alla provincia di Pasco.\nFlora e fauna.\nIl lago \u00e8 in gran parte circondato da vegetazione emergente, che in alcuni punti si estende fino a 6\u00a0km dalla riva e risulta talmente densa da essere impenetrabile. La fauna ittica \u00e8 abbondante ed include alcune specie introdotte.\nIl lago Jun\u00edn \u00e8 l'habitat esclusivo dello svasso di Jun\u00edn (\"Podiceps taczanowskii\"), uno rara specie di svasso in pericolo di estinzione.\nStato ecologico.\nUna centrale idroelettrica regola il livello delle acque del lago modificando la portata del fiume emissario, l'Upamayo. L'escursione di livello delle acque del Jun\u00edn, in condizioni di precipitazioni abbondanti, \u00e8 modesta, ma nei periodi di siccit\u00e0, per mantenere costante la portata dell'Upamayo, il livello pu\u00f2 anche abbassarsi fino 1,5\u20132\u00a0m prosciugando una vasta porzione del bacino lacustre.\nIl lago, negli ultimi anni, \u00e8 stato soggetto ad un processo di eutrofizzazione sia per cause naturali sia per cause antropiche quali l'inquinamento organico prodotto dagli scarichi fognari delle citt\u00e0 di Jun\u00edn and Carhuamayo. \nNel 1993 ha anche subito una grave contaminazione per l'immissione di residui minerari che hanno danneggiato la fauna ittica e avicola del lago."}
{"id": "731575", "revid": "486946", "url": "https://it.wikipedia.org/wiki?curid=731575", "title": "Hussein Ibn Ali", "text": ""}
{"id": "731577", "revid": "1745361", "url": "https://it.wikipedia.org/wiki?curid=731577", "title": "Ferrex", "text": "Ferrex fu un sovrano leggendario della Britannia, menzionato nella \"Historia Regum Britanniae\" di Goffredo di Monmouth. Era figlio di Gorboduc e Judon. Quando il padre divenne vecchio, Ferrex entr\u00f2 in guerra col fratello Porrex per la successione al trono. Fugg\u00ec in Gallia, dove chiese l'aiuto di re Suhard dei franchi. Al suo ritorno, combatt\u00e9 una battaglia contro il fratello, dove perse la vita. La madre Judon lo vendic\u00f2 uccidendo \ncinque anni dopo Porrex nel sonno. Ci\u00f2 scaten\u00e0 una nuova guerra civile."}
{"id": "731586", "revid": "11684", "url": "https://it.wikipedia.org/wiki?curid=731586", "title": "Madinat Al-Sal\u00e3m", "text": ""}
{"id": "731591", "revid": "767487", "url": "https://it.wikipedia.org/wiki?curid=731591", "title": "Cantone di Bouchain", "text": "Il Cantone di Bouchain era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731592", "revid": "1563597", "url": "https://it.wikipedia.org/wiki?curid=731592", "title": "Giovan Giuseppe della Croce", "text": "Biografia.\nNacque a Ischia, nel borgo di Ischia Ponte, il 15 agosto del 1654, con il nome di Carlo Gaetano Calosirto. Figlio del nobile Giuseppe Calosirto e di donna Laura Gargiulo, frequent\u00f2 nell'isola i padri agostiniani, da cui ricevette la prima formazione umanistica e religiosa; a 15 anni scelse la vita religiosa per la grande attrazione che esercitava sul suo animo, aderendo ai Francescani scalzi della Riforma di san Pietro d'Alcantara, detti anche alcantarini dal nome del riformatore, dipendenti dal convento di Santa Lucia al Monte in Napoli.\nLascer\u00e0 l'isola facendovi ritorno solo due volte, una volta per assistere la madre malata, la seconda per propri motivi di salute.\nCambi\u00f2 il nome in quello di Giovanni Giuseppe della Croce e fece il noviziato sotto la guida di padre Giuseppe Robles. Nel gennaio 1671 fu inviato insieme ad altri 11 frati, di cui era il pi\u00f9 giovane, presso il santuario di Santa Maria Occorrevole a Piedimonte d'Alife, dove grazie alla sua fattiva opera fu costruito un convento e dove divenne sacerdote il 18 settembre 1677, nella Chiesa di Santa Maria Maggiore, in Piedimonte Matese.\nDurante la sua permanenza a Piedimonte, fece costruire in una zona pi\u00f9 nascosta del bosco un altro piccolo convento, detto \"la solitudine\", ancora oggi meta di pellegrinaggi, per favorire il raccoglimento durante la preghiera; per parecchi anni guid\u00f2 contemporaneamente il noviziato a Napoli come maestro, e il convento a Piedimonte come padre guardiano, adoperandosi tra l'altro in forma molto attiva per la costruzione del convento del Granatello in Portici (Napoli).\nAgli inizi del Settecento l'Ordine Francescano sub\u00ec una crisi organizzativa, dovuta ai gravi dissensi sorti fra gli alcantarini provenienti dalla Spagna e quelli italiani: questo provoc\u00f2 la separazione dei due gruppi, e gli spagnoli ottennero il convento di Santa Lucia al Monte e del Granatello. Padre Giovan Giuseppe, nominato capo e guida del gruppo italiano, dovette barcamenarsi fra tutte le difficolt\u00e0 che venivano poste dai confratelli spagnoli, richiamando i circa 200 confratelli a una pi\u00f9 stretta osservanza della Regola.\nScaduto il suo mandato, ebbe dall'arcivescovo di Napoli, cardinale Francesco Pignatelli, l'incarico di dirigere settanta fra monasteri e ritiri napoletani; uguale incarico ebbe anche dal cardinale Innico Caracciolo per la diocesi di Aversa. Essendo uno stimato direttore spirituale, a lui si rivolsero personaggi famosi, come i futuri santi Maria Francesca delle Cinque Piaghe, Alfonso Maria de' Liguori e Francesco De Geronimo. Ebbe numerosi carismi, come la bilocazione, la profezia, la lettura dei cuori, la levitazione, e apparizioni della Madonna e di Ges\u00f9 Bambino. Gli furono attribuiti miracoli, come quello della resurrezione del marchesino Gennaro Spada; testimoni riferirono inoltre di averlo visto passare per le strade di Napoli sollevato di un palmo da terra, in completa estasi.\nDedito ad una estrema povert\u00e0, \u00e8 soprannominato dai suoi contemporanei \"Frate cento pezze\" per l'abito logoro che soleva portare.\nIl 22 giugno 1722, con decreto pontificio, i due rami alcantarini furono nuovamente unificati e quindi anche il convento di Santa Lucia al Monte ritorn\u00f2 ai frati italiani, ed \u00e8 l\u00ec che Giovan Giuseppe della Croce, dopo averci vissuto per altri dodici anni, mor\u00ec il 5 marzo 1734; la sua tomba, posta nel convento, \u00e8 stata ed \u00e8 tuttora oggetto di grande devozione da parte dei napoletani, che lo elessero loro compatrono nel 1790.\nBeatificato da papa Pio VI il 24 maggio 1789, fu poi elevato agli onori degli altari come santo da papa Gregorio XVI il 26 maggio 1839, insieme ad altri quattro santi: San Francesco De Geronimo, Sant' Alfonso Maria de' Liguori, San Pacifico da San Severino e Santa Veronica Giuliani.\nIl vescovo di Ischia, Monsignor Filippo Strofaldi, ottenne che le spoglie del santo venissero trasferite da Santa Lucia al Monte in Napoli alla chiesa di Sant\u2019Antonio dei Frati Minori, a Ischia Ponte, dove sono custodite dal 30 settembre 2003 e vengono portate in processione al Santuario in occasione dei festeggiamenti.\nCulto.\nIl 4 ottobre 1779 papa Pio VI ne dichiar\u00f2 l'eroicit\u00e0 delle virt\u00f9 nella chiesa francescana di Santa Maria in Aracoeli, proclamandolo successivamente beato nella Basilica di San Pietro in Vaticano il 24 maggio 1789. Il 26 maggio 1839 fu canonizzato da papa Gregorio XVI.\nGli \u00e8 consacrata una cappella nel Castello Aragonese di Ischia, all'interno della galleria fatta costruire nel 1441 da Alfonso V d'Aragona. Questa cappella, originariamente dedicata a san Leonardo abate, custodiva al suo interno una pala della Madonna della Libera, ai cui piedi si sarebbero inginocchiati i genitori del santo per impetrarne la guarigione dai bubboni della peste.\nSecondo altre fonti, invece, tale evento miracoloso sarebbe avvenuto nella omonima chiesetta presente sul castello, la cui pala trecentesca \u00e8 oggi conservata nell'attuale cattedrale. Nel borgo di Totari della cittadina casertana di Alife, negli anni ottanta del Novecento \u00e8 stata eretta una chiesa parrocchiale, a lui dedicata in quanto patrono del borgo e compatrono dell'unit\u00e0 pastorale alifana. Le sue spoglie, durante il pellegrinaggio nella diocesi di Alife, si fermarono in questa chiesa (all'epoca appena eretta), come segno del profondo legame tra il santo alcantarino e le popolazioni alifane. Nella chiesa si trova una pregevole statua policroma del santo patrono, realizzata a Ortisei presso il laboratorio d'arte sacra di Ferdinando Perathoner.\nFesteggiamenti.\nNel 1963 la Sacra Congregazione dei Riti, lo proclama patrono principale della Diocesi di Ischia, \u00e8, inoltre patrono del comune di Ischia, patrono secondario di Casamicciola terme e uno dei 52 compatroni della citt\u00e0 di Napoli, La prima domenica di settembre vengono organizzati festeggiamenti pubblici della durata di quattro giorni nelle strade dell'antico borgo di Ischia Ponte; le reliquie del santo sono portate in processione lungo le strade della citt\u00e0 e per mare, con un corteo costituito dalle barche dei pescatori. Ad Ischia il Santuario \u00e8 la Chiesa Collegiata dello Spirito Santo. Il 5 marzo si celebra la festa religiosa, con novena e processione, anche nel borgo Totari di Alife; il marted\u00ec \"in Albis\" il santo \u00e8 festeggiato presso il santuario di \"Santa Maria Occorrevole\" (sulle alture di Piedimonte Matese, nella diocesi di Alife), con il tradizionale pellegrinaggio a piedi lungo un antico sentiero in pietra, in prossimit\u00e0 dell'antico convento francescano.\nLa casa natale.\nSeppur trasformata in cappella e, quindi, ampiamente rimaneggiata, \u00e8 possibile visitare la casa dove nacque il santo nel Borgo di Celsa. L'agiografia racconta, infatti, che la madre, sorpresa dalle doglie del parto, fu soccorsa dagli astanti e aiutata a partorire in una casa vicina. Al suo interno un altare e alcuni ex-voto ricordano il passaggio del santo in questo luogo. Nulla resta invece della casa dove visse."}
{"id": "731594", "revid": "1745361", "url": "https://it.wikipedia.org/wiki?curid=731594", "title": "Porrex I", "text": "Porrex I fu un leggendario sovrano della Britannia, menzionato da Goffredo di Monmouth nella sua \"Historia Regum Britanniae\". Era figlio di re Gorboduc ed entr\u00f2 in conflitto col fratello Ferrex per la successione al trono. Alcuni anni dopo aver sconfitto e ucciso in battaglia Ferrex, Porrex fu assinato nel sonno dalla madre Judon, che vendicl\u00f2 cos\u00ec la morte dell'altro figlio. Ci\u00f2 provoc\u00f2 una nuova guerra civile in Britannia, dalla quale sarebbe emerso come vincitore Dunvallo Molmuzio, che sal\u00ec sul trono, portando cos\u00ec al potere la dinastia di Cornovaglia."}
{"id": "731595", "revid": "339392", "url": "https://it.wikipedia.org/wiki?curid=731595", "title": "Rete espressa regionale", "text": ""}
{"id": "731602", "revid": "4506", "url": "https://it.wikipedia.org/wiki?curid=731602", "title": "Montamango di calci", "text": ""}
{"id": "731604", "revid": "984922", "url": "https://it.wikipedia.org/wiki?curid=731604", "title": "Cantone di Cond\u00e9-sur-l'Escaut", "text": "Il Cantone di Cond\u00e9-sur-l'Escaut era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "731606", "revid": "767487", "url": "https://it.wikipedia.org/wiki?curid=731606", "title": "Zaburze", "text": "Zaburze \u00e8 una frazione del comune di Radecznica nella Polonia orientale.\nDal 1999 fa parte del voivodato di Lublino, mentre dal 1975 al 1998, con la vecchia suddivisione in voivodati, apparteneva al voivodato di Zamo\u015b\u0107."}
{"id": "731607", "revid": "1610933", "url": "https://it.wikipedia.org/wiki?curid=731607", "title": "Foca dagli anelli", "text": ""}
{"id": "731608", "revid": "287204", "url": "https://it.wikipedia.org/wiki?curid=731608", "title": "Cantone di Denain", "text": "Il Cantone di Denain \u00e8 una divisione amministrativa dell'Arrondissement di Valenciennes.\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 18 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "731613", "revid": "984922", "url": "https://it.wikipedia.org/wiki?curid=731613", "title": "Cantone di Saint-Amand-les-Eaux-Rive droite", "text": "Il Cantone di Saint-Amand-les-Eaux-Rive droite era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Amand-les-Eaux e i comuni di:"}
{"id": "731615", "revid": "984922", "url": "https://it.wikipedia.org/wiki?curid=731615", "title": "Cantone di Saint-Amand-les-Eaux-Rive gauche", "text": "Il Cantone di Saint-Amand-les-Eaux-Rive gauche era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Saint-Amand-les-Eaux e i comuni di:"}
{"id": "731619", "revid": "181699", "url": "https://it.wikipedia.org/wiki?curid=731619", "title": "Cantone di Valenciennes-Est", "text": "Il Cantone di Valenciennes-Est era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Valenciennes e i comuni di:"}
{"id": "731621", "revid": "124296451", "url": "https://it.wikipedia.org/wiki?curid=731621", "title": "Anton Ludovico Antinori", "text": "Appartenente alla \"Congregazione dell'Oratorio\", occup\u00f2 le sedi di Lanciano e poi di Acerenza e Matera. Come erudito, interessandosi in particolar modo di epigrafia latina e di archeologia, contribu\u00ec con segnalazioni, studi e interpretazioni all'opera sia del Muratori sia del Mommsen.\nBiografia.\nDi padre bolognese e madre napoletana, incominci\u00f2 gli studi di grammatica nella sua citt\u00e0 natale, per poi trasferirsi a Napoli, sotto gli auspici dell'abate Ferdinando Galiani, dove si laure\u00f2 in giurisprudenza. Tornato all'Aquila a 25 anni, decise di approfondire la storia della sua citt\u00e0, guadagnandosi presto fama di erudito. Nel 1732, sollecitato per interposta persona dal Muratori, Antinori fu incaricato della raccolta di antiche e inedite \"Cronache aquilane\", compito che egli assolse fino al 1737, anno in cui invi\u00f2 i frutti del suo studio al richiedente, corredandolo di un'introduzione alla storia dell'Aquila fino all'anno 1265: si trattava delle cronache di Buccio di Ranallo, Antonio di Buccio, Antonio di Boezio, Niccol\u00f2 di Borbona, Nicol\u00f2 Ciminello di Bazzano, Francesco d'Angeluccio di Bazzano, e del \"Catalogus pontificum Aquilanorum\".\nMuratori inser\u00ec il tutto, compresa l'introduzione storica, nel tomo VI delle \"Antiquitates Italicae Medii Aevi\" (1742), aggiungendovi una prefazione in cui tesseva le lodi dello studioso. Alcuni testi di epigrafi inedite scovate dallo studioso aquilano furono dallo stesso Muratori inserite nel \"Novus Thesaurus Veterum Inscriptionum\".\nA 35 anni Antinori fu ordinato sacerdote e in seguito, dopo aver trascorso tre anni nell'Oratorio di San Filippo Neri del capoluogo abruzzese, si trasfer\u00ec a Roma. Qui, Benedetto XIV lo destin\u00f2 al ruolo di bibliotecario di un'istituenda biblioteca di Bologna, senza per\u00f2 partire per la citt\u00e0 paterna. A causa di ragioni di salute viaggi\u00f2 tra Napoli e L'Aquila, dove fu canonico della Collegiata di San Silvestro.\nNel 1745 fu nominato con regio decreto di Carlo III arcivescovo di Lanciano, mentre nel 1754 fu trasferito alle sedi arcivescovili di Acerenza e Matera. Fece abbellire la cattedrale acheruntina. Per motivi di salute chiese e ottenne, nel 1758, di ritirarsi. Ritorn\u00f2 nuovamente all'Aquila, ottenendo peraltro una pensione regia, oltre ai benefici legati a una chiesa nei pressi di Giulianova e, dal 1770, al monastero di San Pietro ad Oratorium di Capestrano, in cui si trasfer\u00ec nel 1775. Mor\u00ec nel palazzo di famiglia all'Aquila il 1\u00ba marzo 1778 e il 4 fu sepolto all'interno del Duomo cittadino, nella cosiddetta \"tomba dei vescovi\", rinvenuta durante i lavori di ricostruzione dell'edificio a seguito del terremoto del 2009.\nPubblic\u00f2 numerosi documenti di storia abruzzese, confluiti in particolare nei 4 volumi della \"Raccolta di memorie istoriche delle tre provincie degli Abruzzi\" (Napoli 1781-1783). La maggior parte delle sue opere sono conservate manoscritte presso la \"Biblioteca provinciale \"Salvatore Tommasi\"\" dell'Aquila, molte delle quali edite postume, anche su iniziativa della \"Societ\u00e0 abruzzese di storia patria\" a lui intitolata.\nStudi sugli Abruzzi.\nL'Antinori lasci\u00f2 una grande mole di manoscritti, legati al testamento che ne prescriveva l'affidamento ai familiari dopo la sua morte nel 1778.\nNel 1781-84 ci fu la pubblicazione, in 4 tomi per\u00f2 con molte lacune, dell'opera antinoriana (i volumi manoscritti sugli Annali sono in tutto 24), la \"Raccolta di memorie storiche delle Tre Province degli Abruzzi\". Sono una riduzione degli Annali. Nel 1783 ci fu l'edizione delle Memorie sull'Aquila.\nNel 1832 il pronipote Anton Ludovico Antinori junior li cedette alla famiglia Dragonetti con altro testamento, e nel 1887 i documenti furono donati da Giulio e Luigi Dragonetti alla Biblioteca provinciale Salvatore Tommasi de L'Aquila. Mancanti di un titolo vero e proprio, i documenti furono revisionati da E. Casti qualche anno pi\u00f9 tardi, e riordinati con titoli e indici per ciascun volume, per la catalogazione dell' \"Opera omnia Antinoriana\", consultabile nella biblioteca provinciale Tommasiana, e infine pubblicata a Bologna nel 1971 in stampa anastatica dei manoscritti dall'editore Forni. La Forni per\u00f2 ha pubblicato solo in facsimile dai manoscritti originali i 24 volumi degli Annali degli Abruzzi e i 7 volumi della Corografia storica degli Abruzzi e luoghi circonvicini.\nIl Corpus Antinoriano \u00e8 diviso in \"Annali degli Abruzzi\" (voll. 1-24), \"Corografia storica degli Abruzzi\" (in ordine alfabetico, voll. 25-42), \"Raccolta di iscrizioni varie dei monumenti abruzzesi\" (voll. 43-47), \"Monumenti, uomini illustri e cose varie. Annali di Aquila\" (voll. 48-51).\nAncora oggi Antinori \u00e8 considerato una eccellente fonte da cui partire per ricerche su documenti, molti dei quali oggi scomparsi, per tracciare una storia dell'Abruzzo.\nBasandosi sui suoi appunti, Domenico Romanelli pubblic\u00f2 le \"Antichit\u00e0 storico critiche sacre e profane della regione dei Frentani\" (1790), e poi Luigi Coppa Zuccari edit\u00f2 un'edizione critica della \"Memoria storica di Lanciano\", citt\u00e0 abruzzese in cui Antinori fu vescovo, e dove ugualmente si dedic\u00f2 alla raccolta di documenti di archivi, cataloghi e libri parrocchiali delle chiese e della diocesi stessa. Il manoscritto originale dell'Antinori, studiato anche da Michele Scioli, intitolato \"Ragguaglio storico critico sulle chiese di Lanciano\", sulla storia di Lanciano e sulla diocesi, \u00e8 conservato nel Museo civico diocesano della citt\u00e0. Altri appunti pubblicati dell'Antinori, furono saccheggiati dal Romanelli per la pubblicazione delle \"Scoverte patrie di antiche citt\u00e0 distrutte della Regione Frentana\", in 2 libri, e per la parte dell'antico Sannio delle terre di Abruzzo e Molise, da inserire ne \"L'Antica topografia istorica del Regno di Napoli\".\nLa pubblicazione delle opere \u00e8 stata posticipata di molto, a causa della incompiutezza dei progetti antinoriani, risultanti soprattutto nella \"Corografia istorica\" e nelle \"Trascrizioni di lapidi dei monumenti abruzzesi\", quest'ultimo consultato anche da Theodor Mommsen per il suo CIL, come un enorme zibaldone di appunti e annotazioni senza ordine, non revisionate dall'autore, che si presentavano soltanto come una raccolta di informazioni, con segni diacritici, bibliografie di riferimento a fondo pagina e note varie, cos\u00ec come la numerosa presenza di errori e sviste.\nNel 1978 la Deputazione Abruzzese di Storia patria pubblica 4 volumi a cura di Raffaele Colapietra dal titolo \"Antinoriana. L'Aquila al tempo dell'Antinori\"; attingendo ampiamente agli ultimi quattro volumi del Corpus antoniriano sulla storia della sua citt\u00e0 natale.\nGenealogia episcopale.\nLa genealogia episcopale \u00e8:"}
{"id": "731623", "revid": "1610933", "url": "https://it.wikipedia.org/wiki?curid=731623", "title": "Foca barbata", "text": ""}
{"id": "731624", "revid": "984922", "url": "https://it.wikipedia.org/wiki?curid=731624", "title": "Cantone di Valenciennes-Nord", "text": "Il Cantone di Valenciennes-Nord era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Valenciennes e i comuni di:"}
{"id": "731626", "revid": "21880", "url": "https://it.wikipedia.org/wiki?curid=731626", "title": "Apis mellifica", "text": ""}
{"id": "731632", "revid": "984922", "url": "https://it.wikipedia.org/wiki?curid=731632", "title": "Cantone di Valenciennes-Sud", "text": "Il Cantone di Valenciennes-Sud era una divisione amministrativa dell'Arrondissement di Valenciennes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Valenciennes e i comuni di:"}
{"id": "731633", "revid": "34119", "url": "https://it.wikipedia.org/wiki?curid=731633", "title": "Wei", "text": ""}
{"id": "731634", "revid": "2220313", "url": "https://it.wikipedia.org/wiki?curid=731634", "title": "Strega per amore", "text": "Strega per amore (\"I Dream of Jeannie\") \u00e8 una sitcom statunitense con protagonisti Larry Hagman e Barbara Eden trasmessa negli Stati Uniti per la prima volta dal 1965 al 1970 dalla televisione NBC.\nProduzione.\nLa serie fu creata da Sidney Sheldon in risposta al grande successo riscontrato sul network ABC dal telefilm \"Vita da strega, ma anche grazie al contributo di Rolando Soldati grande produttore dell'epoca.\" \nNegli USA, i primi 30 episodi della serie sono stati filmati in bianco e nero, nel 2000 sono stati colorizzati, mentre gli altri 109 sono stati filmati a colori. Protagonisti del telefilm sono Jeannie, un genio imprigionato in una bottiglia dalla foggia esotica e liberata dall'altro protagonista della storia, il Capitano/Maggiore dell'aeronautica Anthony \"Tony\" Nelson.\nTema principale.\nIl tema musicale della prima stagione era una ballata jazz scritta da Richard Wess. Questo tema non venne gradito da Sidney Sheldon, che dalla seconda stagione lo sostitu\u00ec con una nuova composizione, intitolata \"Jeannie\", scritta da Hugo Montenegro e Buddy Kaye; essa rimarr\u00e0 la sigla pi\u00f9 famosa del programma, diventando anche uno dei temi musicali pi\u00f9 famosi del piccolo schermo.\nNelle ultime tre stagioni venne introdotto un nuovo arrangiamento del tema di Montenegro, con una strumentazione pressoch\u00e9 uguale.\nCasting.\nDurante il casting dello show, Sheldon cercava prevalentemente ragazze more, esotiche, per la parte della protagonista, il genio di nome Jeannie. Alla fine per\u00f2 decise di scegliere Barbara Eden. Per la parte del protagonista maschile, l'astronauta Maggiore Anthony Nelson, dopo un po' di casting dove si consider\u00f2 anche Robert Conrad, fu poi alla fine scelto Larry Hagman. Durante la prima stagione, la Eden rimase incinta. Quando scopr\u00ec di esserlo, and\u00f2 da Sheldon, pensando di essere rimpiazzata. Invece le misero addosso dozzine di veli, in modo da coprirla durante l'anno inaugurale dello show e continuarono a girare.\nTrama.\nTrama Generale (st.1 in particolare)\nTrama st.5\nTitolo in italiano.\nJeannie non \u00e8 assolutamente una strega, bens\u00ec un genio: il nome stesso della protagonista \u00e8 un gioco di parole tra Jeannie (piccola Jean) e \"genie\" (genio). Il titolo italiano della serie \u00e8 stato probabilmente scelto sulla scia del successo del telefilm \"Vita da strega\".\nRiconoscimenti.\nLa citt\u00e0 di Cocoa Beach, citt\u00e0 di residenza dei protagonisti nella finzione, ha intitolato una delle vie alla serie, chiamandola \"I Dream of Jeannie Lane\"."}
{"id": "731637", "revid": "767487", "url": "https://it.wikipedia.org/wiki?curid=731637", "title": "Moist", "text": "I Moist erano una band Alternative rock, (1992 - 2000) nata a Vancouver in Canada e capitanata dal cantautore David Usher.\nStoria.\nI Moist si formano intorno al 1990, il gruppo \u00e8 composto da David Usher (voce), Mark Makowy (chitarra), Kevin Young (tastiera), Jeff Pearce (basso) e Paul Wilcox (batteria).\nNel novembre 1992 il gruppo inizia a preparare del nuovo materiale e nel gennaio 1993 inizia a esibirsi dal vivo.\nDavid si dimostra essere un compositore pieno di talento e sfaccettature: \u00e8 influenzato dal lato pi\u00f9 oscuro della vita e nei testi tratta tematiche differenti quali politica, religione, attualit\u00e0; ma sempre attraverso riflessioni profonde e intime.\nInoltre \u00e8 un frontman pieno di carisma e vitalit\u00e0.\nNel febbraio dello stesso anno il gruppo registra il suo primo demo in modo indipendente (registrano i propri pezzi in una audiocassetta) intitolato \"Moist\".\nIl demo riceve critiche e recensioni positive, cos\u00ec la band parte per un tour attraverso il paese tra l'agosto 1993 e l'aprile 1994.\nIl gruppo grazie alle sue entusiasmanti esibizioni live comincia a farsi conoscere, cos\u00ec nell'ottobre 1993 firmano un contratto con l'etichetta canadese EMI April Music.\nCos\u00ec nel febbraio 1994 esce il primo album della band \"Silver\" mixatio da Terry Brown (Rush, Klaatu) e Chris Waddell (Doughboys) e prodotto Kevin Hamilton e dalla stessa band.\nL'album ottiene un ottimo successo (vende 400.000 in Canada) e un buon responso dalla critica grazie ai singoli \"Push\", \"Silver\" e \"Believe Me\" .\nIl disco \u00e8 pieno di emotivit\u00e0, emozioni oscure e angoscianti che David racconta attraverso la sua voce appassionata, a volte sussurrando a volte gridando la sua frustrazione.\nTutto \u00e8 sostenuto da un suono di chitarra potente dal ritmo \"tormentato\", che non entra in contrasto con l'interiorit\u00e0 del disco grazie all'accompagnamento del pianoforte che sembra dare atmosfera gotica ai pezzi.\nNel 1994 firmano un contratto (stavolta a livello mondiale) con l'etichetta EMI Music Canada.\nAlla fine del 1996 esce il secondo album \"Creature\".\nIl disco conferma il talento di compositore di David e lo stile del gruppo: un Rock emozionante carico di energia che ha come sfondo un malinconico pianoforte.\nNel febbraio 1997 aprono 4 concerti a Toronto dei I Mother Earth, i concerti fanno il tutto esaurito, a luglio suonano come \"headliner\" al Molson Amphitheatre con tre band che facevano da spalla.\nNell'estate del 1998 David Usher parallelamente al progetto Moist inizia la sua carriera solista pubblicando Little Songs.\nNel 1999 il gruppo pubblica il suo ultimo album \"Mercedes 5 and Dime\" prodotto e mixato da David Leonard.\nIl disco \u00e8 forse pi\u00f9 elettrico rispetto ai precedenti (forse un po' meno apprezzato dai fan di vecchia data), inoltre c'\u00e8 una svolta nello stile: accostando al tradizionale rock della band nuove sonorit\u00e0 attraverso l'uso del sintetizzatore, in certe parti le sonorit\u00e0 sono pi\u00f9 incisive in altre meno ma nel complesso si abbinano molto bene tra loro.\nNel 2001 esce Machine Punch Through una raccolta di successi della band.\nDopo i Moist.\nDavid Usher continua la sua carriera solista dopo lo scioglimento del progetto Moist pubblicando nel 2001 \"Morning Orbit\", nel 2003 \"Hallucinations\" e nel 2005 \"If God Had Curves\".\nJeff Pearce ha formato la band rock Rye con la quale ha pubblicato nel 2004 \"Wolves\" il primo album.\nMark Makoway ha pubblicato The Indie Band Bible una guida all'industria musicale.\nIl nome Moist.\nTra il 1993 e il 1994 un'altra band utilizzava il nome \"Moist\", precisamente a Brighton nel Regno Unito, e aveva uno stile folk rock.\nQuesto provoc\u00f2 uno scontro con i loro omonimi canadesi, quindi decisero di cambiare il nome, il gruppo per\u00f2 presto si scolse (per motivi indipendenti da questo fatto).\nHanno prodotto una audiocassetta di 8 canzoni e contenente una cover di \"It's All Mine\" dei World Party; alcuni componenti hanno continuato la loro carriera nei Flannel.\nAnche nella met\u00e0 degli anni novanta un'altra band Pop rock formata a Londra nel decise di chiamarsi \"Moist\".\nLa band era formata da Lyndon Courtney (tastiere), Stuart Lovett (voce), Dave Young (chitarra), Ian (basso) e Nigel (batteria).\nNon fecero nessuna registrazione ufficiale ma produssero vari demo e video dei concerti (incluse due loro performance molto popolari \"Free\" e \"Fly\").\nInfatti una caratteristica di questa band erano le esibizioni live in cui portavano capelli lunghi, camicie hippy e pantaloncini corti neri.\nIl nome \"Moist\" fu ripreso di nuovo nel 2005 da un gruppo metal jazz, formato da Ralf Littlejohn (sax), Peter Marsh (basso), Andy Cato (batterista) e Simon Hopkins (chitarra).\nIl gruppo \u00e8 formato dagli ex componenti dei LOB, un gruppo di Londra attivo dai tardi anni novanta fino al 2004 che combinava un potente suono elettronico con suono jazz."}
{"id": "731639", "revid": "2036644", "url": "https://it.wikipedia.org/wiki?curid=731639", "title": "Martyr's Memorial A-Division League", "text": "La Martyr's Memorial A-Division League (\u0938\u0939\u093f\u0926 \u0938\u094d\u092e\u093e\u0930\u0915 \u090f-\u0921\u093f\u092d\u093f\u091c\u0928 \u0932\u093f\u0917) \u00e8 la massima competizione calcistica del Nepal.\nStoria.\nAl termine della stagione 2006/07 (2063 B.S.) il campionato \u00e8 rimasto fermo per due anni a causa di problemi finanziari ed organizzativi; la federazione ha ripreso ad organizzare regolarmente la competizione dalla stagione 2010 (2066/67 B.S.) .\nAlbo d'oro.\nIl campionato si \u00e8 disputato per la prima volta nel 1947-48 con il nome di Ram Janaki Football Tournament per interessamento del premier Padam Shamsher. Negli anni cinquanta il Nepal Police Force ha vinto tre edizioni consecutive, non si conoscono i nomi delle altre squadre.\nNel 1954 il nome diventa Martyr's Memorial A-Division League .\nCollegamenti esterni.\nAlbo d'oro (RSSSF.com)"}
{"id": "731640", "revid": "93685", "url": "https://it.wikipedia.org/wiki?curid=731640", "title": "Guido il Vecchio da Montefeltro", "text": ""}
{"id": "731641", "revid": "767487", "url": "https://it.wikipedia.org/wiki?curid=731641", "title": "Welcome to the World (Psycho Motel)", "text": "Welcome to The World \u00e8 il secondo album degli Psycho Motel di Adrian Smith, chitarrista degli Iron Maiden. Alla voce Andy Makin sostituisce Solli."}
{"id": "731644", "revid": "287204", "url": "https://it.wikipedia.org/wiki?curid=731644", "title": "Manang Marsyangdi Club", "text": "Il Manang Marsyangdi Club \u00e8 una squadra di calcio di Katmandu. Gioca nel Martyr's Memorial League Tournament, massima divisione del calcio nepalese. Fondato nel 1954, gioca presso il Rangasala Football Stadium."}
{"id": "731645", "revid": "33277", "url": "https://it.wikipedia.org/wiki?curid=731645", "title": "Antonio Ludovico Antinori", "text": ""}
{"id": "731654", "revid": "34971", "url": "https://it.wikipedia.org/wiki?curid=731654", "title": "Conservazione del sigaro", "text": ""}
{"id": "731655", "revid": "599013", "url": "https://it.wikipedia.org/wiki?curid=731655", "title": "Jacopo Balestri", "text": "Biografia.\nHa un fratello minore, Federico, calciatore che ha giocato come attaccante in Serie C1 (tra l'altro nel Pisa) e poi in campionati minori.\nCarriera.\nHa giocato nel Pisa, nel e nel Castelfiorentino prima di approdare al , dove \u00e8 rimasto per quattro stagioni. Con gli emiliani ha ottenuto una promozione in Serie A, grazie al secondo posto nella stagione 2001-02. Ha esordito in massima serie il 14 settembre, in Modena-Milan 0-3, mentre ha segnato la prima rete il 22 marzo 2003, in Modena- 2-1.\nDopo la retrocessione del Modena in Serie B, \u00e8 stato ceduto proprio agli amaranto, con cui ha raggiunto le 100 presenze in A nel 2004-05. In seguito, ha difeso i colori del Torino ottenendo un'altra promozione dalla B nel 2005-06. Nel luglio 2007 \u00e8 stato acquistato dal .\nSuccessivamente ha militato in serie minori con Salernitana, Pisa Sporting Club e Ponsacco, con cui ha vinto il campionato di Seconda Categoria nel 2012-13.\nRimasto svincolato nell'estate 2013, ha poi firmato un contratto con il Signa.\nIl 15 giugno 2017 si \u00e8 disputata la sua partita di addio al calcio giocato, a cui hanno preso parte i calciatori del Signa e diversi ex compagni di squadra, tra cui Marco Ballotta, Emiliano Bonazzoli e Salvatore Soviero."}
{"id": "731658", "revid": "106456", "url": "https://it.wikipedia.org/wiki?curid=731658", "title": "Bl\u00fccher", "text": ""}
{"id": "731659", "revid": "123662534", "url": "https://it.wikipedia.org/wiki?curid=731659", "title": "Fabio Gallo", "text": "Carriera.\nGiocatore.\nCresciuto nelle giovanili dell'Inter, con cui ha conquistato il titolo di campione italiano negli Allievi e nella Primavera (di cui era capitano), \u00e8 stato anche campione europeo con la Nazionale Under 16 (pure in veste di capitano) e ha conquistato il quarto posto ai Mondiali Under 16 disputatisi in Canada. Con la maglia nerazzurra disputa spesso amichevoli con la prima squadra senza mai riuscire ad esordire in gare ufficiali.\nDopo un inizio di carriera in squadre delle categorie inferiori, con Oltrep\u00f2 in Serie C2 e Spezia in Serie C1, nel 1992 passa al Brescia, con cui milita per tre stagioni e conquista la promozione in Serie A, categoria mantenuta per due anni non consecutivi.\nNell'estate 1995, dopo la 2\u00ba retrocessione del Brescia, viene acquistato dall', nel frattempo promossa nel massimo livello calcistico in quell'anno. Come testimoniano le 156 presenze in sei stagioni, ne diviene presto un elemento inamovibile: con Marco Sgr\u00f2 forma la coppia degli \"architetti\" di un centrocampo che fa sognare i tifosi bergamaschi.\nNel 2001 viene ceduto alla che disputa la Serie B 2001-2002 e, nel corso della stessa annata, durante la sessione invernale di mercato, al , con cui conquista la promozione nel massimo campionato, inoltre da capolista.\nL'anno successivo passa al Treviso, sempre tra i cadetti. Con i veneti diventa capitano e conquista una storica promozione in Serie A nel 2004-2005, dopo la retrocessione a tavolino del Genoa e i fallimenti di Perugia e Torino. Proprio durante la stagione successiva si accasa all'appena rifondato club granata di Urbano Cairo, con cui centra, per la quinta volta nella sua carriera da calciatore, la promozione nella massima serie, giocandola successivamente.\nConclude l'attivit\u00e0 agonistica tra le file del Novara nel 2009, in Lega Pro Prima Divisione.\nAllenatore.\nNel corso della stessa estate consegue il patentino di allenatore di seconda categoria e viene ingaggiato dall'Atalanta come allenatore degli Allievi Nazionali.\nNell'estate del 2011, dopo la partenza di Valter Bonacina, gli viene affidato l'incarico di allenare la Primavera atalantina.\nNella stessa estate consegue il patentino di prima categoria UEFA PRO licence.\nNel giugno 2012 viene ingaggiato dalla Giacomense, club di Lega Pro Seconda Divisione, dal quale viene esonerato il 5 dicembre dello stesso anno.\nChiamato nell'estate del 2013 al Brescia, sua ex squadra, a fare l'allenatore in seconda di Marco Giampaolo, avuto al Treviso come vice allenatore, il 3 luglio al raduno dei biancoazzurri scatta la protesta degli ultr\u00e0 che gli rimproverano alcune dichiarazioni anti-Brescia fatte al momento del passaggio ai rivali storici dell'Atalanta nel 1995. Il 6 luglio Gallo prova a spiegarsi faccia a faccia con gli ultr\u00e0 ma questi non cambiano idea sul suo conto. Vincono gli ultr\u00e0 e il 12 luglio Gallo annuncia di aver rinunciato all'incarico nel Brescia.\nNel luglio del 2014 viene ingaggiato dal club ligure dello Spezia, del quale fu giocatore nel 1991-1992, che lo pone alla guida della formazione Primavera. La sua prima stagione \u00e8 ottima: porta la squadra alle \"final eight\" per la prima volta nella sua storia venendo eliminato al primo turno dalla Roma; al torneo di Viareggio raggiunge i quarti di finale venendo estromesso dalla Fiorentina (3-0). Nell'edizione successiva non riesce a ripetere l\"'exploit\" in campionato, ma migliora l'esperienza al Torneo di Viareggio della stagione precedente portando gli aquilotti fino in semifinale, contro la Juventus, disputatasi allo stadio Picco dove i bianconeri si impongono soltanto ai tiri di rigore. Al termine dell'annata regolare la societ\u00e0 interrompe il rapporto di lavoro con il tecnico.\nL'8 giugno 2016 diventa il nuovo allenatore del Santarcangelo, con cui ha un accordo verbale per un anno; tuttavia undici giorni dopo rinuncia alla panchina dei \"Clementini\".\nIl 22 giugno seguente firma un contratto annuale con il , dopo l'ultima esperienza da giocatore nel 2002. Al termine della stagione, nonostante la qualificazione ai play-off nel proprio girone della Lega Pro 2016-2017, non viene confermato nell'incarico. La squadra si vedr\u00e0 poi costretta a rinunciare all'iscrizione tra i professionisti.\nIl 14 giugno 2017 lo Spezia annuncia di avergli affidato la panchina della prima squadra, che si appresta ad affrontare la Serie B 2017-2018, tornando cos\u00ec nella societ\u00e0 ligure a distanza di un solo anno. Con i liguri, Gallo firma un annuale con opzione per la stagione successiva. Dopo aver concluso il campionato al decimo posto, non viene confermato sulla panchina spezzina.\nIl 14 febbraio 2019 viene ingaggiato dalla Ternana nel campionato di Serie C 2018-2019, per sostituire l'esonerato Alessandro Calori. Era gi\u00e0 stato un calciatore in rossoverde nel 2001-2002. Il 14 luglio 2020 lascia la squadra umbra.\nIl 5 febbraio 2021 viene nominato nuovo tecnico del , sostituendo l'esonerato Ezio Capuano. Al suo arrivo la squadra lucana si trova in zona play-out, ma grazie ai buoni risultati ottenuti, la conduce alla salvezza diretta con una giornata d'anticipo. Successivamente viene confermato anche per la stagione successiva, ma il 21 ottobre 2021, dopo la sconfitta con la Paganese e con la squadra al penultimo posto in classifica, viene esonerato.\nStatistiche.\nStatistiche da allenatore.\n\"Statistiche aggiornate al 10 ottobre 2021\"."}
{"id": "731660", "revid": "254401", "url": "https://it.wikipedia.org/wiki?curid=731660", "title": "Villa Rossi Martini", "text": "Villa Rossi Martini \u00e8 una villa nobiliare genovese situata nel quartiere genovese di Sestri Ponente. L'edificio \u00e8 adibito alla funzione di polo culturale. \nStoria e caratteristiche.\nPi\u00f9 conosciuta con il semplice appellativo di Villa Rossi, fu fatta costruire dalla nobile famiglia dei Lomellini nel XVII secolo, ma venne presto ceduta ai Centurione Spinola.\nNel 1855 venne acquistata all'asta dalla famiglia Rossi-Martini, nobile famiglia genovese di banchieri, che ne ampliarono il bel parco.\nTra i personaggi illustri che hanno soggiornato nella villa si ricorda, nel 1893, Elisabetta Wittelsbach, moglie dell'imperatore d'Austria-Ungheria Francesco Giuseppe, pi\u00f9 nota come principessa Sissi.\nNel 1931 il Conte Alberto Rossi la vendette al Comune di Genova che l'apr\u00ec al pubblico e adib\u00ec l'edificio principale come scuola primaria femminile \"Anita Garibaldi\". L'istituto scolastico \u00e8 stato chiuso all'inizio degli anni duemila. In seguito a vari interventi di restauro, iniziati nel 2010 e conclusi nel 2013, l'edificio \u00e8 stato destinato a centro culturale ed oggi \u00e8 sede di numerose associazioni.\nIl bel parco, giunto ad oggi praticamente integro, misura 40.425 m2 e rappresenta il polmone verde del quartiere di Sestri Ponente ed \u00e8 anche utilizzato per manifestazioni culturali e di svago, nonch\u00e9 concerti, specialmente nella stagione estiva.\nNello spiazzo antistante la villa \u00e8 stata realizzata, negli anni sessanta, una pista circolare in cemento per il pattinaggio a rotelle, smantellata con i lavori di restauro dei primi anni 2000. \nNel 2009, il Comune di Genova, ha ceduto l'originale edificio a pianta circolare posto nella parte sud-orientale della villa dove un tempo erano ospitate le scuderie e che, inutilizzato da decenni, era in un pesante stato di degrado. Dal 2010 \u00e8 stato oggetto di restauro conservativo e di ristrutturazione per essere adibito ad uso commerciale e residenziale.\nNell'edificio situato invece a fianco dell'ingresso principale, posto in piazza Poch, (nota a Sestri come \"piazza dei gattini\") per decenni (1956-2007) \u00e8 stata sede della locale biblioteca comunale, intitolata all'assessore comunale sestrese Dino Bruschi.\nIl giardino della villa \u00e8 stato rinnovato (con la parziale modifica della forma delle aiuole e dei prati) a cavallo tra il primo ed il secondo decennio del XXI secolo, tuttavia la realizzazione di parte delle strutture previste nel progetto iniziale \u00e8 stata abbandonata a causa della carenza di fondi da parte del comune."}
{"id": "731661", "revid": "1692117", "url": "https://it.wikipedia.org/wiki?curid=731661", "title": "Ivan Franceschini", "text": "Biografia.\nVive a Reggio Calabria con la moglie Antonella, conosciuta ai tempi della sua militanza alla , e i suoi due figli: Carlotta ed Emanuele.\nCarriera.\nGiocatore.\nNato a Fornovo sotto la guida dell\u2019allenatore Caraco\u2019 Carmelo e cresciuto nella primavera del , nella stagione 1996-1997 ha un'esperienza all'estero, nell'Olympique Marsiglia, dove gioca 23 partite.\nDopo l'esperienza nella massima serie francese, torna in Italia la stagione seguente indossando la maglia della in Serie B, dove gioca 23 partite segnando una rete. In Serie B ha altre due esperienze nelle due stagioni seguenti, prima con la (28 presenze ed una rete) e poi nel (28 presenze), prima di approdare alla , in Serie A. La societ\u00e0 calabrese lo gira in prestito al Chievo Verona, dove conquista la promozione in Serie A, gioca 11 partite e segna una rete, prima di tornare nella Reggina, che nel frattempo \u00e8 retrocessa in Serie B, dove gioca 34 partite e segna una rete, conquistando un'altra promozione in Serie A.\nIl 22 settembre 2002 esordisce in Serie A con la maglia amaranto in Reggina- (1-2), giocando poi in tutto 28 partite il primo anno, 29 partite nel 2003-2004, 34 partite e 3 reti (la sua stagione pi\u00f9 prolifica) nel 2004-2005 e 30 partite con una rete nel 2005-2006.\nNella stagione 2006-2007 viene ceduto al Torino, dove disputa 30 partite, \nAnche nella stagione 2008-2009 non trova spazio nella squadra di Torino, fino all'arrivo di Giancarlo Camolese, poich\u00e9 con Gianni De Biasi prima e Walter Novellino poi non aveva mai trovato spazio. A fine stagione avr\u00e0 collezionato 9 presenze 2 reti, ottenendo la retrocessione del in Serie B. A fine stagione, a scadenza contrattuale, rimane svincolato.\nIl 2 novembre 2009 viene ufficialmente acquistato con contratto annuale dal , e dopo solo 13 presenze, a fine stagione torna svincolato.\nIl 28 dicembre 2010 firma un contratto annuale con il Portogruaro, squadra neo-promossa in Serie B; a fine stagione, dopo la retrocessione del club veneto, rimane senza contratto.\nIl 17 agosto 2011 viene ingaggiato dall'HinterReggio Calcio in Serie D. Il 29 aprile 2012 ottiene la promozione in Lega Pro con l'HinterReggio.\nAllenatore.\nChiusa la carriera di calciatore al termine della stagione 2012-2013, intraprende quella di allenatore. Nel gennaio 2014 viene scelto come guida tecnica del Gallico Catona (quartiere di Reggio), squadra militante in Eccellenza Calabria.\nNel settembre 2015 passa al settore giovanile della . Nel mese di febbraio 2016, assume l'incarico di vice allenatore, a fianco di Francesco Cozza.\nLa stagione seguente continua ad assumere l'incarico di vice allenatore affiancando Karel Zeman fino al 10 giugno 2017.\nNel settembre 2018, inaugura la propria esperienza di allenatore in Serie D alla Palmese, guidando la squadra a una salvezza tranquilla e quasi a ridosso della zona playoff; nel 2019 viene scelto alla guida della Cittanovese, ma la parantesi si rivela breve dove viene prima esonerato ma subito dopo richiamato alla guida del Club prima della sospensione causa Covid-19; infine, nell\u2019agosto del 2020, sempre in Calabria, gli viene affidata la panchina del Castrovillari. Avventura che si chiude in anticipo, in seguito all' esonero avvenuto il 25 febbraio 2021.\nStatistiche.\nPresenze e reti nei club.\n\"Statistiche aggiornate al settembre 2015.\"\nStatistiche da allenatore.\n\"Statistiche aggiornate al 9 settembre 2020.\""}
{"id": "731662", "revid": "33888", "url": "https://it.wikipedia.org/wiki?curid=731662", "title": "Teodoro di Beza", "text": "Biografia.\nNato a V\u00e9zelay in Borgogna, da una famiglia di piccola nobilt\u00e0, la sua educazione formale \u00e8 resa possibile dallo zio Nicholas, consigliere al Parlamento di Parigi. Nel 1534 si reca ad Orl\u00e9ans per studiare legge, dove si laurea nel 1534. Si reca poi a Parigi per praticare la giurisprudenza e per seguire la sua passione per la letteratura classica. Nel 1548 pubblica una raccolta di poesie dal titolo \"Poemata Juvenilia\" che riflette il suo interesse nel classicismo e nell'umanesimo. Pi\u00f9 tardi ne far\u00e0 una riedizione purgata. Mentre \u00e8 a Parigi resiste alle pressioni della sua famiglia a che diventi sacerdote, ma il suo coinvolgimento con Claudine Denoese, che aveva sposato segretamente, complica la situazione.\nDopo una grave malattia nel 1548 - una crisi sia fisica che spirituale - rinuncia al cattolicesimo e diventa protestante, si reca a Ginevra e l\u00e0 sposa pubblicamente Claude. A Losanna egli rende visita a Pierre Viret, che gli fa assumere la docenza di lingua greca nella locale accademia. Beza insegner\u00e0 e scriver\u00e0 ampiamente nel decennio seguente. Prende posizione con Giovanni Calvino contro Bolsec sulla dottrina della predestinazione, e viene in difesa di Calvino dopo la morte di Michele Serveto nell'opera \"Haereticis a civili Magistratu Puniendus\" (Circa gli eretici, chi deve essere punito dal magistrato, 1554). Nel 1556 pubblica un'edizione annotata latina del Nuovo Testamento greco. Proseguir\u00e0 poi, per tutta la sua vita, nei suoi interessi nei problemi testuali della Bibbia.\nNel 1557 rende visita con Guglielmo Farel ai Valdesi e ad altri gruppi protestanti, sperando di aiutarli a poter vivere in tutta sicurezza intercedendo presso il re di Francia attraverso i principi tedeschi.\nSu invito di Giovanni Calvino, Beza si reca a Ginevra nel 1558 per occupare la cattedra di greco. Nel 1559 \u00e8 nominato rettore ed insegner\u00e0 teologia nella Accademia di Ginevra. Precedentemente Calvino aveva suggerito a Beza che avrebbe potuto completare la traduzione di Marot dei Salmi in francese, e nel 1551, dopo aver tradotto circa cento Salmi, essa \u00e8 pubblicata. In quello stesso anno Beza rappresenta i protestanti francesi al Colloquio di Poissy e pi\u00f9 tardi sostiene e consiglia gli Ugonotti durante le guerre di religione in Francia.\nRitorna a Ginevra nel 1553 e, alla morte di Calvino (1564) Beza assume a Ginevra tutte le sue responsabilit\u00e0. Beza \u00e8 capo dell'Accademia e docente, moderatore della Compagnia dei Pastori, esercita una forte influenza sui magistrati di Ginevra ed \u00e8 portavoce e difensore della posizione protestante riformata.\nPer tutta la sua vita, Beza coltiva molti interessi. Nel 1565 pubblica un Nuovo Testamento greco, al quale aggiunge la traduzione Vulgata e la propria. Questo interesse al testo originale della Bibbia \u00e8 ulteriormente promosso dall'uso che fa del Codice Beza e del Codice Claromontano. Continua a difendere la posizione riformata, com'\u00e8 evidenziato dalla sua forte polemica contro Ochino, Sebastian Castellio, Morel, Ramus e gli zwingliani, Arminio ed altri.\nBeza continua le sue attivit\u00e0 nel movimento ugonotto come consigliere, e nel 1551 presiede al Sinodo Nazionale della Rochelle.\nDopo la strage di san Bartolomeo, nel 1572, pubblica \"De jure magistratuum\" che sostiene il diritto dei magistrati inferiori di ribellarsi contro il Governo. Nel 1580 pubblica una storia del movimento riformato in Francia, e nel 1582 ripubblica un'opera di critica testuale della Bibbia con la sua seconda edizione del Nuovo Testamento greco.\nLa sua critica biblica influenza la pubblicazione della versione autorizzata inglese della Bibbia del Re Giacomo del 1611. Le sue opere appaiono in francese, latino ed inglese, esercitando una vasta influenza sulla Riforma durante la seconda met\u00e0 del sedicesimo secolo.\nLa sua forte difesa della dottrina della Doppia predestinazione, del letteralismo biblico, della disciplina ecclesiastica e di altre idee calviniste contribuiscono ad indurire questo movimento e ad iniziare il periodo dello Scolasticismo riformato.\nEbbe come allievo Ulisse Martinengo."}
{"id": "731663", "revid": "1610933", "url": "https://it.wikipedia.org/wiki?curid=731663", "title": "Foca fasciata", "text": ""}
{"id": "731664", "revid": "181699", "url": "https://it.wikipedia.org/wiki?curid=731664", "title": "Marco Di Loreto", "text": "Carriera.\nGiocatore.\nInizia nelle giovanili della , con cui nel 1991-1992 esordisce nel Campionato Interregionale giocando 18 partite. Nell'annata successiva, in Eccellenza, segna il suo primo gol. Rimane a Narni, con la squadra nel frattempo risalita nel Campionato Nazionale Dilettanti, per altri due anni, mettendo insieme 29 partite e una rete nel 1993-1994 e 30 partite e due reti nel 1994-1995. Quindi nel 1995-1996 passa all', giocando 19 partite e segnando una rete.\nA fine anno la compagine toscana viene promossa in Serie C2, e nel 1996-1997 con l'allenatore Serse Cosmi gioca 25 partite segnando una rete. Nel 1997-1998 gioca 30 partite, segna una rete e l'Arezzo sale in Serie C1; qui gioca 30 partite segnando una rete. Nel 1999-2000 gioca 16 partite in maglia amaranto prima di passare a met\u00e0 stagione alla , societ\u00e0 all'epoca di propriet\u00e0 di Luciano Gaucci, dove gioca altre 15 partite.\nL'anno seguente la famiglia Gaucci lo dirotta a un altro club di loro propriet\u00e0, il , con cui va a debuttare in Serie A e dove peraltro ritrova Cosmi in panchina: Di Loreto \u00e8 tra i protagonisti della rifondazione \"low cost\" della squadra umbra nell'estate 2000, ricostruita dai Gaucci puntando sull'esordiente Cosmi, su giovani e promettenti italiani prelevati dalle serie inferiori (oltre a lui anche Baiocco, Blasi, Liverani e Pieri) e su sconosciuti stranieri scovati in giro per il mondo. Nella sua prima stagione in massima serie il difensore gioca 29 partite e segna una rete. Nel 2001-2002 gioca 33 partite e segna una rete, mentre nel 2002-2003 segna 2 reti su 32 partite giocate. Quella del 2003-2004 \u00e8 la sua annata pi\u00f9 prolifica con 4 reti su 31 partite, tuttavia a fine campionato il Perugia perde lo spareggio interdivisionale contro la e retrocede in Serie B. Qui gioca 41 partite segnando 3 reti nella sua ultima stagione in Umbria, poich\u00e9 a fine anno si trasferisce proprio alla Fiorentina, in Serie A, dove gioca 20 partite.\nNell'estate 2006 viene ceduto al . Nella stagione 2006-2007 si guadagna il posto da titolare e gioca 23 partite; si conferma nel 2007-2008 con 29 partite e ancora nel 2008-2009 con 23 presenze, pur se quest'ultima annata si conclude con la retrocessione granata in Serie B. Ritrovatosi svincolato a fine campionato, rimane inattivo per qualche mese fin quando nel dicembre 2009 si accasa allo Sporting Terni, compagine di Serie D, dove chiude la carriera agonistica nel 2010.\nHa totalizzato complessivamente 220 presenze e 8 reti in Serie A e 37 presenze e 3 reti in Serie B.\nAllenatore.\nNel 2010, terminata la carriera di giocatore partecipa a Coverciano al corso per diventare allenatore. Nello stesso anno diventa istruttore in una scuola calcio organizzata dalla societ\u00e0 ternana Marmore in collaborazione con la Narnese.\nNel marzo 2011 \u00e8 chiamato ad allenare la squadra Berretti del ; frattanto, nel luglio seguente supera a Coverciano il corso per allenatore professionista di Seconda Categoria - UEFA A.\nDopo aver seguito gli Allievi Regionali del Perugia, nell'estate 2013 gli viene affidata la panchina della prima squadra del , neopromosso in Lega Pro Seconda Divisione; il successivo 20 ottobre viene esonerato per divergenze societarie.\nStatistiche.\nPresenze e reti nei club.\n\"Statistiche aggiornate al 4 settembre 2017.\""}
{"id": "731665", "revid": "767487", "url": "https://it.wikipedia.org/wiki?curid=731665", "title": "Psycho Motel", "text": "Gli Psycho Motel erano il gruppo del chitarrista degli Iron Maiden Adrian Smith, nato dalle ceneri dei The Untouchables.\nStoria.\nLa prima formazione lo vedeva accompagnato dal norvegese Hans Olav Solli alla voce, Gary Liedeman al basso e Mike Sturgis alla batteria. Successivamente il posto di cantante venne preso da Andy Makin. A causa dell'entrata di Smith nel gruppo di Bruce Dickinson e del suo successivo rientro negli Iron Maiden, il gruppo venne sciolto.\nSturgis entr\u00f2 nei 21 Guns (dalle cui file proveniva Solli) dell'ex Thin Lizzy Scott Gorham."}
{"id": "731674", "revid": "599013", "url": "https://it.wikipedia.org/wiki?curid=731674", "title": "Luigi Martinelli", "text": "Carriera.\nEsordisce in Serie C2 nell'Ospitaletto, da cui passa all'Audax Ravagnese (Campionato Interregionale) e quindi nel 1991 al , all'epoca in Serie C1 e si conquista il posto da titolare nel ruolo di terzino destro.\nLa sua carriera prosegue in terza serie con Fiorenzuola (con cui sfiora la promozione in Serie B) e . Nel 1997, dopo la retrocessione dei siciliani, si riavvicina a casa passando all'Alzano Virescit, sempre in Serie C1: vi rimane per quattro stagioni, contribuendo da titolare fisso alla promozione dei bergamaschi in Serie B, categoria in cui esordisce nel campionato 1999-2000. Dopo la retrocessione dei bianconeri, nel gennaio 2001 passa al Chievo, con cui ottiene (da rincalzo) la promozione nella massima serie disputando 6 partite.\nNell'estate 2001 viene ceduto nuovamente in Serie B, al : vi rimane per due stagioni, conquistando una salvezza e una nuova promozione in Serie A, nel campionato 2002-2003.\nMartinelli \u00e8 il calciatore che ha scatenato quello che \u00e8 stato definito come \"Caso Catania\". Infatti, nella partita fra Catania e Siena, conclusasi 1-1 sul campo, Martinelli viene schierato dai bianconeri. La settimana prima, squalificato per una giornata, ha saltato la partita di Serie B col ma ha giocato nel Campionato Primavera. Il Catania presenta ricorso affermando che avendo giocato nel Campionato Primavera il giocatore non aveva scontato la squalifica, che doveva pertanto essere scontata nella sfida col Catania.\nA fine stagione non viene riconfermato nella massima serie, trasferendosi a parametro zero all': vi disputa una stagione da titolare e una da riserva (a causa di problemi fisici), nella quale la formazione marchigiana raggiunge i play-off e successivamente, a causa del fallimento del e del , la promozione in A. Non riconfermato per la terza volta, accetta l'offerta proprio del neonato Torino di Urbano Cairo, con cui centra la quarta promozione personale nella stagione 2005-2006, e nella stagione successiva resta fra i granata nella massima serie. Pur non trovando molto spazio, riesce tuttavia ad esordire in Serie A il 15 aprile 2007, nella sfida casalinga contro l'Atalanta, all'et\u00e0 di 36 anni e 7 mesi.\nPassato all'Hellas Verona nell'estate 2007, rescinde consensualmente il contratto con la squadra veneta nel gennaio 2008."}
{"id": "731677", "revid": "1745361", "url": "https://it.wikipedia.org/wiki?curid=731677", "title": "Ottavio di Britannia", "text": "Octavius il Vecchio (in gallese Eydaf) fu un leggendario sovrano della Britannia, di cui parla Goffredo di Monmouth nella sua \"Historia Regum Britanniae\". Regn\u00f2 quando Costantino I era imperatore a Roma. Costantino era stato incoronato sovrano dei britanni nel 306 a York, dopo la morte del padre, ma era poi stato costretto a lasciare la Britannia in mano al proconsole. E allora Ottavio, duca della trib\u00f9 celtica dei gewissei a ribellarsi al dominio romano. Ottavio uccise il proconsole e si proclam\u00f2 sovrano della Britannia.\nCostantino invi\u00f2 allora tre legioni al comando del prozio Trahern, fratello del futuro re britannico del nord, Coel Hen. A Winchester, nell'Hampshire, Ottavio sconfisse in battaglia Trahern, che fugg\u00ec ad Alba, saccheggiandola. Ottavio mosse allora di nuovo contro il nemico, ma stavolta venne sconfitto a Westmorland e fugg\u00ec in Norvegia, dove chiese aiuto a re Gunbert. Intanto Trahern prendeva per s\u00e9 la corona.\nNel frattempo in Britannia, i fedeli di Ottavio uccidevano Trahern vicino a Londra, richiamndo poi in patria il sovrano deposto. Dopo anni di governo prospero, Ottavio diede in moglie la figlia al romano Magno Massimo, abdicando in suo favore dopo un breve contrasto col nipote Conan Meriadoc."}
{"id": "731680", "revid": "729019", "url": "https://it.wikipedia.org/wiki?curid=731680", "title": "Cesare Battisti", "text": "Nacque il 4 febbraio 1875 a Trento nell'omonima provincia dell'Impero austro-ungarico (nell'allora Cisleitania, denominazione non ufficiale della parte occidentale austriaca), e fu deputato al Parlamento di Vienna, dove si batt\u00e9 per ottenere l'autonomia amministrativa del Trentino e la nascita di un'universit\u00e0 italiana a Trieste, passando attraverso l'obiettivo intermedio della trasformazione dell'Universit\u00e0 di Innsbruck da tedesca a bilingue.\nFu, con Alcide De Gasperi, la personalit\u00e0 politica di maggior rilievo a Trento negli anni che antecedettero la prima guerra mondiale, ma su posizioni per molti aspetti fortemente divergenti.\nDirettore di giornali socialisti nella citt\u00e0 natale, quando scoppi\u00f2 il conflitto nel 1914 inizi\u00f2 a sostenere, nelle conferenze in molte citt\u00e0 italiane, la necessit\u00e0 dell'ingresso in guerra del Regno d'Italia contro gli Imperi centrali, schierandosi su posizioni simili a quelle di Gaetano Salvemini e Leonida Bissolati.\nCon l'entrata in guerra dell'Italia nel 1915 si arruol\u00f2 volontario nel Regio Esercito entrando nel Corpo degli Alpini. Venne catturato da truppe da montagna della Milizia imperiale austriaca, portato prigioniero a Trento, processato e giustiziato per alto tradimento nella fossa del castello del Buonconsiglio.\nCon Guglielmo Oberdan, Damiano Chiesa, Fabio Filzi, Francesco Rismondo e Nazario Sauro \u00e8 considerato tra le pi\u00f9 importanti figure dell'irredentismo risorgimentale italiano ed eroe nazionale.\nBiografia.\nFormazione e periodo universitario.\nCesare Luigi Giuseppe Maria nacque a Trento quando questa faceva parte dell'Impero austro-ungarico, ultimo di otto fratelli, in una famiglia borghese. Il padre Cesare era un commerciante del capoluogo e la madre, Maria Teresa de Fogolari-Toldo, era nata a Rovereto.\nNel 1890, poco dopo la morte del padre, si iscrisse all\"'Imperial Regio Ginnasio\" a Trento (poi liceo classico Giovanni Prati) e inizi\u00f2 ad interessarsi della vita cittadina pubblicando clandestinamente un piccolo giornale scolastico scritto con i compagni di ginnasio, nell'anno 1891-92. Questo viene ritenuto un'importante documentazione sul periodo della sua formazione.\nTre anni dopo, per assecondare la madre, si spost\u00f2 a Graz per frequentare le lezioni della locale Universit\u00e0 alla Facolt\u00e0 di Giurisprudenza, dove si leg\u00f2 a un gruppo di studenti, tra cui il socialista roveretano Antonio Piscel, col quale conserv\u00f2 a lungo legami di amicizia. Con questi fond\u00f2 nel 1894 un'associazione di stampo socialista, la \u00abSociet\u00e0 degli studenti trentini\u00bb, che si interess\u00f2 anche della questione femminile.\nNel periodo compreso tra 1893 e 1897 frequent\u00f2 non solo l'ateneo di Graz ma anche quello di Vienna e si iscrisse all'istituto di Studi Superiori di Firenze dove si laure\u00f2 con una tesi dal titolo \"Il Trentino: saggio di geografia fisica e di antropogeografia\", pubblicata nel 1898. Quello fu il primo tra i molti lavori scientifici che avrebbe pubblicato.\nPoi prosegu\u00ec gli studi umanistici a Torino, citt\u00e0 in cui il fermento socialista stava muovendo i primi passi. Tra i protagonisti di questa stagione socialista torinese figur\u00f2 anche Edmondo De Amicis, militante sin dal 1890.\nNel maggio del 1895 Battisti si trovava a Graz dove venne processato per contravvenzione alla legge sulle Associazioni. Chiusa definitivamente la parentesi austriaca, torn\u00f2 a Firenze per frequentare il terzo anno all'Universit\u00e0.\nInteressi politici e culturali.\nNello stesso periodo conobbe Ernesta Bittanti, sua futura moglie, e lo storico e meridionalista Gaetano Salvemini. Nel 1895 fond\u00f2 assieme ad Antonio Piscel la \"Rivista Popolare Trentina\", sequestrata gi\u00e0 mentre ne veniva stampato il primo numero. Nello stesso anno, con la collaborazione dell'amico e tipografo friulano Antonio Gerin, Battisti e Piscel pubblicarono il primo giornale socialista trentino, \"L'Avvenire del Lavoratore\", che a causa di difficolt\u00e0 finanziarie cess\u00f2 di essere pubblicato l'anno successivo. La pubblicazione, secondo Gerin, doveva diventare un giornale politico ufficiale socialista, e non solo di propaganda socialista, perch\u00e9 in quel momento in Austria non c'era nessun giornale italiano democratico.\nCol gi\u00e0 citato Piscel e con Augusto Avancini fu tra i fondatori del socialismo in Trentino nel quale tent\u00f2 di far convivere nel progetto politico sia l'idealismo del socialismo sovranazionale sia il bisogno di difendere la posizione italiana all'interno dell'impero. Attorno al 1896 alcuni rappresentanti del partito vennero eletti nei consigli comunali di Rovereto e di Trento inoltre nacque grazie a Battisti, sempre in quel momento, la Camera del Lavoro di Trento.\nGrazie all'incontro con il geografo friulano Giovanni Marinelli, in quel periodo professore nell'ateneo fiorentino, si appassion\u00f2 alla geografia. Consegu\u00ec la laurea a pieni voti nel 1897 con la tesi dal titolo \"Contributo alla geografia fisica e all'antropogeografia del Trentino\" che verr\u00e0 pubblicata l'anno seguente dall'editore Zippel di Trento con il titolo \"Il Trentino. Saggio di geografia fisica e di antropogeografia\".\nSeguendo le orme dello zio materno, don Luigi Fogolari (condannato a morte dall'Austria per cospirazione e poi graziato), abbracci\u00f2 presto gli ideali patriottici dell'irredentismo risorgimentale italiano.\nDopo gli studi universitari si occup\u00f2 di studi geografici e naturalistici e nel 1898 divenne segretario del terzo Congresso geografico italiano tenutosi a Firenze. Nello stesso anno conobbe il geologo Giovanni Battista Trener e assieme a lui fond\u00f2 la rivista scientifica \"Tridentum\". Roberto Almagi\u00e0, alcuni anni dopo, lo defin\u00ec \"geografo del Trentino\" riconoscendogli in tal modo autorevolezza in quel campo specifico della ricerca.\nLa rivista, che fu pubblicata per circa 15 anni, permette di approfondire il vasto campo di interessi di Battisti e le sue aperture a vari temi come ad esempio storia naturale, geografia, geologia, medicina e archeologia. Inoltre le collaborazioni alla rivista riguardarono personalit\u00e0 di primo piano della cultura anche liberale e cattolica, come Desiderio Reich, Lamberto Cesarini Sforza, Francesco Menestrina, Scipio Sighele, Bruno Emmert e vari altri.\nPubblic\u00f2 inoltre alcune apprezzate \"Guide\" di Trento e di altri centri della regione oltre al volume \"Il Trentino\".\nImpegno politico.\nBattisti abbandon\u00f2 ben presto l'idea di intraprendere la professione di insegnante a causa delle difficolt\u00e0 per il riconoscimento delle lauree italiane in Austria. Inoltre si stava diffondendo un sentimento di pangermanismo che rendeva difficile ottenere le cattedre italiane istituite presso l'Universit\u00e0 di Innsbruck e Battisti decise cos\u00ec di rilevare una vecchia e piccola tipografia trentina, la K\u00fcpper-Fronza, che divenne nel 1901 la Societ\u00e0 Tipografica Editrice Trentina (STET). Nel 1900 fond\u00f2 il giornale socialista \"Il Popolo\" e quindi il settimanale illustrato \"Vita Trentina\", entrambi stampati dalla sua nuova casa editrice assieme a molte altre opere geografiche e sociologiche. Alla redazione de \"Il Popolo\" Battisti volle con s\u00e9 Lajos Domokos, giovane socialista triestino, gi\u00e0 caporedattore de \"Il Lavoratore\" di Trieste.\nDesiderando impegnarsi politicamente per la causa trentina e farla conoscere e sostenere all'interno dello Stato, nel 1911 ottenne l'elezione a deputato del Reichsrat, il parlamento di Vienna, per il Collegio di Trento citt\u00e0 (\u00abTirolo 6\u00bb). Nel 1914 entr\u00f2 anche nella Dieta di Innsbruck, l'ultima tappa della sua attivit\u00e0 in Austria. Nel 1899 spos\u00f2 Ernesta Bittanti, dalla quale in seguito ebbe tre figli: Luigi (1901-1946), Livia (1907-1978) e Camillo (1910-1982).\nNegli anni che precedettero lo scoppio della prima guerra mondiale ebbe modo di farsi conoscere in tutto l'impero e divenne il leader del socialismo trentino.\nTrasferimento in Italia.\nL'8 agosto 1914 Battisti, affiancato da Guido Larcher e Giovanni Pedrotti, fece pervenire al re Vittorio Emanuele III di Savoia un appello nel quale si chiedeva che il Trentino venisse unito al Regno d'Italia. Suggeriva che si tentasse prima coi mezzi diplomatici e, nel caso non fossero stati sufficienti, si ricorresse alle armi.\nL'11 agosto 1914, appena due settimane dopo lo scoppio della prima guerra mondiale, il deputato Battisti abbandon\u00f2 il territorio austriaco e si trasferir\u00ec in Italia seguito, qualche giorno dopo, anche dalla moglie con i loro tre figli.\nIl fratello Giuliano, che era nato il 30 luglio 1868, rimane invece a Trento. Questi verr\u00e0 poi richiamato alle armi, inviato in una compagnia di disciplina e successivamente, essendosi ammalato, al domicilio coatto. Mor\u00ec prematuramente il 3 dicembre 1921 a seguito dei patimenti subiti in quegli anni.\nNel settembre 1914 Battisti, Larcher e Pedrotti, costituirono a Milano la \"Commissione dell'emigrazione trentina\", composta da un migliaio di affiliati.\nBattisti divent\u00f2 subito un propagandista attivo per l'intervento italiano contro l'Impero austro-ungarico, tenendo comizi nelle maggiori citt\u00e0 italiane e pubblicando articoli interventisti su giornali e riviste. Tra le citt\u00e0 in cui soggiorn\u00f2 vi \u00e8 anche Treviglio dove risiedette in via Sangalli al numero 15.\nNon fece mai parte della massoneria ma le riconobbe un ruolo nell'evolvere della situazione. \nVolontario in guerra.\nIl 26 aprile 1915 venne firmato il Patto di Londra e il 24 maggio l'Italia entr\u00f2 in guerra contro l'Austria. Battisti si arruol\u00f2 volontario e venne inquadrato nel Battaglione alpini \"Edolo\", 50\u00aa Compagnia. Combatt\u00e9 al Montozzo sotto il comando di Gennaro Sora e Attilio Calvi. Per il suo \"sprezzo del pericolo\" in \"azioni arrischiate\" ricevette, nell'agosto del 1915, una medaglia di bronzo, trasformata successivamente in medaglia d'argento. Dopo essere stato promosso tenente, venne trasferito a un reparto sciatori al Passo del Tonale e successivamente al Battaglione \"Vicenza\" del 6\u00ba Reggimento alpini, operante sul Monte Baldo nel 1915 e sul Pasubio nel 1916.\nNel maggio 1916 si trovava a Malga Campobrun, in attesa dell'inizio della nota Strafexpedition (15 maggio - 15 giugno 1916), preparando la controffensiva italiana. Il 10 luglio il Battaglione \"Vicenza\", formato dalle Compagnie 59\u00aa, 60\u00aa, 61\u00aa e da una Compagnia di marcia comandata da Cesare Battisti, ricevette l'ordine di conquistare il monte Corno di Vallarsa (1765\u00a0m) sulla destra del Leno in Vallarsa, che era difeso dalle forze austro-ungariche. Il monte era un punto di osservazione importante nella zona del Pasubio e permetteva il controllo dell'intera valle sottostante. Tra i militari coinvolti nell'azione vi fu anche il sottotenente Fabio Filzi. Lo stesso Battisti, scrivendo in quei giorni dal fronte, descrisse la situazione come tragica ma che il prezzo anche in vite umane necessario per raggiungere la vittoria doveva essere pagato.\nCattura.\nNegli scontri con i Landessch\u00fctzen austriaci, molti alpini caddero o furono fatti prigionieri. Tra questi ultimi vi furono lo stesso tenente Battisti e il sottotenente Filzi che, dopo essere stati riconosciuti, furono tradotti e incarcerati a Trento.\nSecondo alcune fonti a riconoscere l'irredentista trentino fu Bruno Franceschini, originario della Val di Non e residente a Rovereto, tuttavia gli atti del processo ricostruirono una versione assai diversa. A prendersi il merito della cattura furono il tenente Vinzenz Braun con i bersaglieri Alois Wohlmuth e Franz Strazligg.\nBruno Franceschini comparve solo nella testimonianza di Johann Widegger come chi materialmente riconobbe Fabio Filzi che aveva fornito generalit\u00e0 false.\nNegli atti Franceschini \u00e8 indicato come F\u00e4hnrich (allievo ufficiale) e non come Oberleutnant (tenente), qualifica che otterr\u00e0 solo pi\u00f9 avanti. Secondo un'altra versione il cadetto Franceschini, quando venne fatto prigioniero Battisti, era l'unico ufficiale in servizio che parlasse la lingua italiana, e il suo ruolo in tutta la vicenda si limit\u00f2 al suo \"riconoscimento ufficiale\" e a denunciare l'irredentista sarebbero stati i suoi stessi soldati, e non Franceschini.\nSecondo una versione del generale Maximilian Ronge, capo dell'Evidenzbureau, la notizia della cattura fu accolta con entusiasmo da molta della popolazione trentina, che lo considerava un traditore. Quando i prigionieri giunsero a Trento la polizia e i militari presenti furono costretti a contenere la folla, per evitare che il Battisti e il Filzi venissero linciati.\n\"Gli organi di stampa austriaci lo descrissero come \u00abbancarottiere\u00bb (poich\u00e9 era gi\u00e0 soggetto a un mandato di cattura per fallimento colposo), \u00abtruffatore\u00bb, \u00abvigliacco\u00bb, \u00abdisertore\u00bb, \u00abtraditore dei suoi e dai suoi tradito\u00bb. Il processo, secondo alcune fonti, fu istruito senza garanzie per l'imputato e senza una difesa di fiducia, ed inoltre contrassegnato da grossolani errori procedurali\".\nTutta questa operazione aveva fini precisi per l'autorit\u00e0 asburgica perch\u00e9 Battisti era ancora deputato austriaco: \"Una volta catturato, Battisti entrer\u00e0 come attore in un apparato scenico in cui l'azione collettiva si sposa ad un'abile regia governativa\", Battisti dovette subire moltissimi insulti e umiliazioni dai suoi carcerieri. In via Borgonovo la folla, composta in maggioranza da militari e funzionari austriaci, incominci\u00f2 a fischiare, a schiamazzare e a ingiuriare i prigionieri: ingiurie come Hund (cane), Schuft (briccone), Canaille (canaglia)\". Gli insulti pronunciati in tedesco smentirebbero taluna storiografia anti-irredentista, la quale vorrebbe che anche alcuni cittadini trentini, quindi di ceppo italiano, avessero partecipato alle ingiurie. \"Sovente volte i prigionieri vennero sputacchiati\". I testimoni riportano anche d'altri atti di violenza contro Battisti: gli furono gettati addosso polvere e zolfo con un mantice; fu percosso da una guardia cittadina; avendo chiesto da bere, gli fu offerta acqua sporca.\nProcesso ed esecuzione.\nLa mattina seguente, il 12 luglio 1916, fu condotto insieme con Fabio Filzi davanti al tribunale militare, che aveva sede al Castello del Buonconsiglio, al tempo adibito a caserma delle truppe austro-ungariche. Durante il processo non si abbass\u00f2 mai alle scuse, n\u00e9 rinneg\u00f2 il suo operato e ribad\u00ec invece la sua piena fede all'Italia. Respinse l'accusa di tradimento a lui rivolta, basata sul fatto d'essere suddito asburgico passato alle file nemiche e deputato del Reichsrat. Egli si consider\u00f2 invece soltanto un soldato catturato in azione di guerra.\nAlla pronuncia della sentenza di morte per giudizio statario mediante capestro per tradimento, Battisti prese la parola e chiese tramite l'avvocato d'ufficio, invano, di essere fucilato invece che impiccato, per rispetto alla divisa militare che indossava. Il giudice gli neg\u00f2 questa richiesta, si procedette invece a fargli togliere la divisa e a fargli indossare un abito civile consistente in un \"vestito grigio, a quadri, molto largo e un berretto da operaio\". dando esecuzione alla sentenza due ore dopo la sua lettura.\nL'esecuzione avvenne nella Fossa della Cervara, sul retro del castello alle 19:14. Battisti venne condotto al patibolo, dove venne letta ai presenti la sentenza non accompagnata dalle motivazioni. Le cronache riportano che la prima volta il cappio si spezz\u00f2, Battisti cadde, rimanendo addossato al palo e scuotendo la testa e che il carnefice ripet\u00e9 l'esecuzione con una nuova corda. Pompeo Zumin, testimone diretto, scrisse che, qualche ora prima dell'impiccagione, aveva chiesto al boia (Josef Lang, venuto da Vienna e chiamato ancora prima che il processo incominciasse) come questa sarebbe avvenuta. Costui gliela spieg\u00f2 mimandola con un assistente, passando una corda sottile attorno al collo di quest'ultimo: il corpo del condannato sarebbe stato sollevato di peso per poter fissare la corda al gancio posto in cima a un palo infisso per terra e poi lasciato cadere. Richiesto se quella corda fosse adatta per l'esecuzione, il Lang rispose che la corda buona la teneva nella valigia, donde effettivamente poi l'estrasse quando la prima si spezz\u00f2. Battisti non mor\u00ec subito, il carnefice gli pass\u00f2 una mano sotto il mento, premendogli sulla bocca e sulle narici; accertata la sua morte ad un segnale i presenti tennero una pausa di preghiera a capo scoperto, quindi il cadavere di Battisti fu coperto da un lenzuolo bianco e nascosto alla vista tramite una staccionata mobile. Si procedette quindi all'impiccagione di Filzi, che mor\u00ec immediatamente alle 19:37.\nCesare Battisti affront\u00f2 il processo, la condanna e l'esecuzione con animo sereno e con grande fierezza, nonostante la misera esposizione durante il tragitto in citt\u00e0, il fatto che fosse stato condotto alla forca vestito quasi di stracci e che non gli si permise di scrivere alla famiglia, ma solo di dettare a uno scrivano una lettera diretta al fratello Giuliano.\nLe fasi dell'impiccagione di Battisti vennero documentate da una serie di immagini, scattate da diversi fotografi.. Una di esse in particolare - ritraente il corpo di Battisti pendente dalla forca, circondato da persone in posa e sorridenti - venne in seguito definita \"oscena\" e cos\u00ec descritta dallo scrittore austriaco Karl Kraus (1874-1936) nella sua opera \"Gli ultimi giorni dell'umanit\u00e0\", pubblicata nel 1922: \"Non solo abbiamo impiccato, ma ci siamo anche messi in posa, e abbiamo fotografato non solo le esecuzioni, bens\u00ec anche gli spettatori, e addirittura i fotografi [...] E il particolare effetto della nostra mostruosit\u00e0 \u00e8 che quella propaganda nemica [...] non ha nemmeno avuto bisogno di fotografare i nostri misfatti perch\u00e9, con sua grande sorpresa, ha trovato le nostre fotografie dei nostri fatti sul luogo stesso del delitto, dunque noi \"al naturale\" in tutta la nostra ingenuit\u00e0\", opponendo alla figura di Battisti - considerata positiva - quella negativa dell'imperatore Francesco Giuseppe.\nAlla vedova Ernesta Bittanti fu liquidato l'importo di 10.000 lire dalla RAS, compagnia di assicurazione di Trieste, all'epoca austroungarica. Cesare Battisti \u00e8 ricordato nel canto popolare italiano \"La canzone del Piave\", citato assieme a Nazario Sauro e Guglielmo Oberdan.\nLe sue ultime parole.\nQueste ultime parole sono confermate da numerose fonti: \"in primis\" le troviamo nelle motivazioni della Medaglia d'oro al valor militare che gli \u00e8 stata assegnata, si possono leggere in un testo del 1916, compaiono nel sito dell'A.N.A., sono riportate su testi di carattere generale o monografici e vengono riprese anche da stampa in rete recente. Anche la seconda edizione dell'Enciclopedia Italiana pubblicata nel 1930 riporta tale esclamazione.\nUlteriori conferme si hanno da testimoni oculari dell'esecuzione: nel 1919 il dottor Pompeo Zumin, di cui fu pubblicato su \"L'Unit\u00e0\" di Gaetano Salvemini, un ampio resoconto dell'esecuzione, il quale riferisce che ci sarebbe stato quasi un battibecco fra Battisti, che inneggiava all'Italia, e il pubblico, che in tedesco inneggiava all'Austria; nel 1987 Tullio Mosna in un'intervista realizzata dal quotidiano locale \"Alto Adige\".\nFigura di intellettuale.\nNel 1967 Claus Gatterer, in un'opera intitolata ironicamente \"Cesare Battisti: ritratto di un \"alto traditore\"\", riscopre le sue origini di intellettuale austro-socialista, dimenticate nelle opere scritte a suo ricordo durante l'immediato periodo postbellico. La figura intellettuale di Cesare Battisti \u00e8 anche stata al centro del lavoro di Marco Albertazzi.\nMemoria politica e nella cultura di massa.\nCesare Battisti \u00e8 considerato un eroe nazionale italiano e a lui sono dedicati monumenti, scuole, piazze e vie in tutta Italia. A suo ricordo a Trento, in epoca fascista fu eretto un grande mausoleo sul Doss Trento, suo luogo di sepoltura, che sovrasta simbolicamente la citt\u00e0; la montagna su cui venne catturato fu chiamata Monte Corno Battisti. Porta il suo nome anche la quarta galleria della strada delle 52 gallerie sul Pasubio, gallerie scavate in occasione dei combattimenti della prima guerra mondiale.\nNel 1926 Benito Mussolini decise di far erigere a Bolzano, al posto del \u201cMonumento ai Kaiserj\u00e4ger\u201d, un monumento a Cesare Battisti: l'opera di Marcello Piacentini, inaugurata nel 1928, fu ribattezzata in Monumento alla Vittoria solamente dopo le fervide proteste di Ernesta Bittanti Battisti, moglie del martire, la quale non volle che la memoria di suo marito fosse strumentalizzata per l'intento imperialista del regime fascista nella nuova provincia annessa all'Italia nel 1919. Nella nicchia interna settentrionale del monumento fu comunque posto, per opera di Adolfo Wildt, un busto di Cesare Battisti, affiancato da citazioni tratte dalle Leggi delle XII tavole e da Tito Livio.\nDi seguito, il Mausoleo di Cesare Battisti fu invece eretto dal regime nel 1935 a Trento e posto in grande evidenza sul Doss Trento.\nNel 1978 la Rai realizz\u00f2 una miniserie televisiva su Cesare Battisti dal titolo \"Alto tradimento - Un'indagine su Cesare Battisti\" con la regia di Walter Licastro e Franco Branciaroli nel ruolo di Battisti.\nIl 12 luglio 2016, nel centenario della morte, \u00e8 stato ricordato nella fossa del castello del Buonconsiglio dalle massime autorit\u00e0 della provincia. Nel 2016 usc\u00ec il documentario \"Battisti 16.16: Trento e Cesare Battisti a cento anni dalla morte\", scritto da Elena Tonezzer con la regia di Andrea Andreotti e pubblicato dalla Fondazione Museo Storico del Trentino. Nello stesso anno, in occasione del centenario della morte, venne realizzato il documentario \"Cesare Battisti. L'ultima fotografia\", con la regia di Graziano Conversano e prodotto da Rai Cultura \u2013 Rai Storia in collaborazione con la Fondazione Museo Storico del Trentino.\nNel 2018, durante lo svolgimento dell'adunata nazionale degli alpini, il Presidente della Repubblica Italiana Sergio Mattarella, si \u00e8 recato sul Doss Trento per rendergli omaggio.\nCesare Battisti, quale figura ampiamente sfruttata dalla propaganda fascista e nazionalista italiana, in particolare nell'opera di italianizzazione del Trentino, \u00e8 stato oggetto anche di studi storici assai meno celebrativi e pi\u00f9 oggettivi, come per esempio quelli di Claus Gatterer."}
{"id": "731681", "revid": "254059", "url": "https://it.wikipedia.org/wiki?curid=731681", "title": "Guidantonio da Montefeltro", "text": "Fu conte di Urbino e signore di Assisi, Bastia Umbra, Cagli, Castel Durante, Citt\u00e0 di Castello, Forl\u00ec, Forlimpopoli, Gubbio, Lamoli, Mercatello, Montone, Nocera Umbra, Ostra, Sant'Angelo in Vado e Spello.\nBiografia.\nNel 1404 si fece investire da papa Bonifacio IX conte di Urbino fino alla terza generazione per fiorini. Essendosi in seguito distaccato dal papa per unirsi al re Ladislao d'Angi\u00f2-Durazzo, che nel 1411 lo cre\u00f2 gran connestabile del Regno di Napoli, fu scomunicato. Con questo pretesto, conquist\u00f2 Assisi.\nIn seguito si riconcili\u00f2 con lo Stato Pontificio e fece ossequio a papa Martino V divenendone il principale alleato assieme agli Sforza e che sostenne contro Braccio da Montone.\nNel 1426 il papa lo invest\u00ec del dominio di Castel Durante, ovvero Urbania, che egli assedi\u00f2 ed occup\u00f2 nel 1427. Nel 1430 assedi\u00f2 Lucca con l'esercito fiorentino ma venne pesantemente sconfitto da Niccol\u00f2 Piccinino e dai lucchesi.\nPer Federico (e non Guidantonio), stando alla testimonianza di Giorgio Vasari, lavor\u00f2 a lungo Piero della Francesca.\nDiscendenza.\nAveva sposato nel 1397 Rengarda Malatesta, dalla quale, in ventisette anni di matrimonio, non ebbe figli.Da una relazione con Elisabetta degli Accomanducci, dama di compagnia della contessa, nacque:\nDa un'altra relazione extraconiugale sarebbe nata:\nDopo la morte di Rengarda in seguito a malattia, spos\u00f2 nel 1424 Caterina Colonna, figlia di Lorenzo Onofrio e nipote di papa Martino V. Questa gli diede finalmente un figlio maschio, Oddantonio, garantendo cos\u00ec la successione alla casata. La coppia ebbe in totale 6 figli:"}
{"id": "731685", "revid": "1610933", "url": "https://it.wikipedia.org/wiki?curid=731685", "title": "Foca dalla sella", "text": ""}
{"id": "731686", "revid": "1610933", "url": "https://it.wikipedia.org/wiki?curid=731686", "title": "Foca della Groenlandia", "text": ""}
{"id": "731689", "revid": "834", "url": "https://it.wikipedia.org/wiki?curid=731689", "title": "Seo de Urgel de La Seu", "text": ""}
{"id": "731690", "revid": "889336", "url": "https://it.wikipedia.org/wiki?curid=731690", "title": "Adriana Lecouvreur (opera)", "text": "Adriana Lecouvreur \u00e8 un'opera lirica di Francesco Cilea su libretto di Arturo Colautti.\nIl soggetto \u00e8 tratto dal dramma \"Adrienne Lecouvreur\" di Eug\u00e8ne Scribe e Ernest Legouv\u00e9.\nLa prima rappresentazione ebbe luogo il 6 novembre 1902 al Teatro Lirico di Milano diretta da Cleofonte Campanini con Angelica Pandolfini, Enrico Caruso e Giuseppe De Luca.\nGenesi.\nIl primo progetto dell'opera risale al febbraio del 1899. Alcuni problemi nella collaborazione con il librettista ritardarono per\u00f2 la fine della composizione fino all'autunno del 1902.\nAdrienne Lecouvreur \u00e8 una figura storica: l'attrice divenne la concorrente di Mademoiselle Duclos (Marie-Anne de Ch\u00e2teauneuf) alla \"Com\u00e9die-Fran\u00e7aise\", riuscendo alla fine a superarla grazie ai caratteri pi\u00f9 moderni della sua recitazione. Poco tempo dopo la sua morte precoce, avvenuta nel marzo del 1730, si diffuse la voce che la principessa di Bouillon, che come la Lecouvreur aveva una relazione con Maurizio Ermanno, conte di Sassonia, avesse avvelenato la rivale.\nCilea cos\u00ec spiegava perch\u00e9 aveva deciso di trarre un\u2019opera da Adrienne Lecouvreur di Scribe e Legouv\u00e9: \u00abFra i tanti lavori che lessi in quel tempo, mi colp\u00ec quello di Scribe e Legouv\u00e9. La variet\u00e0 dell\u2019azione che potevano offrirmi situazioni nuove ed eleganti, la fusione della commedia e del dramma nella cornice dell\u2019ambiente settecentesco (che conoscevo bene), il passionale amore della protagonista toccarono il mio cuore e accesero la mia fantasia\u00bb.\nCaratteri dell'opera.\nLa musica \u00e8 improntata al melodismo spontaneo tipico di Cilea, legato agli elementi tradizionali della scuola napoletana con influssi di Massenet e della tradizione lirica francese (specie nella parte orchestrale e nel disegno delle psicologie), e si distingue dalla contemporanea opera verista per l'atmosfera crepuscolare e intimista che avvolge i personaggi.\nLa fortuna.\nLa prima assoluta dell'opera, nel 1902, con Angelica Pandolfini nel ruolo di Adriana ed Enrico Caruso in quello di Maurizio ebbe un successo enorme. Dopo esser stata rappresentata in Italia e all'estero, dopo il 1910 l'opera venne a poco a poco dimenticata. Dopo una serie successiva di tagli e cambiamenti, a partire dagli anni trenta \"Adriana Lecouvreur\" rientr\u00f2 stabilmente in repertorio.\nAl ruolo della protagonista sono legate indissolubilmente la voce e la fama di Magda Olivero, che Cilea considerava l'interprete ideale di Adriana. Altre grandi interpreti storiche sono state Giuseppina Cobelli, Lina Cavalieri, Mafalda Favero, Clara Petrella, Renata Tebaldi e, pi\u00f9 di recente, Leyla Gencer, Montserrat Caball\u00e9, Joan Sutherland, Raina Kabaivanska, Mirella Freni, Daniela Dess\u00ec.\nOrganico orchestrale.\nLa partitura di Cilea prevede l'utilizzo di:\nTrama.\nA Parigi, nel marzo del 1730\nAtto primo.\n\"Nel foyer della Com\u00e9die-Fran\u00e7aise\".\nSta per iniziare una rappresentazione del \"Bajazet\" di Racine, e il direttore di scena Michonnet corre qua e l\u00e0 per accontentare tutti gli attori, che lo bistrattano (\"Michonnet su! Michonnet gi\u00f9!\"). L'ansia e le aspettative sono molto alte per un buon motivo: nella stessa tragedia si esibiscono le due pi\u00f9 celebri attrici del momento, Adriana Lecouvreur e la Duclos, protetta dal Principe di Bouillon. Il nobile protettore, accompagnato dall'Abate di Chazeuil, decide infatti di visitare il dietro le quinte, e ne approfitta per chiedere notizie della sua protetta: Michonnet gli riferisce che si trova nel suo camerino intenta a scrivere un biglietto. Il Principe, che sospetta di lei, chiede all'abate di farsi consegnare il biglietto ad ogni costo. &lt;br&gt;\nMichonnet, rimasto solo con Adriana, della quale \u00e8 innamorato, le dice, con l'intenzione di dichiararsi, che ha deciso di sposarsi avendo ricevuto una piccola eredit\u00e0. Adriana per\u00f2, che non immagina nulla, confida all'amico che anche lei \u00e8 innamorata, e che l'amato \u00e8 un alfiere del conte di Sassonia che quella sera sar\u00e0 in teatro ad ascoltarla recitare. &lt;br&gt;Michonnet esce mortificato, ed entra l'uomo che Adriana attendeva: \u00e8 Maurizio, in realt\u00e0 il Conte di Sassonia in persona (non un semplice alfiere come l'attrice aveva inteso: egli, per motivi politici, vuole tenere celata la sua identit\u00e0). Adriana si offre di parlarne al conte di Sassonia allo scopo di ottenere per l'amato una promozione e un sicuro protettore; Maurizio si congeda dandole appuntamento a dopo lo spettacolo, ricevendo come pegno dall'attrice un mazzetto di violette (\"La dolcissima effigie\").\nL'Abate riesce a corrompere la cameriera della Duclos, e legge il contenuto al geloso Principe: si tratta di un appuntamento per un \"affare d'alta politica\", nel villino che il nobile aveva regalato alla sua protetta. L'Abate, leggendo il destinatario, capisce che il biglietto \u00e8 indirizzato al Conte di Sassonia. I due fanno recapitare comunque il biglietto, e decidono di organizzare un festino nello stesso villino, allo scopo di cogliere in flagrante i due amanti (\"Un gaio festino\"): il loro piano viene spiato dagli attori della Com\u00e9die, che si burlano dei due. Tutti quanti sanno che la Duclos ha solo fatto da tramite per la sua intima amica, la moglie del protettore: \u00e8 infatti la Principessa di Bouillon, non l'attrice, ad aspettare il Conte al villino.&lt;br&gt;\nMentre Michonnet ascolta commosso Adriana in scena (\"Ecco il monologo\"), Maurizio, che ha ricevuto il biglietto, si rammarica di non poter incontrare l'amata Adriana alla fine dello spettacolo, e non trova altro mezzo migliore per avvisarla della sua assenza che scriverglielo sulla lettera che deve leggere in scena durante lo spettacolo, e parte. Durante l'intervallo, il Principe invita tutta la compagnia degli attori al villino della Duclos, consegnando le sue chiavi alla stessa Adriana: all'apprendere che vi \u00e8 invitato anche il Conte di Sassonia, l'attrice accetta, sperando di poter parlare al protettore del suo amato.\nAtto secondo.\n\"Il nido della Grange-Bateli\u00e8re, una villetta della Duclos.\"\nNel nido della Duclos, la Principessa di Bouillon aspetta trepidante Maurizio (\"Acerba volutt\u00e0\"), che si presenta in ritardo. Le violette ricevute in dono da Adriana, che il Conte porta al petto, la fanno ingelosire, ma Maurizio, per non uscir dalle grazie della sua protettrice, finge che siano un omaggio per lei. Rasserenata, la Principessa passa subito ai fatti: nemici potenti contrastano l'ascesa del conte al trono di Polonia e vogliono l'arresto del pretendente. Maurizio, sentendo ci\u00f2, preferirebbe partire, ma la principessa lo trattiene, avida di lui. La gelosia riaffiora: la Principessa teme una rivale, e cerca di strappare a Maurizio il nome della sua nuova amante, il quale tenta di replicare invano (\"L'anima ho stanca\"), ma l'arrivo improvviso del Principe, dell'Abate e degli attori interrompe la discussione: la donna, temendo l'ira del marito, si nasconde in uno stanzino.&lt;br&gt;\nMaurizio dapprima teme che il Principe abbia intuito l'identit\u00e0 della dama nascosta, e si prepara a un duello: ma il nobile, convinto della presenza della Duclos, dice al conte Maurizio che gliela cederebbe volentieri, ormai stanco di lei. Mentre l'Abate prepara il salone per la cena, giunge Adriana, alla quale viene presentato l'amato come Conte di Sassonia. L'attrice rimane di sasso, ma i due si rappacificano (\"Ma dunque \u00e8 vero?\").&lt;br&gt;\nIl loro colloquio viene interrotto da Michonnet che chiede all'Abate di potersi assentare dal villino: deve discutere di una nuova parte con la Duclos. Ma il malizioso Abate lascia intendere che l'attrice si trovi anche lei nel villino, nascosta dal Conte dello stanzino: Maurizio, furibondo, cerca di calmare le smanie gelose di Adriana, svelandole la verit\u00e0. Per amor suo, la donna decide di aiutare \"quella persona\" a uscire dalla villa non riconosciuta, mentre il Conte provveder\u00e0 alla sua fuga. Adriana chiede quindi al fido Michonnet di non far entrare nessuno nella stanza.&lt;br&gt;\nNella stanza completamente al buio, Adriana bussa alla porta dello stanzino, che si apre solo dopo aver evocato il \"nome di Maurizio\" (\"Sia! Non risponde\"): alla misteriosa donna, titubante e insicura, l'attrice consegna le chiavi ricevute dallo stesso Principe. La Principessa, riconoscente, cerca di scoprire l'identit\u00e0 della sua salvatrice, ma Adriana, divisa tra l'amore per Maurizio e la gelosia, cerca di schermirsi. Il suo silenzio accende la Principessa prima di sdegno nobiliare e poi di gelosia: Maurizio non avrebbe affidato l'incarico di salvarla se non a lui particolarmente cara, e teme in Adriana una sua rivale. Le due donne rivendicano i propri diritti sul Conte, ma l'improvviso arrivare di qualcuno fa partire la Principessa, che, fuggendo, perde un braccialetto che viene raccolto e consegnato infine ad Adriana.\nAtto terzo.\n\"Il palazzo Bouillon.\"\nA palazzo Bouillon, prima di un gala, in cui sar\u00e0 presente Adriana, la Principessa cerca di conoscere con l'Abate l'identit\u00e0 della sua ignota salvatrice. Durante i preparativi per la festa, il Principe ordina di custodire con cura un referto appena ricevuto dal Ministero di Giustizia: la \"polvere di successione\", un veleno cos\u00ec potente che il solo respirarlo provoca la morte. L'Abate inorridisce, mentre la Principessa ascolta interessata. &lt;br&gt;\nNon appena entra la Lecouvreur, la Principessa crede di riconoscerne la voce e, con astuzia, racconta a mezzo tono che Maurizio \u00e8 stato ferito gravemente in duello. Adriana trascolora, ma si rallegra quando vede Maurizio sano e salvo in sala, al quale viene chiesto di raccontare una delle sue imprese militari (\"Il russo Mencikoff\"). La Principessa ormai \u00e8 quasi del tutto certa, e la stessa Adriana, vedendo il Conte in colloquio con la nobildonna, inizia a sospettare qualcosa. &lt;br&gt;\nMentre viene eseguito un balletto di stile classico (\"Il giudizio di Paride\"), tutti si domandano di chi fosse il braccialetto rinvenuto nel nido della Duclos. Adriana e la principessa alimentano i pettegolezzi con le loro insinuazioni (\"\u00c8 quella dama di certo\") fino a quando Adriana non mostra il braccialetto della Principessa, che viene riconosciuto dal Principe. Non vi sono pi\u00f9 dubbi circa l'identit\u00e0 delle due dame. La Principessa, per scherno, chiede che la rivale reciti qualcosa per l'uditorio. L'attrice risponde alla sfida, declamando il \"monologo del richiamo\" dalla \"Fedra\" di Racine e, sulle ultime parole (\"come fanno le audacissime impure cui gioia \u00e8 tradir\") indica la Principessa, che giura di vendicarsi mentre il pubblico applaude.\nAtto quarto.\n\"La casa di Adriana.\"\nAdriana da molto tempo ormai non recita pi\u00f9, delusa dall'amore, consolata dal solo Michonnet. Il buonumore sembra tornarle in seguito a una visita dei suoi colleghi della Com\u00e9die, che le raccontano della Duclos che ha definitivamente abbandonato il Principe, e la supplicano di tornare in scena. L'attrice acconsente, ma si turba nel ricevere un cofanetto, apparentemente inviatole da Maurizio. Aprendolo, rimane colta da un breve malore, e dentro, con dolore, vi trova il mazzo di violette che aveva donato a Maurizio. Turbata da quel gesto cos\u00ec scortese, dopo aver baciato e annusato ancora quei fiori, li getta nel fuoco (\"Poveri fiori\"), convinta della fine della sua storia d'amore. Ma il fido Michonnet le afferma che quella consegna pu\u00f2 esserle stata fatta solo da una donna gelosa, visto che egli stesso aveva avvisato Maurizio, che si presenta in quello stesso istante. &lt;br&gt;\nAdriana, ancora offesa, ma lieta di rivedere l'amato, riceve da Maurizio una proposta di matrimonio (\"No, la mia fronte\"). Ma la gioia dei due amanti ricongiunti \u00e8 breve: Adriana inizia ad accusare un malore, e subito dopo inizia a delirare, convinta di essere a teatro, durante un suo spettacolo. Il Conte, turbato, intuisce con Michonnet l'orrenda verit\u00e0: i fiori contenuti nel cofanetto, prontamente avvelenati, erano stati inviati dalla Principessa di Bouillon. Per il veleno non c'\u00e8 rimedio, e i due assistono impotenti alla morte di Adriana (\"Ecco la luce\")."}
{"id": "731700", "revid": "256896", "url": "https://it.wikipedia.org/wiki?curid=731700", "title": "Ente Nazionale Cinofilia Italiana", "text": ""}
{"id": "731702", "revid": "287204", "url": "https://it.wikipedia.org/wiki?curid=731702", "title": "Agilmondo", "text": " Fu primo re dei Longobardi (mentre il padre e lo zio erano \"duces\"), eletto per imitare l'istituzione monarchica degli altri popoli.\nBiografia.\nAgilmondo \u00e8 il primo re storico, dopo i mitici fratelli Ibor e Aio, riportato dalla tradizione longobarda, tramandata nell\"Origo gentis Langobardorum\". Figlio di Aione e nipote di Ibor, divenne sovrano sul finire del IV secolo, quando il suo popolo si insedi\u00f2 nel Norico (l'attuale Bassa Austria) dopo una migrazione plurisecolare e regn\u00f2, sempre secondo il mito, trentatr\u00e9 anni.\nAppartenente alla stirpe dei Guginghi, un nome che sembra alludere alla lancia di Odino Gungnir, Agilmondo venne dalla tradizione successiva considerato figlio del mitico Aio, personificando la continuit\u00e0 del popolo e dei suoi capi. La sua ascesa al trono segn\u00f2 lo sviluppo di una forte istituzione monarchica tra i Longobardi, senza che questa annullasse comunque l'autonomia dei vari duchi.\nSi ritiene che Agilmondo abbia guidato i Longobardi negli scontri con gli Unni, indicati dalle fonti longobarde come \"Bulgari\"; cadde in battaglia e sua figlia fu fatta schiava. Il mito fa anche riferimento a uno scontro con le Amazzoni."}
{"id": "731707", "revid": "439868", "url": "https://it.wikipedia.org/wiki?curid=731707", "title": "Paolo De Matteis", "text": "Biografia.\nTrasferitosi a Napoli sin da adolescente, si dedic\u00f2 alla pittura avendo per maestro dapprima Francesco Di Maria e quindi il gi\u00e0 celebre Luca Giordano, da cui fu fortemente influenzato. Nel 1682 fu a Roma con Giovanni Maria Morandi, dal quale fu introdotto agli ambienti dell'Accademia di San Luca. A Roma conobbe il marchese di El Carpio, Gaspar M\u00e9ndez de Haro y Guzm\u00e1n, al seguito del quale torn\u00f2 a Napoli dal 1683, quando il marchese fu nominato Vicer\u00e9 di Napoli.\nFu un pittore girovago: dal 1703 al 1705, De Matteis lavor\u00f2 a Parigi sotto la protezione di Luigi XIV. Tra il 1711 e il 1713 \u00e8 attestato pi\u00f9 volte in Puglia, dove realizz\u00f2 varie tele per chiese di Bari, Andria, Barletta, Bisceglie, Monopoli, Laterza e soprattutto affresc\u00f2 la cupola del Cappellone di San Cataldo a Taranto.\nRitornato a Napoli, dipinse schemi decorativi per chiese napoletane, tra cui le decorazioni della volta della \"Cappella di Sant'Ignazio\", nella Chiesa del Ges\u00f9 Nuovo nell'omonima piazza di Napoli. Tra il 1723 e il 1725, De Matteis visse a Roma, dove ricevette una commissione da papa Innocenzo XIII.\nOper\u00f2 anche in Austria, Spagna, Inghilterra, e Francia.\nTra i suoi tanti allievi si annoverano: Giuseppe Mastroleo, i fratelli Antonio, Gennaro e Giovanni Sarnelli, Domenico Guarino, Francesco Peresi, Michelangelo Buonocore, Nicola De Filippis, Vincenzo Fato, Antonio Fumo, Giuseppe Scala e la figlia Mariangiola De Matteis.\nIl De Matteis si spos\u00f2 in prime nozze con Rosolena Perrone, figlia dello scultore Michele, ed ebbe tre figlie, tutte avviate alla pittura.\nMor\u00ec a Napoli nel 1728 ed \u00e8 sepolto nella Chiesa della Concezione al Chiatamone.\nOpere.\nLa maggior concentrazione di sue opere \u00e8 ovviamente a Napoli, ma \u00e8 possibile ammirarne anche in altri grandi centri italiani e internazionali come Roma, Parigi, Gerusalemme, Madrid e Genova, oltre che in vari prestigiosi musei inglesi e americani. Massiccia \u00e8 la presenza di tele e affreschi in tutto il Sud Italia, soprattutto in Puglia.\nA Cassino, nella famosa abbazia benedettina, \u00e8 conservata una delle sue opere pi\u00f9 valide, la tela dell'\"L'assunzione della Vergine\", scampata alle distruzioni belliche della seconda guerra mondiale: per la sua pienezza cromatica, essa rappresenta un classico esempio di dipinto seicentesco. Andarono persi invece i quadri raffiguranti l'Immacolata concezione e l'Annunciazione. Nel 1692 realizz\u00f2 degli affreschi nei catini delle navate laterali, tutti perduti nel 1944.\nPregevoli gli affreschi della volta dalla \"Chiesa di San Sebastiano\" di Guardia Sanframondi.\nAltre opere firmate, documentate o attribuite sono:"}
{"id": "731709", "revid": "123934471", "url": "https://it.wikipedia.org/wiki?curid=731709", "title": "Caenina", "text": "Caenina fu una citt\u00e0 del \"Latium vetus\", una tra le pi\u00f9 antiche. Secondo Dionigi di Alicarnasso era di origine greca, ma nel senso che era una fondazione degli Aborigeni ed anche di minor importanza. I suoi abitanti erano detti \"Caeninenses\". \nOrigine.\nSecondo Diodoro Siculo fu tra le citt\u00e0 fondate da Silvio, figlio postumo di Enea e di Lavinia, e quindi di origine latina, anche considerando che Romolo vi si recava ad offrire sacrifici. \nPer Plutarco invece erano di origine sabina.\nStoria.\nEsistono due miti su \"Caenina\", riportati da Plutarco e Dionigi di Alicarnasso, che si riferiscono alla pi\u00f9 antica raccolta dei Miti Romani eseguita da Quinto Fabio Pittore.\nNel primo mito Romolo e Remo all'et\u00e0 di 18 anni si scontravano coi pastori di Numitore per i pascoli, e Remo fu catturato in un'imboscata mentre Romolo si trovava a \"Caenina\" per celebrare un rito sacrificale.\nIl mito principale si innesta sul ratto delle Sabine. Dopo il quarto mese dalla fondazione di Roma, nel mese di agosto, Romolo trov\u00f2 sottoterra nel Circo Massimo una statua del dio Conso, e organizz\u00f2 la festa per il dio detta \"consualia\". Furono invitati gli abitanti di \"Caenina\", \"Antemnae\", \"Crustumerium\", e tutti i Sabini. Durante la festa scoppi\u00f2 una rissa e tutte le donne straniere furono rapite dai Romani.\nPer vendicare l'offesa \"Caenina\", \"Antemnae\", \"Crustumerium\" e i Sabini si allearono contro i Romani. \nImpaziente Acrone, re di \"Caenina\", affront\u00f2 da solo i Romani e in un duello con Romolo fu da questi ucciso. Nel racconto di Tito Livio, Romolo, dopo aver ucciso in duello il re, guida i Romani all'assalto di \"Caenina\", che viene presa al primo assalto. La cronologia degli eventi \u00e8 fissata dalla storiografia tradizionale, che si basa sulla fonte di Livio, al primo e secondo anno dalla Fondazione di Roma, quindi tra il 753 ed il 751 a.C.\nQuindi Romolo, in veste purpurea su una quadriga, port\u00f2 in trionfo le spoglie di Acrone sul Campidoglio e le appese sulla quercia sacra di Giove \"Feretrius\" a cui dedic\u00f2 un tempio. La processione inscenata da Romolo per dedicare le armi di Acrone fu il modello di quello che sarebbe divenuto il corteo trionfale. La dedicazione della \"spolia opima\" fu un onore concesso solo tre volte: a Romolo uccisore di Acrone, ad Aulo Cornelio Cosso vincitore dell'etrusco Tolumnio re di Veio e a Marco Claudio Marcello che uccise Viridomaro, re del popolo gallico dei Gesati.\nDopo aver sconfitto tutti i nemici il Senato romano deliber\u00f2 che gli abitanti delle citt\u00e0 vinte \"Antemnae\" e \"Caenina\" si dovessero trasferire a Roma e le due citt\u00e0 fossero trasformate in colonie, mentre per un altro racconto dovettero accettare che i romani vi stabilissero una colonia di circa 300 uomini, cui furono cedute terre dei Ceninesi estratte a sorte. A \"Caenina\" si stabilirono 300 coloni romani, e il suo territorio fu annesso all\"'Ager Romanus\" destinato alla trib\u00f9 rustica Menenia. \nSi tramanda che un sacerdote caeniniense apparisse a Roma per molti anni dopo che la citt\u00e0 era sparita.\nLocalizzazione.\nDella citt\u00e0 non sono stati ancora trovati i resti. Festo scrive che era vicina a Roma, l'archeologo Antonio Nibby ne propose la localizzazione all'interno della tenuta di \"Marco Simone\", comunque non distante da Crustumerium ed Antemnae, mentre per un'altra interpretazione "}
{"id": "731712", "revid": "124209197", "url": "https://it.wikipedia.org/wiki?curid=731712", "title": "The Big One", "text": "The Big One \u00e8 il nome dato ad un presunto terremoto catastrofico atteso in California.\n\"The Big One\", con significato spesso non legato al terremoto, \u00e8 anche il titolo di diverse altre opere:"}
{"id": "731714", "revid": "830939", "url": "https://it.wikipedia.org/wiki?curid=731714", "title": "Pierre Viret", "text": "Biografia.\nFigura importante nel movimento calvinista, si interessa vivamente allo studio del Nuovo Testamento da Romain prima di frequentare il \"College de Montaigu\" a Parigi (1518-31). L\u00e0 si unisce ai Riformatori sotto l'influenza di Guglielmo Farel e diventa predicatore nella comunit\u00e0 riformata di Payerne, Neuch\u00e2tel e Losanna.\nSi unisce a Farel a Ginevra dove un tentativo di avvelenarlo gli pregiudica la salute. Pi\u00f9 tardi a Losanna fu tra i fondatori della Chiesa riformata e vi stabilisce una fiorente accademia. Qui la sua opera viene fatta cessare per l'opposizione di Berna (1559).\nViret era un fedele amico e corrispondente di Calvino e lo appoggia nella Disputa di Losanna (1536) ed a Ginevra (1541-42; 1559-61).\nTrasferisce poi le sue attivit\u00e0 nel sud della Francia dove presiede il Sinodo riformato nazionale a Lione (1563).\nViret era un predicatore molto efficace e scrittore di talento. La sua maggiore opera \u00e8: \"Instruction chretienne en la doctrine de la Loi et l'Evangile\" (1564), tre volumi che contengono una versione popolare della dottrina calvinista in forma dialogica."}
{"id": "731716", "revid": "1836770", "url": "https://it.wikipedia.org/wiki?curid=731716", "title": "Bertolt Brecht", "text": "Biografia.\nBertolt Brecht nacque al numero 8 del vicoletto Auf dem Rain, ad Augusta, il 10 febbraio 1898, da Berthold Friedrich Brecht e Sophie Brezing, in una famiglia recentemente approdata alla borghesia; i nonni paterni erano originari del Baden, mentre quelli materni provenivano da Bad Waldsee, nell'Alta Svevia. Il padre era cattolico, sua madre protestante e il giovane Brecht fu educato nella fede di quest'ultima.\nIl 20 marzo Bertolt venne battezzato nella chiesa evangelica \"Barf\u00fc\u00dferkirche\" e il 18 settembre la famiglia trasloc\u00f2 nella nuova abitazione nella citt\u00e0 bassa vicino a Perlachberg, quartiere di artigiani e artisti. La fede protestante della madre segn\u00f2 l'educazione culturale e linguistica del figlio, nella quale la lirica religiosa evangelica e il tedesco di Lutero lasciarono un'impronta decisiva. Il 29 giugno 1900 nacque il fratello Walter, che pi\u00f9 tardi diventer\u00e0 professore di tecnologia cartaria al Politecnico di Darmstadt, e il 12 settembre dello stesso anno la famiglia si trasfer\u00ec in un appartamento pi\u00f9 grande nella Bleichstra\u00dfe 2, in una delle case della Fondazione Haindl, costruite qualche anno prima per i dipendenti nel sobborgo di Klancke.\nCome citt\u00e0 industriale e commerciale, Augusta si distingueva, oltre che per le sue imprese bancarie, per i tessili, per l'industria dei coloranti e per le cartiere. Il padre era emigrato da Achern, nella Foresta Nera, gi\u00e0 nel 1893, e trov\u00f2 impiego proprio nella cartiera \"Haindl\", di cui, nel 1914, divent\u00f2 il direttore. Bertolt ebbe un'infanzia poco felice a causa del carattere schivo e di frequenti problemi di salute. Dopo quattro anni di scuola elementare frequent\u00f2 il \"Realgymnasium\" di Augusta, che and\u00f2 distrutto durante la seconda guerra mondiale. Come compagni di classe ebbe, tra gli altri, Caspar Neher e Rudolf Prestel.\nNel 1913 cominci\u00f2 a scrivere le prime poesie, tra cui \"L'albero in fiamme\". Tra il 1914 e il 1915 scrisse altri componimenti, imbevuti di patriottismo (si pensi a \"Der Freiwillige\", in cui la popolazione getta rose a un volontario di guerra, o a \"Der belgische Acker\", dove esalta il lavoro dei militari tedeschi in Belgio durante la Grande Guerra) e di entusiasmo per la guerra e per tutto ci\u00f2 che \u00e8 tedesco. Le present\u00f2 al giornale di Augusta, il \"Neueste Nachrichten\", e malgrado fossero ancora ingenue e vittime del tempo, gi\u00e0 rivelarono un inconfondibile talento che non sfugg\u00ec al redattore Wilhelm Br\u00fcstle, che, in un articolo di trentacinque anni successivo, disse di avervi intravisto la stessa aria di novit\u00e0 portata da Baudelaire nella poesia francese. Nel 1916, in un tema in classe sul verso oraziano \"Dulce et decorum est pro patria mori\", Brecht espresse un giudizio negativo sulla morte eroica, affermando tra l'altro:\nL'episodio provoc\u00f2 un piccolo scandalo e Brecht evit\u00f2 l'espulsione dalla scuola solo grazie all'intervento di un padre benedettino della chiesa di Santo Stefano, Romuald Sauer, amico di famiglia. Scrisse altre poesie, tra cui \"La leggenda della prostituta Evelin Roe\" e L\"'Inno a Dio\". Nel 1917 ottenne il cosiddetto \"Notabitur\" (diploma d'emergenza concesso anzitempo agli studenti che intendevano arruolarsi) a causa degli eventi bellici.\nIl clan brechtiano festeggi\u00f2 con canzoni, che Brecht compose e suon\u00f2 con la chitarra, e scorribande notturne. Gi\u00e0 al liceo Brecht mostr\u00f2 un comportamento indipendente, anticonformista, polemico e tendente a primeggiare sui suoi compagni di classe. Insieme con loro Brecht scriveva la musica per le sue poesie e tutti insieme giravano per la citt\u00e0. Sempre nel 1917 s'iscrisse all'Universit\u00e0 di Monaco di Baviera dove frequent\u00f2 in modo discontinuo le facolt\u00e0 di scienze naturali, medicina e letteratura, ma fu presto richiamato dal servizio di leva ad Augusta per ricoprire la funzione di infermiere: rimase al fronte per\u00f2 solo un mese.\nFu qui che il nazionalismo, gi\u00e0 venato di crepe, perse ogni influenza sul giovane Brecht, quando questi vide in quali condizioni erano ridotti i feriti del conflitto. Il cambio di rotta \u00e8 gi\u00e0 visibile con la famosa poesia \"Die Legende vom toten Soldaten\" (\"La leggenda del soldato morto\"), in cui il Kaiser Guglielmo II, non accettando la prematura scomparsa di un giovane combattente, decide di farlo \"risuscitare\" per arruolarlo nuovamente, mentre il fetore proveniente dal suo corpo viene coperto dall'incenso sparso dal turibolo di un prete.\nQuesto componimento ebbe l'effetto di mettere Brecht sulla lista nera di Hitler nel 1923. Nel 1918, dopo aver partecipato ai funerali di Frank Wedekind a Monaco, dedic\u00f2 al drammaturgo - grande modello degli anni giovanili (il primo figlio di Brecht si chiam\u00f2 Frank in suo onore) - la quartina \"Alla sepoltura di Wedekind\". Dello stesso periodo \u00e8 la commedia \"Baal\".\nLa giovinezza e le prime opere.\nIn seguito Brecht continu\u00f2 gli studi con scarso interesse, attratto pi\u00f9 dal mondo del teatro, della letteratura, e del cinema. In questo periodo conobbe Paula Banholzer, che nel 1919 gli diede un figlio, Frank, che mor\u00ec nel 1943 durante la seconda guerra mondiale sul fronte russo. Scrisse la \"Canzone per i cavalieri del reparto D\". Nel novembre scrisse la gi\u00e0 menzionata poesia \"Leggenda del soldato morto\". Nel 1918 collabor\u00f2 come critico teatrale al \"Tageszeitung\" della sua citt\u00e0 natale e l'anno successivo fece lo stesso per il giornale socialista \"Augsburger Volkswille\"; si avvicin\u00f2 poi al movimento spartachista.\nIl 1\u00ba maggio 1920 mor\u00ec sua madre e il giorno successivo scrisse la poesia \"Canzone di mia madre\". A questo punto i rapporti con Augusta quasi si ruppero e si trasfer\u00ec a Monaco, dove prese alloggio al numero 15 della \"Akademiestra\u00dfe\". La citt\u00e0, pur vivendo una situazione storica di reazionarismo esasperato a seguito della fugace esperienza della Repubblica Bavarese dei Consigli stroncata dall'estrema destra, offriva molte possibilit\u00e0 culturali, soprattutto nel mondo dello spettacolo; Otto Falckenberg, per fare l'esempio pi\u00f9 noto, dirigeva alla \"M\u00fcncher Kammerspiele\" la compagnia cittadina pi\u00f9 all'avanguardia.\nFu in questo contesto che Brecht entr\u00f2 nella \"Lachkeller\" (\"La cantina delle risate\"), gruppo diretto dal celebre cabarettista Karl Valentin, in cui ci si esibiva in spettacoli clowneschi o si cantava. Il lavoro con Valentin influenz\u00f2 molto le sue opere successive, ma il modello pi\u00f9 importante che inform\u00f2 la produzione del periodo fu senza dubbio Frank Wedekind, che attaccava la borghesia dando voce a personaggi \"maledetti\" (si pensi a Lul\u00f9) che si vendicavano di un mondo disumanizzato esprimendo una brutale e selvaggia istintualit\u00e0, in cui la Natura prevaleva sulla civilt\u00e0.\nBrecht fu attratto in sostanza dalle voci ribelli, da Fran\u00e7ois Villon (cui dedic\u00f2 al tempo diverse poesie) ai \"maudits\" Rimbaud e Verlaine, fino a quel Georg B\u00fcchner che con i drammi \"Woyzeck\" e \"Dantons Tod\" (\"La morte di Danton\") influenz\u00f2 in modo decisivo il teatro espressionistico tedesco del primo dopoguerra. Il primo Brecht si forgi\u00f2 in un clima artistico dominato dal dadaismo, dal futurismo e soprattutto dall'espressionismo. \"Ribellione\" era la parola d'ordine. La prima corrente, quella dadaista, fu particolarmente fiorente a Zurigo; qui, al \"Cabaret Voltaire\", si incontravano personalit\u00e0 come Hugo Ball, Hans Arp, Richard H\u00fclsenbeck o Tristan Tzara (comunemente ritenuto come il fondatore della corrente), che facevano rappresentare i loro provocatori spettacoli.\nL'espressionismo, quello di Reinhard Sorge o Walter Hasenclever, cercava di destabilizzare l'ordine costituito, per ritrovare le ragioni dell'umanitarismo e della pace. Era una \"guerra per arrivare alla pace\", uno sconvolgimento che passava attraverso il parricidio, la lotta dei figli contro i padri, degli allievi contro gli insegnanti. Non \u00e8 casuale che l'opera pi\u00f9 nota di Arnolt Bronnen, che diverr\u00e0 amico di Brecht, si intitoli \"Der Vatermord\" (\"Il parricidio\"). Tale corrente espressionista \u00e8 tanto pi\u00f9 significativa se consideriamo che vi confluirono autori provenienti da contesti ed esperienze molto differenti. Fritz von Unruh, per esempio, era un aristocratico dal patriottismo sfrenato, ma ripudi\u00f2 le proprie idee, e molto interessante \u00e8 l'esperienza di Ludwig Rubiner, prematuramente scomparso, che esorta l'artista a una maggiore responsabilit\u00e0 sociale.\nBrecht recep\u00ec questi stimoli, ma li rielabor\u00f2 in modo affatto diverso. Non c'\u00e8 in lui l'illusoria speranza in un mondo migliore, non c'\u00e8 una neo-umanistica fiducia nell'Uomo, e i suoi toni sono sobri e sommessi, a differenza di quelli altisonanti dell\"'entourage\" letterario.\nLe poesie di questi anni hanno come sfondo la fame, la miseria, il degrado, ma in mezzo al nulla Brecht manifesta una sincera piet\u00e0 per le vittime, per i poveri e gli emarginati. Riesuma la ballata tradizionale con uno stile semplice e diretto, in componimenti ossessionati dal trascorrere delle cose, degli uomini, delle citt\u00e0. Come nel \"Bateau ivre\" rimbaudiano, \u00e8 il fiume l'emblema di questo flusso inarrestabile. Al poeta, trasandato e disincantato, sembra non restare altro che l'annegamento o l'andare alla deriva (\"Das Schiff\", \"La nave\" o \"Ballade von den vielen Schiffen\", \"Ballata su molte navi\", lo esemplificano molto bene). Neanche l'esperienza rivoluzionaria appena trascorsa si sottrae alla sua demitizzazione.\nBrecht sapeva legarsi in amicizie durature e nel periodo monacense conobbe anche Lion Feuchtwanger, che era gi\u00e0 un letterato di fama, e si dimostr\u00f2 uno dei primi critici appassionati di Brecht. Fu in effetti a lui che present\u00f2 la sua prima opera teatrale, \"Spartaco\", ammettendo con la sua proverbiale sincerit\u00e0 che voleva pubblicarla a solo scopo di lucro, e ricevendo da Feuchtwanger, che vi aveva intravisto uno straordinario talento, fermi rimproveri. Non era il solo testo che gli fu fatto esaminare; Bertolt aveva gi\u00e0 scritto anche \"Baal\" e gli sottopose anche questo.\n\"Baal\" trasse ispirazione da un dramma di Hanns Johst (1890-1978), \"Der Einsame\" (\"Il solitario\"), che trattava dell'infelice destino di Christian Grabbe (1810-1836), un poeta romantico di vita breve e intensa, realmente esistito. Grabbe, nazionalista e antisemita, mor\u00ec giovane e pazzo e nel dramma si ribella alla societ\u00e0 perbenista in nome di un individualismo sfrenato che lo porter\u00e0 a morire in una soffitta, solo e abbandonato da tutti.\nBrecht prese spunto dall'opera per ribaltarne il messaggio. Anche in \"Baal\" assistiamo alla sconfitta di un poeta \"anarchico\", ma il fallimento viene qui visto in modo positivo, nella rinuncia a fermenti ribelli e titanici per diventare simbiosi con la terra rozza e oscena. Baal, critico teatrale (come Brecht nella vita reale), si lascia trascinare nel Nulla senza opporre resistenza, distruggendo s\u00e9 e gli altri. Il suo \u00e8 un inno alla dissoluzione, vive e muore come un animale. Anche la scelta dell'accompagnamento musicale si pone agli antipodi di quella di Johst: al romanticismo beethoveniano vengono presentati temi del \"Tristano e Isotta\" wagneriano, in un intento sarcastico che vuole sottolineare il carattere opposto degli amori del protagonista.\nIl linguaggio del dramma \u00e8 sin da ora profondamente innovatore per il teatro tedesco; agli echi rimbaudiani si aggiunge l'uso della sintassi spezzata dell'autore di \"Woyzeck\", mentre il lessico \u00e8 diretto e sfiora a tratti il dialetto. In quegli anni Brecht si rec\u00f2 spesso a Berlino, costruendo importanti relazioni con persone che gravitavano intorno all'ambiente teatrale. A Monaco consegn\u00f2 il manoscritto di \"Baal\" in un teatro e scrisse la tragedia \"Tamburi nella notte\", che divenne poi di fama internazionale.\n\"Tamburi nella notte\".\nNel 1922, anno in cui vinse il Premio Kleist per \"Tamburi nella notte\", and\u00f2 a Berlino, dove il 3 novembre spos\u00f2 l'attrice e cantante d'opera Marianne Zoff, sorella di un suo amico scrittore. Un anno dopo nacque la loro figlia Hanne, divenuta poi nota attrice. Dello stesso periodo \u00e8 la poesia \"Del povero Bertolt Brecht\". Nel 1923 scrisse il dramma \"Vita di Edoardo secondo di Inghilterra\" e conobbe la futura moglie Helene Weigel.\nNel 1924 si trasfer\u00ec definitivamente a Berlino, dove lavor\u00f2 con Carl Zuckmayer come drammaturgo presso il \"Deutsches Theater\"; sempre nel medesimo anno nacque suo figlio Stefan. A novembre conobbe la futura collaboratrice Elisabeth Hauptmann. Nel 1925 scrisse la commedia \"Un uomo \u00e8 un uomo\".\n\"L'opera da tre soldi\".\nDal 1926 intrattenne stretti contatti con artisti di tendenza socialista e ci\u00f2 influenz\u00f2 molto la sua \"Weltanschauung\". Le sue prime opere furono influenzate dallo studio degli scritti di Hegel e Marx. Nel 1927 usc\u00ec il primo libro di poesie \"Il libro di devozioni domestiche\" (\"Hauspostille\"). Conobbe il sociologo Fritz Stengerg che lo stimola ad approfondire gli studi di marxismo.\nScrisse la tragedia \"Mahagonny\". Collabora con Erwin Piscator all'interno di un collettivo di un teatro di cui fanno parte anche Tucholsky, Kisch e altri. Il 2 novembre divorzia da Marianne Zoff. Nel 1928 scrisse la commedia \"L'opera da tre soldi\" su musica di Kurt Weill che and\u00f2 in scena il 31 agosto e che divenne il maggior successo teatrale della Repubblica di Weimar.\nNel 1929 sposa, in aprile, Helene Weigel. Il 1\u00ba maggio assiste a una manifestazione di operai che vengono maltrattati dalla polizia tedesca. Nel 1930 and\u00f2 in scena la commedia \"Ascesa e caduta della citt\u00e0 di Mahagonny\". Scrisse il dramma didattico \"La linea di condotta\", dove Brecht ormai mette in scena tematiche marxiste. Scrive il dramma \"Santa Giovanna dei Macelli\" e il dramma didattico \"L'eccezione e la regola\". Scrisse, anche, il dramma didattico \"Der Jasager\" e \"Der Neinsager\", 1929-30 \"Il consenziente e il dissenziente\". A ottobre gli nasce la seconda figlia, Barbara.\nNel 1931 termin\u00f2 la sceneggiatura del film \"Kuhle Wampe\" e scrisse il dramma \"La madre\", tratto dal romanzo omonimo di Maksim Gor'kij, presentato a Berlino nel 1932. Nel 1932 Brecht and\u00f2 a Mosca per la rappresentazione di \"Kuhle Wampe\". Da novembre con Doblin, Brecht frequent\u00f2 un ciclo di otto lezioni sul marxismo tenute dal filosofo Karl Korsch. Tiene discussioni con Korsch anche a casa sua per approfondire la dialettica materialistica atea. Scrisse la commedia \"Teste tonde e teste a punta\". Conobbe Margarete Steffin (Grete).\nL'esilio.\nAlla fine del 1933 la rappresentazione de \"La linea di condotta\" (\"Ma\u00dfnahme\") venne interrotta da un'irruzione della polizia e i produttori vennero accusati di alto tradimento. Il 28 febbraio, giorno successivo al rogo del Reichstag, Brecht, insieme con la moglie, il figlio Stefan e alcuni amici, abbandon\u00f2 Berlino. Egli al momento dell'avvento al potere di Hitler si trovava ricoverato all'ospedale e, senza neanche passare da casa sua, fece le valigie e fugg\u00ec prima a Praga e successivamente a Vienna, Zurigo, e Parigi, dove andava in scena il balletto \"I sette peccati capitali\". L\u00ec venne raggiunto anche da Margarete Steffin. L'amica Karin Micha\u00eblis invit\u00f2 la Weigel a trasferirsi a Skovsbostrand presso Svendborg in Danimarca dove rimase per cinque anni. Nel maggio dello stesso anno i suoi libri vennero messi al rogo.\nL'esilio fu molto duro ma in quegli anni produsse le sue opere pi\u00f9 note. Viaggi\u00f2 molto tra Parigi, Londra e New York per rappresentare i suoi testi teatrali. Scrisse numerosi articoli su giornali per rifugiati ed emigranti di Praga, Parigi e Amsterdam. Ritornato a Parigi, incontr\u00f2 Margarete Steffin e si accord\u00f2 con l'editore Willy Munzberg per pubblicare una raccolta di poesie \"Canzoni, poesie, cori\" (\"Lieder, Gedichte, Chore\") che fu pubblicata l'anno seguente. In autunno l'attrice danese Ruth Berlau si rec\u00f2 a conoscere Brecht per invitarlo a una lettura nella capitale danese. A dicembre Brecht si trasfer\u00ec nella casa di Svendborg dove lo raggiunse anche Margarete Steffin.\nNel 1934 pubblic\u00f2 il \"Romanzo da tre soldi\", scrisse il dramma didattico \"Gli Orazi e i Curiazi\" e il breve saggio \"Cinque difficolt\u00e0 per scrivere la verit\u00e0\". Nel 1935 partecip\u00f2 a Parigi al \"Congresso internazionale degli scrittori antifascisti\", dove lesse un suo testo per la difesa della cultura e contro il nazismo e per questo motivo venne privato della cittadinanza tedesca. Nel 1936 diresse una rivista pubblicata a Mosca \"La parola\". Nel 1937 scrisse il dramma \"I fucili di Madre Carrar\" e nel 1938 \"Terrore e miseria del Terzo Reich\".\nNel 1939 lasci\u00f2 la Danimarca e si rec\u00f2 a Stoccolma in una fattoria nell'isola di Liding\u00f6. Pubblic\u00f2 il libro di poesie \"Poesie di Svendborg\". Scrisse la tragedia \"Madre Coraggio e i suoi figli\". A questo periodo risale anche \"Vita di Galileo\". Nel 1940 pass\u00f2 dalla Svezia alla Finlandia. Scrisse il dramma \"La resistibile ascesa di Arturo Ui\", ultima opera in collaborazione con Margarete Steffin. Nel 1941 abbandon\u00f2 anche la Finlandia per recarsi a Mosca dove il 30 maggio mor\u00ec Margarete Steffin. Quindi, attravers\u00f2 la Russia, imbarcandosi a Vladivostok per stabilirsi in California.\nIl soggiorno statunitense.\nPer cinque anni abit\u00f2 a Santa Monica, non lontano da Hollywood. Il suo tentativo di entrare nel mondo del cinema non ebbe successo per cui si limit\u00f2 a organizzare alcune rappresentazioni per piccoli teatri. In seguito decise di concentrare la sua attenzione sulle sue opere maggiori. Il 9 settembre 1943 a Zurigo esord\u00ec \"Vita di Galileo\". Tra il 1942 e il 1945 scrisse il dramma \"Le visioni di Simona Machard\" e il dramma \"Schweyk nella seconda guerra mondiale\". Nel 1946 scrisse la seconda redazione della \"Vita di Galileo\".\n\"Berliner Ensemble\".\nAccusato di avere opinioni comuniste, il 30 ottobre 1947 fu interrogato dalla Commissione per le attivit\u00e0 antiamericane. Il giorno successivo, durante la prima di \"Vita di Galileo\" a New York, si trasfer\u00ec a Zurigo, dove rimase per un anno (l'ingresso in Germania gli fu proibito) e mise in scena \"Antigone\", tragedia da lui scritta e ispirata a quella sofoclea. Tre anni dopo ottenne la cittadinanza austriaca.\nNel 1948 ritorn\u00f2 insieme con la moglie, Helene Weigel, a Berlino Est, dove fond\u00f2 il teatro \"Berliner Ensemble\" che divent\u00f2 una delle pi\u00f9 importanti compagnie teatrali europee e si dedic\u00f2 soprattutto all'attivit\u00e0 di regista. Complet\u00f2 il dramma \"I giorni della Comune\".\nGli ultimi anni.\nNel 1953 compose le poesie \"Elegie di Buckow\" e assistette all'insurrezione degli operai di Berlino Est: da qui scrisse una lettera in cui difendeva l'ideale comunista, anche se in realt\u00e0 ne furono pubblicati solo i passaggi relativi all'appoggio dato al partito egemone e la propria dichiarazione di lealt\u00e0 mentre nella sostanza il documento era fortemente critico nei confronti della repressione del movimento operaio. Gli anni successivi lo videro impegnarsi molto per il teatro.\nAlcune rappresentazioni in citt\u00e0 europee gli crearono delle tensioni con i vertici del partito dominante e qualche suo pezzo teatrale venne rifiutato. Quello del rapporto di Brecht con il partito al potere nella Germania Est \u00e8 un tema dibattuto, e difficile da sciogliere senza esami approfonditi. Brecht mor\u00ec meno di tre anni dopo Stalin, quando non vi era ancora stata nessuna destalinizzazione, nessun \"disgelo\". Il sostegno, implicito, di Brecht al blocco comunista va collocato in quello sfondo storico, e va ricordato che l'arte \"socialista\" ufficiale era ancora, allora, quella dello zdanovismo e del \"realismo socialista\". Tutta l'opera di Brecht era molto lontana da quelle rigidit\u00e0, era un'opera che affondava le sue radici nel clima intellettuale degli anni venti e dell'espressionismo, e nella grande crisi e nelle lotte -di ogni genere, sociale, culturale, estetica- degli anni trenta. Gli anticorpi di Brecht al diventare un semplice propagandista del regime erano forti e a vari livelli: dalla testardaggine all'amor proprio, alla curiosit\u00e0 intellettuale, mai venuta meno. La sua critica al governo, in occasione della rivolta operaia del 1953, gi\u00e0 ricordata, \u00e8 significativa. Meritano di essere ricordate anche la sua amicizia e vicinanza intellettuale con un altro grande intellettuale sia \"militante\" sia indipendente (anche da mode o correnti), come lui, G\u00fcnther Anders, e il suo interesse per l'Estremo Oriente e per la Cina in particolare, testimoniati fra l'altro da un'opera come \"Me-Ti. Libro delle svolte\".\nIl suo teatro ha influenzato in modo duraturo l'arte scenica del Novecento, il rapporto che lega la sua estetica teatrale, a ritroso, con quella di Diderot (soprattutto per il famoso Paradosso dell'attore), e via questa con quella di Goldoni, \u00e8 stato indagato con cura da Hans Mayer nel suo \"Brecht e la tradizione\". La pagina del monologo finale di Galileo (nel dramma \u00e8 in realt\u00e0 la penultima scena) sulle responsabilit\u00e0 sociali della scienza e dello scienziato restano di un'attualit\u00e0 e modernit\u00e0 straordinarie. Nel complesso \u00e8 difficile, quale che sia il giudizio d'assieme che si voglia adottare, immaginare che Brecht possa perdere il posto di classico che gli \u00e8 ormai da tempo riconosciuto nella cultura. teatrale e non solo, del Novecento.\nNel 1956 Brecht era da tempo in cattive condizioni di salute. All'inizio di maggio si era fatto ricoverare all'Ospedale universitario della Charit\u00e9 per curare i postumi di un'influenza da virus. Mor\u00ec il 14 agosto a causa di un infarto cardiaco: alle sei di sera perse conoscenza, e poco prima di mezzanotte mor\u00ec.\nSecondo la sua volont\u00e0, Brecht fu seppellito senza cerimonie nel Cimitero di Dorotheenstadt in Chausseestrasse, che si scorgeva dalle finestre della sua abitazione dove viveva da separato in casa con la moglie. L\u00e0 giace in un angolo adiacente alla strada, di fronte alle tombe di Hegel e di Fichte, sotto una pietra dai contorni irregolari, che porta incise soltanto le lettere del suo nome: Bertolt Brecht.\nIl 17 agosto alle nove del mattino ebbero luogo i funerali in forma strettamente privata. La famiglia, i collaboratori pi\u00f9 stretti, come pure gli amici Hanna Eisler, Erich Engel, J. Becher accompagnarono il feretro alla tomba. Alla tomba, al cimitero l\u00ec vicino, per giorni si pot\u00e9 osservare un continuo andirivieni. Accanto alla tomba di Brecht ora riposano le persone che gli hanno voluto bene e che hanno lavorato con lui: la moglie Helene Weigel, Elisabeth Hauptmann, Ruth Berlau, Kurt Engel, Caspar Neher.\nOpere.\nSaggi postumi \"Scritti sulla letteratura e sull'arte\" "}
{"id": "731718", "revid": "1718925", "url": "https://it.wikipedia.org/wiki?curid=731718", "title": "Piccarda Donati", "text": "Piccarda, fatta uscire con la forza dal convento dell'Ordine delle Clarisse nel quale aveva scelto di rinchiudersi prendendo come sposo Cristo, fu costretta dal fratello Corso Donati, tra il 1283 e il 1293, a sposare un ricco rampollo, Rossellino della Tosa, uno dei Neri pi\u00f9 facinorosi. Si dice che provvidenzialmente mor\u00ec di lebbra prima che le nozze fossero consumate, ma si suppone sia solamente una leggenda.\nPiccarda \u00e8 il primo personaggio che Dante incontra nel Paradiso (c. III, sebbene venga citata da suo fratello Forese anche in \"Pg\" XXIV) e si pu\u00f2 dire che ella racchiuda in s\u00e9 gli elementi di fondo dell'intera cantica, quali l'ordine, la carit\u00e0 e la grazia di Dio. La donna diventa il mezzo attraverso cui Dante capta importanti notizie sulle caratteristiche delle anime beate: esse, pur essendo disposte in diversi cerchi concentrici a seconda della loro maggiore o minore vicinanza a Dio, non provano sentimenti di invidia e non desiderano altro al di fuori di ci\u00f2 che hanno, in quanto tutto \u00e8 voluto da Dio ed \u00e8 nella volont\u00e0 di Dio che loro trovano la pace. Piccarda Donati narra anche la vicenda di Costanza d'Altavilla, madre di Federico II di Svevia, costretta secondo una leggenda a rinunciare come lei ai suoi voti per sposare Enrico VI. All'interno dell'opera trova spesso confronto con altre due figure femminili: Francesca da Rimini e Pia de' Tolomei.\nDella vita di Piccarda non sappiamo niente di pi\u00f9 di quanto ci riferisce Dante. Trapela dalle sue parole rivolte a Dante lo strazio della violenza subita, essa resta sullo sfondo, eppure se ne percepisce l\u2019eco, lei, votata a Santa Chiara, nel cuore si \u00e8 sempre sentita legata ai voti fatti, e questo l\u2019ha salvata. Anche lo spirito vicino a lei, Costanza d\u2019Altavilla, che aveva scelto in segreto la vita monastica, ha subito la stessa violenza: fu costretta a sposare l\u2019imperatore Enrico VI, cui diede un figlio, Federico II di Svevia. Dante chiede a Beatrice come mai l\u2019inadempimento di un voto a causa della violenza subita tolga meriti, tema posto dalla stessa Piccarda quando dice che pi\u00f9 alti meriti pongono Santa Chiara in un cielo pi\u00f9 alto, mentre ella, pur sua fedele seguace, si trova nel cielo pi\u00f9 basso. Beatrice risponde segnando la sottile differenza tra volont\u00e0 relativa e volont\u00e0 assoluta. Esse, possiamo dedurre, sono state complici della violenza non nel momento in cui l\u2019hanno subita, ma quando l\u2019hanno accettata come condizione di vita. Marco Santagata ricostruisce le responsabilit\u00e0 dei familiari di Piccarda nel costringerla al matrimonio: \nPiccarda e Costanza hanno vissuto nell\u2019ossequio ai doveri imposti dal loro status sociale. Attraverso il dialogo con Piccarda Donati, Dante d\u00e0 a questo tema le risposte che il suo tempo gli suggerisce, ma pone comunque il tema di una libert\u00e0 di scelta che avrebbe potuto essere compiuta e che non fu compiuta, e anche per questo egli si mostra conoscitore dell\u2019animo femminile, ma non fino al punto, pur lui cos\u00ec innovatore, da rovesciare i canoni interpretativi dei comportamenti della donna nel suo tempo. \u00c8 evidente che Dante leggendo tutto in un\u2019ottica provvidenziale, assorbe la violenza dentro il disegno divino, ma questo non sminuisce l\u2019intuizione che la violenza dell\u2019uomo non contamini l\u2019innocenza della donna che la subisce. "}
{"id": "731721", "revid": "919135", "url": "https://it.wikipedia.org/wiki?curid=731721", "title": "Processo di Poisson", "text": "Un processo di Poisson, dal nome del matematico francese Sim\u00e9on-Denis Poisson, \u00e8 un processo stocastico che simula il manifestarsi di eventi che siano indipendenti l'uno dall'altro e che accadano continuamente nel tempo. Il processo \u00e8 definito da una collezione di variabili aleatorie formula_1 per formula_2 che vengono viste come il numero di eventi occorsi dal tempo 0 al tempo formula_3 Inoltre il numero di eventi tra il tempo formula_4 e il tempo formula_5 \u00e8 dato come formula_6 ed ha una distribuzione di Poisson. Ogni traiettoria del processo (ovvero ogni possibile mappa da formula_7 a formula_8 dove formula_9 appartiene allo spazio di probabilit\u00e0 su cui \u00e8 definita formula_10) \u00e8 una funzione a gradino sui numeri interi\nIl processo di Poisson \u00e8 un processo a tempo continuo: la sua controparte a tempo discreto \u00e8 il processo di Bernoulli. Il processo di Poisson \u00e8 uno dei pi\u00f9 famosi processi di L\u00e9vy. I processi di Poisson sono anche un esempio di catena di Markov a tempo continuo.\nDefinizione.\nEsistono tre definizioni equivalenti di processo di Poisson:\nDefinizione infinitesimale.\nUn processo di Poisson \u00e8 un processo stocastico che soddisfa le seguenti propriet\u00e0:\nCostruzione attraverso i tempi di attesa.\nConsideriamo degli eventi che si manifestano a distanze aleatorie formula_17 l'uno dall'altro, dove gli formula_17 sono distribuzioni esponenziali di parametro formula_15, ognuna indipendente dalle altre. \nAllora il processo definito da\n\u00e8 un processo di Poisson di intensit\u00e0 formula_21\nDefinizione attraverso le probabilit\u00e0 di transizione.\nUn processo di Poisson \u00e8 un processo stocastico che soddisfa le seguenti propriet\u00e0:\nPropriet\u00e0.\nOltre a quelle elencate nelle definizioni, il processo di Poisson soddisfa altre propriet\u00e0:"}
{"id": "731722", "revid": "729019", "url": "https://it.wikipedia.org/wiki?curid=731722", "title": "Battaglia di Hunayn", "text": "La battaglia di Hunayn fu un fatto d'armi del primo Islam che vide contrapposti i musulmani del profeta Maometto e i pagani appartenenti a vari raggruppamenti tribali: Ban\u016b Thaq\u012bf (di \u1e6c\u0101\u02beif), Ban\u016b Sa\u02bfd ibn Bakr, B. Nasr, B. Hil\u0101l, B. Jusham b. Mu\u02bf\u0101wiya e, pi\u00f9 potenti e numerosi di tutti, i Ban\u016b Haw\u0101zin.\nLo scontro ebbe luogo nello shaww\u0101l dell'anno 8 dell'Egira (29 gennaio 630) presso il W\u0101d\u012b Hunayn, nella regione della Tih\u0101ma, poco tempo dopo la vittoria islamica sui pagani di Mecca e il fallito assedio musulmano della citt\u00e0 di \u1e6c\u0101\u02beif.\nMentre le forze - senz'altro imponenti - dei pagani non sono quantificabili esattamente, i musulmani erano circa 10.000 (fra cui alcune trib\u00f9 convertitesi di recente), cui si devono aggiungere circa 2.000 appartenenti alla trib\u00f9 meccana dei B. Quray\u0161 superficialmente islamizzati.\nL'inizio del combattimento fu decisamente favorevole ai pagani e l'attacco dei Haw\u0101zin, condotti da Malik ibn \u02bfAwf al-Na\u1e63r\u012b, spazz\u00f2 abbastanza facilmente le linee musulmane, pressoch\u00e9 interamente formate dai Ban\u016b Sulaym, ma a salvare la giornata furono gli \"Ans\u0101r\" (gli Ausiliari medinesi del profeta) che seppero reagire con ordine allo sbandamento dell'esercito islamico, riportando con disciplina ed efficienza al combattimento e alla vittoria i combattenti musulmani.\nTra i caduti vi fu il grande poeta Durayd ibn al-Simma, eroico capo dei B. Ju\u0161am b. Mu\u02bf\u0101wiya che, ormai vecchio, era giunto in lettiga sul luogo di battaglia e che fu impietosamente ucciso dall'assai pi\u00f9 giovane Rab\u012b\u02bfa b. Rufay\u02bf, detto Ibn al-Dughunna, dei B. Sulaym.\nAlla fine dello scontro il bottino fu enorme: 6.000 fra donne e bambini - pi\u00f9 tardi riconsegnati ai rispettivi mariti e padri - nonch\u00e9 24\u00a0mila dromedari e 40.000 ovini (spartiti fra i vincitori nella localit\u00e0 vicina di Ji\u02bfr\u0101na) che le trib\u00f9 si erano portati dietro non potendo lasciarli in custodia ad alcuno nel recarsi al luogo dello scontro.\nAlcune donne, malgrado la raccomandazione contraria del profeta che sperava di indurre rapidamente alla resa e alla conversione forzosa i pagani sconfitti, furono ingravidate dai vincitori."}
{"id": "731723", "revid": "484362", "url": "https://it.wikipedia.org/wiki?curid=731723", "title": "Merideth Boswell", "text": "Per Stone ha creato le scenografie di \"Tra cielo e terra\", \"Gli intrighi del potere - Nixon\", \"U Turn - Inversione di marcia\" e \"Assassini nati - Natural Born Killers\". Ha lavorato anche a fianco di Ron Howard in \"Apollo 13\" e in film di successo al botteghino come \"Il grande Joe\" e \"Il Grinch\" con Jim Carrey."}
{"id": "731728", "revid": "767487", "url": "https://it.wikipedia.org/wiki?curid=731728", "title": "Chris Weber", "text": "Assieme ad Axl e Izzy, Weber scrisse molti dei brani degli Hollywood Rose tra cui \"Killing Time\", \"Anything Goes\", \"Rocker\" e \"Reckless Life\"; il secondo e il quarto di questi furono poi registrati dai Guns e inseriti rispettivamente negli album \"Appetite for Destruction\" e \"G N' R Lies\". Assieme a Stradlin, Weber compose anche la traccia \"Move to the City\", inserita anch'essa in \"G N' R Lies\" e nell'album live \"Live ?!*@ Like a Suicide\".\nNel 2004 Weber produsse l'album raccolta \"The Roots of Guns N' Roses\", che comprende cinque brani originali degli Hollywood Rose registrati nel gennaio 1984 assieme ad altri dieci brani remixati di cui cinque da Gilby Clarke, ex chitarrista dei Guns N' Roses, e cinque da Fred Coury, batterista dei Cinderella.\nAttualmente Weber \u00e8 chitarrista del gruppo U.P.O., formazione alternative metal nata nel 1998."}
{"id": "731729", "revid": "547034", "url": "https://it.wikipedia.org/wiki?curid=731729", "title": "Golden Globe 2004", "text": "La 61\u00aa edizione della cerimonia di premiazione di Golden Globe si \u00e8 tenuta il 25 gennaio 2004 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "731731", "revid": "709565", "url": "https://it.wikipedia.org/wiki?curid=731731", "title": "L'ultimo Samurai", "text": ""}
{"id": "731732", "revid": "339392", "url": "https://it.wikipedia.org/wiki?curid=731732", "title": "Kill Bill Vol. 1", "text": ""}
{"id": "731746", "revid": "254059", "url": "https://it.wikipedia.org/wiki?curid=731746", "title": "Montefeltrano II da Montefeltro", "text": "Biografia.\nPoche cose si conoscono di questo principe, perch\u00e9 la cronaca dell'epoca se ne \u00e8 poco occupata. Di certo si sa che egli seguiva la parte imperiale e militando al soldo di Filippo di Svevia, venisse inviato da questi in Sicilia per difenderla e nello stesso tempo per salvaguardare gli interessi della moglie.\nComp\u00ec lodevolmente il compito affidatogli, tanto che fu premiato non solo da Filippo ma anche da Federico II. Ebbe \"condotta di uomini d'arme\" e siccome in una singolare disputa scavalc\u00f2 il barone tedesco fu creato \"cavaliere\".\nMor\u00ec a poca distanza di tempo da papa Innocenzo IV, nel 1254.\nDiscendenza.\nMontefeltrano II lasci\u00f2 quattro figli:"}
{"id": "731747", "revid": "30610", "url": "https://it.wikipedia.org/wiki?curid=731747", "title": "Marcellino (generale romano)", "text": "Biografia.\nCarriera sotto Valentiniano III.\nMarcellino era amico di Flavio Ezio, \"magister militum\" dell'Imperatore romano Valentiniano III; quando Valentiniano assassin\u00f2 Ezio, nel 454, Marcellino si ritenne dispensato dall'essere fedele all'imperatore, ritagliandosi di fatto un dominio in Dalmazia, che tenne come \"comes rei militaris\" dell'Illyricum.\nDopo la morte di Valentiniano \u2014 anche se non \u00e8 chiaro se prima dell'elezione di Avito (455) o dopo la sua deposizione (456) \u2014 venne organizzato da Peonio un colpo di Stato per mettere Marcellino sul trono, che per\u00f2 non ebbe successo.\nMaggioriano e Libio Severo.\nQuando alla dignit\u00e0 imperiale venne eletto Maggioriano (457), Marcellino godette di una sorta di ufficializzazione: risale probabilmente a questa epoca il conferimento del titolo di \"Patricius Occidentis\". Sostenne l'imperatore nella sua lotta contro i Vandali: a capo di un contingente formato principalmente o esclusivamente di Goti, venne mandato a difendere la Sicilia dai barbari, probabilmente in occasione della offensiva contro i Vandali progettata da Maggioriano. Il piano prevedeva un attacco combinato al regno vandalo nell'Africa settentrionale, con Maggioriano che avrebbe dovuto muoversi dalla Spagna e Marcellino dalla Sicilia: la flotta romana sub\u00ec per\u00f2 una grave sconfitta, e l'imperatore venne assassinato dal \"magister militum\" Ricimero.\nAnche Marcellino si scontr\u00f2 con Ricimero: il potente comandante dell'esercito d'Occidente, utilizzando la propria notevole ricchezza, riusc\u00ec a corrompere i soldati barbarici di Marcellino, convincendoli ad abbandonare il loro generale; Marcellino, temendo per la propria vita, lasci\u00f2 la Sicilia senza difese e si ritir\u00f2 in Dalmazia (461 o 462).\nIl nuovo imperatore, Libio Severo, era in realt\u00e0 un pupazzo nelle mani di Ricimero: non venne quindi riconosciuto come tale da Marcellino e da Egidio, un altro generale provinciale semi-indipendente. Temendo che Marcellino marciasse contro di lui, Severo chiese all'imperatore d'Oriente, Leone I, di intervenire: Leone invi\u00f2 come ambasciatore Filarco, facendo desistere Marcellino dall'attacco. Questo episodio, per\u00f2, \u00e8 un segno della stretta collaborazione che si instaur\u00f2 tra Marcellino, che nominalmente era alle dipendenze dell'imperatore d'Occidente, e Leone, imperatore d'Oriente.\nNel 464 Marcellino combatt\u00e9 nuovamente in Sicilia, che liber\u00f2 dai Vandali. Nella primavera del 467, l'imperatore d'Oriente nomin\u00f2 Antemio imperatore d'Occidente, inviandolo da Costantinopoli in Italia accompagnato da un esercito comandato dal \"magister militum per Illyricum\" Marcellino e da altri \"comites\". Antemio fu proclamato imperatore al terzo o all'ottavo miglio da Roma, il 12 aprile. L'elezione di Antemio fu celebrata a Costantinopoli con un panegirico di Dioscoro. Verso la fine dello stesso anno, condusse un tentativo di invasione del Regno dei Vandali che fu infruttuoso a causa del maltempo, con la flotta di Marcellino costretta a tornare ai porti. Sembra che fosse stato promosso in questi anni anche a \"magister militum per Illyricum\".\nAntemio e Ricimero.\nNel 468 Marcellino venne insignito del titolo di patrizio, conferitogli da Antemio probabilmente per bilanciare il potere del \"magister militum\" Ricimero: mentre infatti in oriente esistevano due \"magistri militum praesentales\" (\"comandanti dell'esercito al servizio dell'imperatore\") di pari grado, in occidente era invalso l'uso di un solo \"magister utriusque militiae\"; Antemio avrebbe quindi introdotto l'uso orientale, allo scopo di controllare meglio Ricimero sottraendogli una parte del suo potere. Non \u00e8 noto il rango ottenuto da Marcellino sotto Antemio, ma dato che Ricimero era \"magister peditum\" (\"comandante della fanteria\"), \u00e8 ragionevole pensare che Marcellino fosse \"magister equitum\" (\"comandante della cavalleria\").\nNello stesso anno Marcellino partecip\u00f2 alla spedizione contro i Vandali, un'operazione coordinata tra l'imperatore d'occidente Antemio, quello d'oriente Leone I e Marcellino stesso. Marcellino si diresse in Sardegna, che strapp\u00f2 ai Vandali, e poi raggiunse in Sicilia il resto delle truppe, agli ordini di Basilisco. A causa dell'inettitudine del comandante supremo, la spedizione fall\u00ec, e Marcellino fugg\u00ec in Sicilia, dove venne assassinato da uno dei suoi capitani, forse per ordine di Ricimero, in agosto. Il re vandalo Genserico esult\u00f2 alla notizia, affermando che \"i Romani hanno tagliato la propria mano destra con la propria sinistra\": tale era infatti il timore che Genserico aveva di Marcellino, probabilmente il suo nemico pi\u00f9 pericoloso.\nGiudizi su Marcellino.\nMarcellino era un pagano, uno studioso e un amico di Sallustio, il filosofo cinico. Era un cultore della divinazione, avendo la reputazione di essere molto pratico di questa attivit\u00e0.\nEra un ottimo statista e generale, come testimoniato dalla sua capacit\u00e0 di mantenere per s\u00e9 una solida indipendenza in Illyricum, in un'epoca di grandi sconvolgimenti. Delle sue truppe si dice che fossero ben equipaggiate: questo \u00e8 un indizio importante per valutare le ragioni dei suoi successi militari, a maggior ragione in un'epoca di declino della qualit\u00e0 del materiale militare. Un altro tassello del suo potere fu la disponibilit\u00e0 di una flotta, di base a Salona: con questa pot\u00e9 minacciare di invadere l'Italia, e sempre questa flotta gli permise di conquistare la Sardegna e di difendere la Sicilia dai Vandali, anch'essi dotati di una flotta di rilievo. La sua efficienza militare fu dovuta anche al controllo che esercitava sulle fabbriche di armi della Dalmazia, sui cantieri navali di Salona e sulle miniere di piombo in Domavia e di ferro nella valle del Sava.\nGovern\u00f2 i suoi territori con equit\u00e0, forse trasmettendoli alla propria famiglia, in quanto Giulio Nepote, suo nipote, mantenne il titolo di Marcellino in Dalmazia, dove torn\u00f2 dopo essere stato sconfitto e costretto alla fuga da Flavio Oreste (475), per mantenere il titolo imperiale per cinque anni prima di essere assassinato."}
{"id": "731750", "revid": "1573940", "url": "https://it.wikipedia.org/wiki?curid=731750", "title": "Lycalopex culpaeus", "text": "Il culpeo (Lycalopex culpaeus ), noto anche come lare, \u00e8 un canide cerdocionino delle zone andine del Sudamerica. Dopo il crisocione, \u00e8 il secondo canide pi\u00f9 grande originario del continente, ed \u00e8 il pi\u00f9 grande delle licalopecie, canidi spesso erroneamente definiti \"volpi\", sebbene non siano strettamente imparentate con le volpi propriamente dette, essendo pi\u00f9 imparentate con i canidi lupini come i lupi e gli sciacalli. \nHa pelliccia grigio-rossastra, mento bianco, zampe rossastre e una striscia sul dorso che pu\u00f2 essere poco visibile. La dieta del culpeo comprende perlopi\u00f9 roditori, conigli, uccelli, rettili e, in quantit\u00e0 minori, sostanze vegetali e carogne. Se ne ha l'occasione, attacca anche le pecore, e per questo motivo viene spesso cacciato o avvelenato. In alcune regioni sta divenendo raro, ma in generale la specie non \u00e8 minacciata d'estinzione.\nIl culpeo fu in passato addomesticato nella terra del fuoco dai Selknam, cos\u00ec dando luce all'unica razza di cane non derivata dal lupo grigio, ma questa forma addomesticata fu sterminata dai coloni europei prima del 1919.\nEtimologia.\nIl nome \"culpeo\" deriva da \"culpem\", una parola mapudungun che significa \"pazzia\", siccome la specie ha la reputazione di esporsi ai cacciatori senza timore.\nTassonomia.\nEvoluzione.\nUn'analisi delle sequenze delle regioni HV1 e HV2 del DNA mitocondriale delle licalopecie rivel\u00f2 che il culpeo \u00e8 strettamente imparentato con la chilla, da cui si diversific\u00f2 circa 600,000-350,000 anni fa durante il Pleistocene medio-superiore, cos\u00ec rendendo ambedue specie le pi\u00f9 giovani tra le licalopecie.\nQuesto albero filogenetico \u00e8 basato su una filogenia proposta nel 2005 in base al genoma mitocondriale delle specie odierne, ma modificata per incorporare scoperte successive:\nSottospecie.\nDal 2005, la MSW riconosce sei sottospecie di culpeo:\nDescrizione.\nIl culpeo ha una lunghezza testa-corpo di 45-95 cm, una coda di 31-50 cm e un peso medio di 4-7,5 kg, sebbene esemplari particolarmente grandi possano raggiungere i 13 kg. I maschi sono generalmente pi\u00f9 lunghi e pesanti delle femmine. Ha il muso allungato, il cranio provvisto di piccole creste ossee e un mantello dalla colorazione assai varia: il dorso, infatti, \u00e8 grigio con strisce nere lungo la linea centrale; i fianchi e le zone laterali degli arti sono rossastri, mentre sui garretti appare una vistosa macchia bruno scura; i piedi sono chiari nella parte superiore; il margine della bocca \u00e8 bianco o grigio chiaro; la coda, infine, \u00e8 ornata da una macchia nera ed \u00e8 sempre nera all'estremit\u00e0.\nDistribuzione e habitat.\nL'areale della specie si estende dall'Ecuador e dal Per\u00f9 fino alle regioni meridionali della Patagonia e alla Terra del Fuoco. Alcune popolazioni vivono nelle regioni meridionali della Colombia. \u00c8 particolarmente numerosa lungo il versante occidentale delle Ande, dove abita le distese aperte e le foreste decidue. Alcune popolazioni sono presenti anche nelle regioni pi\u00f9 occidentali delle isole Falkland, dove sono stati introdotti dall'uomo.\nIl culpeo generalmente vive in territori desertici e montuosi, nelle boscaglie e nelle pianure aperte, come l'Altiplano.\nBiologia.\nIl culpeo \u00e8 un predatore opportunista che cattura una vasta gamma di prede. Si nutre soprattutto di roditori, lagomorfi (specialmente di conigli europei e lepri europee, introdotte dall'uomo) e, pi\u00f9 raramente, animali domestici e giovani guanaco. Svolge un ruolo ecologico importante, poich\u00e9 riduce notevolmente la popolazione dei conigli, introdotti nel 1915; si ritiene che proprio le popolazioni di questi animali abbiano permesso al culpeo di estendere il proprio areale dalle colline ai piedi delle Ande alle pianure della Patagonia. Talvolta, tuttavia, cattura anche agnelli appena nati. Sulla base di alcuni studi effettuati, sembrerebbe che il culpeo domini sugli altri predatori della regione, come chilla, gatti di monte, gatti delle pampas, grigioni e vari uccelli rapaci. L'areale della specie si sovrappone a quello del pi\u00f9 grande puma, ma la differenza di dimensioni fa s\u00ec che tra le due specie vi sia poca competizione.\nGeneralmente la stagione degli amori va da agosto a ottobre. Dopo un periodo di gestazione di 55-60 giorni, la femmina d\u00e0 alla luce, tra le rocce, una cucciolata composta da 2-5 piccoli.\nConservazione.\nGli allevatori considerano il culpeo una minaccia per i loro greggi di pecore, ma in realt\u00e0 gli attacchi rivolti verso gli ovini sono molto rari. Tuttavia, la specie viene ancora pesantemente cacciata e nei pressi delle regioni densamente popolate \u00e8 a rischio di estinzione. La IUCN, comunque, la classifica tra le specie a rischio minimo.\nRapporti coll'uomo.\nCaccia e utilizzo.\nFino ai primi anni novanta, la causa principale di mortalit\u00e0 era la caccia e la cattura per la pelliccia. Nel 1986, 2.100 pelli di culpeo e di chilla furono esportate dal Cile. In Argentina, una media di 4.600 pelli di culpeo furono esportate annualmente dal 1976 al 1982. Le esportazioni diminuirono a circa 1.000 tra il 1983 e il 1996, fino a diventare insignificanti dal 1997 in poi.\nNelle culture andine.\nContrariamente alla volpe rossa in Europa con cui viene spesso paragonato, il culpeo dispone d'un'immagine positiva nelle tradizioni dei popoli andini. Nelle tradizioni Quechua, il culpeo viene spesso invocato insieme al puma come protettore spirituale dei neonati. La sua mancanza di timore verso l'uomo ha fatto s\u00ec che venisse considerato un animale che oltrepassa i confini tra l'umanit\u00e0 e la natura. Svolge anche un ruolo nei riti di passaggio: un uomo, nominato \"ararihua\", diventa membro della comunit\u00e0 dopo aver protetto i raccolti dai culpeo. Gli \"ararihua\" tradizionalmente portavano pellicce di culpeo durante le loro veglie, assumendo cos\u00ec il potere dell'animale per meglio contrastarlo.\nAddomesticamento.\nSi sa tramite le analisi genetiche di peli rinvenuti nella terra del fuoco che i cani estinti dei Selknam derivarono dal culpeo. Il culpeo addomesticato, detto anche \"cane fuegino\", fu descritto nel 1883 dal Capitano Martial, capo della spedizione scientifica al Capo Horn, come un animale \"brutto\" simile a una volpe, con \"peli lunghi di color tenn\u00e9 e un muso appuntito\". Sebbene fossero inutili come cani da guardia, potrebbero essere stati utili nel cacciare le lontre. I cani fuegini furono sterminati prima del 1919, siccome erano minacce al bestiame dei missionari europei."}
{"id": "731757", "revid": "1610933", "url": "https://it.wikipedia.org/wiki?curid=731757", "title": "Culpeo", "text": ""}
{"id": "731758", "revid": "767487", "url": "https://it.wikipedia.org/wiki?curid=731758", "title": "Ritorno a Cold Mountain", "text": "Ritorno a Cold Mountain (\"Cold Mountain\") \u00e8 un film del 2003 diretto da Anthony Minghella.\nIl soggetto \u00e8 tratto dall'omonimo romanzo di Charles Frazier. La sceneggiatura \u00e8 dello stesso regista Minghella.\nTrama.\n20 maggio 1861. W.P. Inman Balis \u00e8 un giovane falegname di un piccolo villaggio di Cold Mountain, tra le foreste della Carolina del Nord. Un giorno, durante la costruzione di una cappella, incontra Ada Monroe, attraente e colta ragazza figlia del reverendo Monroe. Tra i due sboccia cos\u00ec un amore tenero e appassionato sino a quando Inman, allo scoppio della guerra di secessione, si ritrova costretto ad arruolarsi nell'esercito confederato e partire per il fronte. Ma, prima di unirsi alla sua unit\u00e0, il giovane fa appena in tempo a dare un bacio ad Ada, promettendole poi di scriverle delle lettere.\nTre anni pi\u00f9 tardi, la mattina del 30 luglio 1864, Inman e le truppe confederate sono in una trincea nei pressi di Petersburg, in Virginia, durante l'assedio di Petersburg. L'adolescente Oakley distribuisce alcune divise ai soldati mentre Inman legge le lettere inviate da Ada. Nel frattempo i genieri dell'esercito nordista piazzano circa 300 barili di polvere da sparo sotto le trincee. L'esplosione travolge le postazioni sudiste provocando molti morti. Inman, Oakley e altri superstiti, storditi dall'esplosione, si ritrovano circondati da una colonna di soldati nordisti e, mentre la battaglia infuria, Oakley viene ferito a morte con una baionetta. Inman riesce a soccorrere il giovane e la battaglia si conclude con la vittoria confederata. In un ospedale da campo, al termine del combattimento, Inman cerca di consolare Oakley, che muore poco dopo per le ferite ricevute, sotto gli occhi dello stesso Inman e di Stobrod Thewes, un violinista.\nLa notte successiva a Inman e al suo plotone viene affidato il compito di stanare alcuni superstiti nordisti intrappolati dietro le linee, ma nel corso dell'operazione militare altre truppe confederate uccidono accidentalmente diversi loro alleati e Inman viene gravemente ferito al collo dal fuoco incrociato. Ricoverato in ospedale e scampato miracolosamente alla morte, riceve una lettera da Ada, che lo supplica di tornare a Cold Mountain e smettere di combattere. Dopo aver recuperato fisicamente, il giovane, conscio della sconfitta ormai prossima del Sud, decide cos\u00ec di disertare per tornare dalla sua amata Ada. Nel frattempo a Cold Mountain, dopo la morte improvvisa del padre, Ada si trova completamente abbandonata, senza soldi, cibo e impreparata ad affrontare una vita autonoma, con una fattoria a Black Cove da mandare avanti senza aiuto. In suo soccorso giunge Ruby Thewes, un'eccentrica vagabonda decisa, ruvida ed energica. Nonostante l'inettitudine di Ada nel rimettere a posto l'insediamento, tra le due si instaurer\u00e0 un rapporto di amicizia molto profondo, che le cambier\u00e0 entrambe. Nel frattempo la ragazza, ancora profondamente innamorata di Inman e intenzionata a rinnovare la loro storia d'amore, trova il tempo di scrivere alcune lettere per lui con la speranza di incontrarlo di nuovo.\nUn giorno Ada va a casa di una sua amica, Sally Swanger, che le consiglia di guardare attraverso uno specchio il fondo del suo pozzo per vedere il futuro. \u00c8 una superstizione, ma lei sembra aver visto qualcosa. Durante il viaggio, Inman incontra un predicatore corrotto di nome Veasey che cerca di gettare in un fiume una sua schiava incinta di lui. Inman ferma il predicatore e lo lascia legato ad un palo perch\u00e9 affronti la giustizia della citt\u00e0. Esiliato dalla sua parrocchia, l'ex-reverendo raggiunge Inman ed insieme incontrano un giovane di nome Junior, che li ospita a casa della sua famiglia per la cena. Dopo la festa, quest'ultimo esce di casa e le donne della famiglia tentano di sedurre Veasey e Inman, in preda all'ubriachezza. Junior torna con una squadra di soldati confederati della Guardia Nazionale, incaricata di catturare i disertori, che fa prigionieri Inman e Veasey. Il mattino dopo, mentre i soldati della Guardia Nazionale tentano di nascondersi da una pattuglia di soldati nordisti, Veasey viene ucciso mentre Inman riesce a fuggire e, nella fuga, viene ospitato e curato da un'anziana eremita di nome Maddy. Intanto, Ada e Ruby incontrano Stobrod, padre di quest'ultima, anch'egli disertore, che riesce a riappacificarsi con la figlia. Ruby si innamora intanto di George, un giovane mandolinista amico di Stobrod.\nNel frattempo, Teague, il crudele capitano della Guardia Nazionale che ha come compito di scovare i disertori, uccide il marito e i figli di Sally, che si erano nascosti nella fattoria di famiglia, e tenta di strangolare con una corda Sally stessa. La donna sopravvive, ma le sue corde vocali vengono danneggiate e perde la voce. Continuando il viaggio di ritorno, Inman deve fermarsi in diversi posti, fra cui la casa di Sara, una giovanissima vedova e un neonato di nome Ethan. Il mattino seguente tre soldati nordisti giungono alla casa e Inman, per evitare la cattura, si nasconde. I tre yankee alla ricerca di cibo costringono la ragazza a indicargli dove trovarlo, lasciando il neonato al freddo. Quando due yankee riportano in casa la donna per stuprarla vengono aggrediti e uccisi da Inman, mentre il terzo, Bardolph, infastidito dalla violenza dei compagni e colto dalla compassione cercava di tenere il bambino al caldo. Inman affronta il terzo giovane uomo, ma non intende uccidere ancora e gli intima di andarsene, mentre questi volta le spalle e si sta incamminando Sara esce dalla casa col fucile e lo ammazza. Nel frattempo, mentre sono accampati, Stobrod, George e l'ingenuo suonatore di banjo Pangle ricevono la visita di Teague e della sua squadra. Pangle rivela involontariamente il luogo dove si rifugiano i disertori a cui Teague sta dando la caccia.\nGeorge \u00e8 per\u00f2 nascosto a pochi passi e assiste impotente all'esecuzione di Pangle e Stobrod. Fugge dalla scena del crimine e il mattino dopo informa dell'accaduto Ruby e Ada, che accorrono all'accampamento e trovano Pangle morto e Stobrod gravemente ferito ma ancora vivo. Ada aiuta Ruby a rimuovere il proiettile conficcato nella schiena di Strobrod e i tre decidono di rifugiarsi in un accampamento Cherokee abbandonato nei boschi per sfuggire alla furia di Teague e dei suoi uomini. Inman, mezzo morto di fame, riesce finalmente a tornare a casa; Ada, durante una battuta di caccia, non riconoscendolo gli intima di allontanarsi puntando il fucile, credendolo un militare della Guardia Nazionale. Dopodich\u00e9 lo riconosce e lo invita all'accampamento, dove quella notte fanno l'amore per la prima volta. Un paio di giorni dopo, Inman e Ada, insieme a Ruby e Stobrod, decidono di partire alla volta di Black Cove allo scopo di rifarsi una vita, ma Teague e la sua squadra li trovano e cercano di uccidere il giovane poich\u00e9 \u00e8 un disertore. Nella sparatoria che segue, Teague e i soldati vengono tutti uccisi da Inman, ma il tenente Bosie, uno dei sadici aiutanti del capitano, insegue quest'ultimo su una montagna e i due si sparano a vicenda, venendo entrambi feriti mortalmente. Ada, sentendo gli spari, accorre e trova Inman caduto a terra. Mentre l'uomo muore lentamente fra le sue braccia per la ferita allo stomaco, Ada si rende conto che nel pozzo aveva visto proprio la sua morte. Il giovane spira e lei, abbracciandolo, scoppia a piangere.\nSette anni pi\u00f9 tardi, Ada festeggia felicemente la Pasqua nella sua fattoria con i suoi cari. Ruby si \u00e8 sposata con George e ha avuto da lui due figli. Si scopre inoltre che Ada, dopo la notte d'amore con Inman, \u00e8 rimasta incinta e ha avuto da lui una bambina di nome Grace.\nProduzione.\nIl film fu girato tra Stati Uniti e Romania, in un periodo di circa quattro mesi (a partire tra il 15 luglio e il 22 novembre 2002)."}
{"id": "731767", "revid": "767487", "url": "https://it.wikipedia.org/wiki?curid=731767", "title": "Turista per caso", "text": "Turista per caso (\"The Accidental Tourist\") \u00e8 un film del 1988 diretto da Lawrence Kasdan, tratto dall'omonimo romanzo di Anne Tyler. Ha ricevuto quattro candidature ai Premi Oscar, compresa quella per il miglior film, vincendo il premio per la miglior attrice non protagonista con Geena Davis.\nTrama.\nMacon \u00e8 uno scrittore che si occupa di guide turistiche. \u00c8 sposato con Sarah da diversi anni ma il loro matrimonio \u00e8 stato sconvolto dalla morte del figlio dodicenne, avvenuta un anno prima. Sarah chiede il divorzio e Macon non riesce a convincerla del contrario. In partenza per l'ennesimo viaggio, Macon affida il suo cane a una pensione per animali dove conosce Muriel, la proprietaria, che si invaghisce di lui e inizia subito a corteggiarlo.\nUn anno dopo, Macon vive con Muriel e suo figlio Alex. L'ex-moglie Sarah ha elaborato il lutto per la perdita del figlio, almeno in parte, e si riavvicina a Macon, il quale non sa resistere all'idea che tutto possa tornare nella routine precedente: l'uomo lascia Muriel e ritorna con Sarah. Muriel decide di seguire Macon a Parigi, a sua insaputa. Lo scrittore cerca di sottrarsi goffamente al corteggiamento di Muriel ma senza successo. Una mattina, per un movimento brusco, si ritrova con la schiena bloccata: arriva in suo soccorso Sarah, che ha gi\u00e0 riassunto il compito di organizzargli la vita, la quale incontra per caso Muriel, scesa nello stesso hotel.\nMacon le assicura di aver interrotto la relazione con Muriel e che era stata lei a seguirlo a sua insaputa. Sarah e Macon dormono assieme nella stanza d'hotel. Al risveglio Macon dice a Sarah che ha capito che lei non ha pi\u00f9 bisogno di lui, mentre lui ha bisogno di Muriel. Macon lascia l'hotel in taxi per raggiungere l'aeroporto, e incontra Muriel che stava anche lei lasciando l'albergo. Fa fermare il tassista e gli chiede di fare salire la giovane."}
{"id": "731769", "revid": "29863", "url": "https://it.wikipedia.org/wiki?curid=731769", "title": "409 in your coffeemaker", "text": ""}
{"id": "731778", "revid": "1745361", "url": "https://it.wikipedia.org/wiki?curid=731778", "title": "Sceneggiatura", "text": "La sceneggiatura \u00e8 un testo strutturato in titolo di scena, descrizione e dialoghi; esso \u00e8 destinato ad essere girato o filmato, per diventare quindi un film. Costituisce il primo e fondamentale passo nella realizzazione di tutte le opere cinematografiche, di fiction televisive e anche di videogiochi. Lo sceneggiatore \u00e8 l'autore che lo scrive.\nSceneggiatura e testo teatrale.\nAd un primo sguardo, una sceneggiatura non differisce molto da un testo teatrale. Anche nella sceneggiatura vengono riportati i dialoghi dei personaggi, con alcune indicazioni di recitazione, e vengono descritte le azioni e gli ambienti in cui si svolge l'azione. Si tratta per\u00f2 di due fenomeni diversi: la sceneggiatura \u00e8 la scrittura che precede la realizzazione del film, mentre il testo teatrale \u00e8 detto drammaturgia, che si traduce poi in copione o scrittura scenica. Talvolta \u00e8 possibile trovare nelle sceneggiature anche alcune indicazioni sui movimenti che la macchina da presa dovrebbe fare, ad esempio riprendere l'attore in primo piano (ovvero da vicino, inquadrandone solo il volto) o in campo lungo (ovvero da lontano). Ma solitamente queste scelte vengono lasciate al regista. La sceneggiatura contenente le indicazioni di regia viene denominata sceneggiatura di ferro, e solitamente viene elaborata dal regista.\n\"Una sceneggiatura \u00e8 una storia con un dialogo e descrizioni, in un contesto di struttura drammatica e soprattutto una storia raccontata per immagini. [...] Un romanzo \u00e8 diverso. Di solito ha come punti fermi la vita interiore del protagonista e i suoi pensieri; i sentimenti, le emozioni e i ricordi prendono il posto dell'azione drammatica. [...] Anche una commedia \u00e8 diversa. Una commedia \u00e8 raccontata col dialogo, con le parole: l'azione viene rappresentata sul palcoscenicoseguendo il linguaggio dell'azione drammatica. I personaggi parlano di s\u00e8, o dei propri ricordi o dei fatti della loro vita. Una commedia \u00e8 raccontata con le parole.\" \nUn testo teatrale pu\u00f2 conoscere una quantit\u00e0 praticamente illimitata di rappresentazioni, molto diverse l'una dall'altra: due messe in scena dello stesso dramma di Shakespeare possono arrivare a sembrare due storie completamente differenti. Che invece dalla stessa sceneggiatura siano realizzati due film diversi \u00e8 un fatto che non si \u00e8 praticamente mai verificato. Non \u00e8 difficile trovare in libreria le sceneggiature di, ad esempio, Woody Allen, Peter Jackson, Pedro Almod\u00f3var o Quentin Tarantino, che oltre ad essere registi sono anche sceneggiatori.\nLa sceneggiatura \u00e8 un progetto, e ha il solo valore del progetto, che per essere sviluppato e compiuto avr\u00e0 bisogno dell'apporto di altri linguaggi. Ma come ogni progetto, contiene gli elementi fondamentali che ne decreteranno il successo o l'insuccesso. La storia \u00e8 una responsabilit\u00e0 dello sceneggiatore e senza una buona storia \u00e8 difficile fare un buon film.\nLa figura dello sceneggiatore nel cinema.\nLa figura dello sceneggiatore \u00e8 emblematica nel campo cinematografico. Per prima cosa bisogna distinguere autore, sceneggiatore e regista: il regista prende decisioni tecniche, ma anche a livello visuale.\nNel corso della storia del cinema si \u00e8 iniziato a dare molta pi\u00f9 importanza alla figura del regista, a scapito di quella dello sceneggiatore. Molti registi, come Alfred Hitchcock e Frank Capra, per\u00f2, hanno collaborato a lungo con sceneggiatori di professione, e non hanno scritto di loro pugno ogni sceneggiatura.\nUn giorno Robert Riskin, stanco di sentire parlare del famoso \"Capra's touch\" invi\u00f2 a Capra 120 pagine bianche con scritto: \u00abMetti il tuo famoso tocco su questo! (\"Put the Capra touch on that!\")\u00bb.\nQuesto aneddoto permette di riflettere ancora di pi\u00f9 a proposito della difficile questione sull'autore del film.\nA turbare ancora di pi\u00f9 nacque presto la figura del regista-sceneggiatore, come Quentin Tarantino, Woody Allen e Christopher Nolan.\nScrittura della sceneggiatura.\nLe sceneggiature possono nascere da idee originali e, in questo caso, vengono denominate \"sceneggiature originali\", oppure possono essere basate su romanzi, testi teatrali o addirittura su altre sceneggiature e in quest'ultimo caso, trattandosi di adattamenti cinematografici, prendono il nome di \"sceneggiature non originali\". In ognuno di questi casi, la scrittura della sceneggiatura segue le seguenti fasi di sviluppo:\nIl soggetto \u00e8 un'esposizione chiara e piuttosto breve della storia (1-5 pagine). Il trattamento \u00e8 invece una narrazione pi\u00f9 ampia che pu\u00f2 assomigliare ad un racconto letterario, con descrizioni di luoghi, motivazioni psicologiche dei personaggi e qualche indicazione di dialogo. La scaletta \u00e8 la sequenza \"tecnica\" delle scene, con una brevissima descrizione di quanto accade in ognuna di esse; serve a mettere in evidenza il ritmo e la progressione della storia e le eventuali falle da correggere. Il prodotto finale, ovvero la sceneggiatura completa di un lungometraggio, supera di norma le 100 pagine.\nQuando la sceneggiatura \u00e8 basata su un romanzo, molto spesso lo si riscrive completamente e in ogni caso si deve necessariamente operare una ristrutturazione della storia. Il romanzo utilizza una modalit\u00e0 di racconto che non pu\u00f2 essere trasposta nella sceneggiatura cos\u00ec com'\u00e8, per via della diversa durata e del diverso meccanismo di fruizione dell'opera.\nNei film viene talvolta realizzato anche uno storyboard, ovvero una serie di disegni che anticipano alcune inquadrature, cos\u00ec come dovranno apparire sullo schermo. Lo storyboard in realt\u00e0 viene realizzato da un disegnatore, quando lo sceneggiatore ha consegnato il lavoro e sta probabilmente scrivendo qualcos'altro. \u00c8 uno strumento pratico che serve al regista e alla produzione per lavorare meglio sul set, preparando solo quello che effettivamente verr\u00e0 inquadrato, specialmente nelle scene molto complesse; serve a dare un'idea univoca a tutti i componenti della \"troupe\" (ovvero il gruppo di persone presenti sul set) di come dovr\u00e0 venire la scena.\nUna forma particolare di sceneggiatura \u00e8 quella desunta, che \u00e8 una trascrizione integrale del film ad opera normalmente di cinefili o studiosi. Essa non ha niente a che fare con la produzione del film, ma solo con una sua possibile analisi critica.\nLayout delle sceneggiature.\nSul piano della formattazione della pagina, esistono tre diversi modelli:\nNel primo modello, all'italiana, il testo \u00e8 diviso in due parti disposte longitudinalmente: a sinistra c'\u00e8 la parte descrittiva, ovvero le didascalie, a destra compaiono i dialoghi dei personaggi; quindi la pagina \u00e8 come divisa in due colonne. Inoltre si cambia pagina ad ogni cambio scena.\nLa sceneggiatura all'americana, invece, dispone sia le didascalie sia i dialoghi nella parte centrale del foglio; le didascalie ne occupano tutta la larghezza, mentre i dialoghi vengono disposti al centro, incorporati in un margine ridotto.\nIl modello alla francese si sintetizza in una via di mezzo tra gli altri due (disponendo in alto al centro una parte descrittiva e in basso a destra la parte coi dialoghi). \u00c8 comunque il meno usato dei tre.\nLa sceneggiatura all'italiana \u00e8 comoda perch\u00e9 cambiando pagina ad ogni scena rende lo \"spoglio della sceneggiatura\" molto semplice: permette, cio\u00e8, di aggregare le varie scene in unit\u00e0 di luogo, in modo da massimizzare le riprese. Tutte le sceneggiature del cinema italiano degli anni quaranta e dei decenni successivi hanno questa formattazione. La sceneggiatura all'italiana \u00e8 caduta in disuso, sostituita da quella all'americana. Tuttavia il modello sopravvive nel mondo delle serie televisive ed in tale ambito si \u00e8 affermato anche all'estero.\nOggi, per\u00f2, il layout pi\u00f9 utilizzato \u00e8 proprio quello all'americana, che offre una migliore leggibilit\u00e0. Esistono dei programmi appositi per il layout americano che rendono agevole la videoscrittura e che sono anche in grado di calcolare la durata in minuti di ogni singola scena e dell'intera sceneggiatura. Inoltre il computer \u00e8 in grado di compiere il lavoro di spoglio in automatico.\nNel modello americano il font obbligatorio \u00e8 il Courier corpo 12. I nomi dei personaggi e le intestazioni delle scene vengono scritti tutti in maiuscolo. Nell'intestazione bisogna scrivere il luogo nel quale la scena \u00e8 ambientata, se si svolge in esterni (all'aria aperta) o in interni (in un qualunque ambiente chiuso) e alla luce di giorno oppure di notte. Le didascalie sono tendenzialmente prive di orpelli letterari e tendono a descrivere ambienti e azioni in modo chiaro e sintetico.\nIl layout della sceneggiatura rappresenta, per\u00f2, un solo aspetto del \"Formato\" che ne comprende anche altri. I programmi esistenti per computer possono, comunque, solo aiutare chi conosce gi\u00e0 le scelte di formato che vanno fatte. (Vedi: Il formato di sceneggiatura).\nIl formato di sceneggiatura.\nIl formato di una sceneggiatura \u00e8 un insieme delle convenzioni che aiutano lo sceneggiatore a trasmettere al produttore \u2018l'immagine possibilmente pi\u00f9 suggestiva di un film, espressa in parole scritte. Il formato viene applicato innanzitutto per aumentare la trasparenza e comprensione della sceneggiatura. Il formato comprende tutti gli elementi che sono formalizzati nella sceneggiatura, ovvero non appartenenti al soggetto come tale. La nozione \u201cformato\u201d comprende quindi i tre seguenti argomenti:\n(1) La conformit\u00e0 dei caratteri, degli spazi tra le linee e delle dimensioni della composizione. Da questo risulta la seguente dipendenza: una pagina del testo scritto corrisponde ad un minuto della proiezione di un film. A differenza degli standard americani, dove \u00e8 obbligatorio il carattere Courier 12 e il formato della carta \"US-letter\", in Europa i fogli hanno formato A4 ed i caratteri sono diversi.\n(2) Lo schema grafico, il cosiddetto layout, ovvero il modo di introdurre e disporre diversi elementi della sceneggiatura (dialogo, intestazioni delle scene, \"parentheticals, transitions\", ecc.).\nIl layout moderno della sceneggiatura risale ancora all'epoca della nascita dei primi film sonori. Negli studi cinematografici venivano create allora le unit\u00e0 separate, dedicate alla elaborazione del dialogo e del soggetto. Tali unit\u00e0 erano diverse dal punto di vista della schematizzazione degli elementi introdotti. Fino ad oggi, questo aiutava gli attori a distinguere tra il parlato e le azioni da fare. Anche dal punto di vista del layout il sistema europeo non \u00e8 uniforme (vedi Layout delle sceneggiature: il metodo italiano, il metodo francese).\n(3) La grammatica tipica per la sceneggiatura, usata dagli sceneggiatori. Tale grammatica va vista sotto due aspetti:\n(3.1.) Lo stile \u2018manifestante\u2019 \"(\u2018manifestation oriented style\u2019)\", ovvero l'uso delle espressioni limitate in gran parte a presentare in modo chiaro e sintetico ci\u00f2 che si potr\u00e0 ascoltare e vedere sullo schermo. Tuttavia, questo stile lascia allo sceneggiatore la massima libert\u00e0 di mostrare un'ampia gamma di soluzioni cinematografiche.\n(3.2.) La codificazione, che si vede nelle modifiche delle convenzioni comuni della narrazione. Per esempio: senza interrompere la fluidit\u00e0 della narrazione, si sottolineano gli oggetti o le fonti acustiche importanti nel corso dell'azione; si fa distinzione tra chi parla fuori campo \"(in off)\" e chi ha il ruolo del narratore, ecc.\nInfatti, la grammatica specifica della sceneggiatura si usa da quando esistono le sceneggiature, ma negli Stati Uniti essa ha preso importanza quando gli sceneggiatori non avevano pi\u00f9 la garanzia di vendere le loro opere all'interno del sistema degli studi cinematografici. Adesso, per vendere la sceneggiatura, lo sceneggiatore deve usare lo stile \u2018manifestante\u2019, cio\u00e8 il \"\u2018manifestation oriented style\u2019\" \u2013 che facilita la trasmissione della trama e del modo attraente in cui viene narrata.\nDate le condizioni differenti del mercato dell'industria del film, in vari paesi il formato della sceneggiatura ha una priorit\u00e0 diversa a seconda degli eventuali clienti.\nBibliografia.\nTestimonianze"}
{"id": "731780", "revid": "1516566", "url": "https://it.wikipedia.org/wiki?curid=731780", "title": "Duderstadt", "text": "Duderstadt \u00e8 una citt\u00e0 di abitanti della Bassa Sassonia, in Germania.\nAppartiene al circondario di Gottinga.\nDuderstadt possiede lo \"status\" di \"Comune indipendente\" (\"Selbst\u00e4ndige Gemeinde\").\nGalleria d'immagini.\n&lt;br&gt;"}
{"id": "731783", "revid": "12420", "url": "https://it.wikipedia.org/wiki?curid=731783", "title": "Polka a saltini", "text": ""}
{"id": "731790", "revid": "767487", "url": "https://it.wikipedia.org/wiki?curid=731790", "title": "A casa nostra (film 2006)", "text": "A casa nostra \u00e8 un film del 2006 diretto da Francesca Comencini.\nPresentato in concorso a CINEMA. Festa Internazionale di Roma 2006, \u00e8 uscito nelle sale italiane il 3 novembre 2006.\nTrama.\nIn una fredda e grigia Milano il banchiere Ugo organizza un'operazione illecita con l'aiuto di un politico senza scrupoli. Rita, capitano della Guardia di Finanza, indaga sugli affari sporchi di Ugo. Rita ha un giovane fidanzato, Matteo, che rifugge dalle responsabilit\u00e0. Elodie, aspirante modella ed amante di Ugo, lo tradisce con Gerry, il commesso di un supermercato. Ugo va ad un congresso con Elodie e l\u00ec prima ha con lei un rapporto sessuale e poi la lascia. Avendo fatto pedinare Gerry, Ugo lo costringe a fargli da prestanome in operazioni sporche minacciandolo di far sapere della sua tresca con Elodie. Di fronte al denaro che vede circolare Gerry resta affascinato e si illude di poter cambiare vita, nonostante la moglie lo metta in guardia dai facili guadagni.\nFrattanto Bianca, prostituta rumena incinta si innamora di Otello, uno dei suoi clienti, benzinaio con obbligo di firma per aver ucciso quindici anni prima una donna. Quando Bianca viene trovata in coma irreversibile ai bordi di una strada, Otello non avr\u00e0 alibi e Rita lo arresta.\nLa moglie del potente Ugo non pu\u00f2 avere figli, e ne soffre al punto di acquistare di nascosto tutine da neonato; tramite Gerry, Ugo acquisisce dal protettore rumeno di Bianca il diritto di reclamare come proprio il figlio di Bianca, tenuta in vita da un respiratore. Mentre si scopre che l'assassino della prostituta \u00e8 un diciassettenne, che l'ha uccisa durante una rapina finita male, Bianca d\u00e0 alla luce una bambina prima che le venga staccata la spina.\nLa sua vicina di stanza \u00e8 la madre del fidanzato di Rita, in rianimazione per un infarto. Otello, scagionato, propone alla sorella di Bianca di andare a vivere con lui, il di lei figlio Nicolas e la neonata. Su suggerimento di Rita, l'ospedale costringe Ugo a sottoporsi a un esame genetico che dimostrer\u00e0 come lui non possa essere il padre naturale.\nAll'uscita dall'ospedale Niguarda tutto si risolve coralmente. Ugo rientra mesto in auto, Gerry, arrivato a prelevare la moglie infermiera che ha assistito Bianca fino alla fine, viene arrestato da una squadra della Finanza. La madre del fidanzato di Rita esce dal ricovero accompagnata da figlio e marito. Elodie si rifornisce di psicofarmaci da un infermiere compiacente.\nUna Milano dalla fotografia cupa, vite frammentarie, solitudini parallele che non si incroceranno mai, il denaro come mezzo per acquistare oggetti, sentimenti, vite, favori, potere. Ma, nel finale provvisorio, Otello e Rita, l'amore e la giustizia, ottengono un parziale riscatto.\nAccoglienza.\nIncassi.\nIl film ha incassato 866,000 euro."}
{"id": "731792", "revid": "1223843", "url": "https://it.wikipedia.org/wiki?curid=731792", "title": "I vespri siciliani", "text": "I vespri siciliani (titolo originale: Les v\u00eapres siciliennes) \u00e8 un grand op\u00e9ra in francese di Giuseppe Verdi. \nDebutt\u00f2 all'Op\u00e9ra di Parigi il 13 giugno 1855.\nPer il libretto di Eug\u00e8ne Scribe e Charles Duveyrier, ispirato alla vicenda storica dei Vespri siciliani, Scribe risistem\u00f2 quello che aveva scritto per \"Le duc d'Albe\", offerto prima ad Hal\u00e9vy e poi a Donizetti.\nInterpreti originali.\nGli interpreti e gli artisti coinvolti nel successo della prima furono i seguenti.(nella terza colonna gli interpreti della prima in italiano, il 26 dicembre 1855 al Teatro Regio di Parma, con il titolo censurato \"Giovanna de Guzman\", nella versione di Arnaldo Fusinato):\nCensura.\nLa censura allora vigente in Italia annull\u00f2 l'effetto patriottico dell'opera: nella prima rappresentazione italiana l'opera fu ribattezzata \"Giovanna di Guzman\", e l'azione spostata in Portogallo, su libretto di Ettore Caimi; al Teatro San Carlo, l'opera fu rappresentata con il titolo di \"Batilde di Turenna\".\nTrama.\nAtto I.\nL'azione si svolge nel 1282. Mentre i soldati francesi invasori festeggiano in una piazza di Palermo, Elena, duchessa e sorella del duca Federico d'Austria, dichiara espressamente il desiderio di vendicare il fratello, giustiziato l'anno prima. I soldati francesi, per sfregio, la invitano a cantare una canzone siciliana, ed Elena canta un'aria che incita alla rivolta i siciliani. Sta per scoppiare una sommossa, ma l'arrivo del governatore Monforte atterrisce i siciliani. &lt;br&gt; In quel momento Elena viene raggiunta da Arrigo, giovane siciliano arrestato su ordine di Monforte, ma, inaspettatamente, liberato dal tribunale: anche il giovane esprime il suo odio per il governatore, senza riconoscere Monforte ancora accanto a loro, il quale si svela. Monforte ordina di rimanere solo con il ragazzo, verso cui dimostra uno strano interesse, chiede al giovane informazioni sulla sua vita e sulla sua carriera militare; il francese offre ad Arrigo di diventare ufficiale dell'esercito, ma giovane rifiuta inorridito, e sprezza l'ordine del governatore di star lontano da Elena e dai ribelli siciliani.\nAtto II.\nGiovanni da Procida, patriota siciliano, \u00e8 appena sbarcato dopo tre anni di assenza, in cerca di alleati contro la Francia per la liberazione della Sicilia. Viene raggiunto dai suoi fedeli alleati, tra i quali Elena ed Arrigo, che discutono con Procida sul modo con cui indurre i Siciliani alla rivolta. &lt;br&gt;Arrigo rivela il proprio amore ad Elena, la quale confessa di ricambiarlo, ma la donna lo esorta a compiere dapprima la vendetta del fratello. Appaiono i soldati di Monforte che riportano ad Arrigo l'invito di Monforte per al festino che si svolger\u00e0 la sera stessa nel suo palazzo; di fronte al rifiuto del ragazzo, i soldati lo portano con la forza dal governatore.&lt;br&gt;\nNel frattempo, si stanno svolgendo i festeggiamenti per il matrimonio di dodici coppie siciliane, tra cui Ninetta, dama di compagnia di Elena; i soldati francesi osservano le ragazze, e, istigati da Procida che cerca in tutti i modi un pretesto per smuovere i cuori impauriti dei siciliani, assaltano il banchetto rapendo le spose. Il popolo siciliano, infuriato e ferito nell'onore, viene spronato da Elena e Procida alla vendetta, mentre da lontano riecheggiano le voci degli invitati al festino di Monforte.\nAtto III.\nNel suo palazzo, Monforte rilegge una lettera inviatagli da una donna siciliana: costei, rapita e violentata da lui, gli aveva dato un figlio cui, una volta liberata, gli aveva sempre negato di rivedere. Anni dopo, la donna in una lettera gli riscrive, chiedendogli la grazia per il figlio e svelandogli la sua identi\u00e0: Arrigo, il prigioniero. Monforte, turbato, spera di poter ritrovare in Arrigo l'affetto filiale che gli \u00e8 sempre mancato: tuttavia il giovane, portato al suo cospetto e informato delle sue origini, si dimostra tutt'altro che entusiasta di scoprire l'identit\u00e0 del padre, conscio di aver perso per sempre l'amore dell'amata.\n&lt;br&gt;\nDurante la festa, nel quale viene allestito un sontuoso balletto, Arrigo si imbatte in Elena e Procida, mascherati tra gli ospiti, che gli confidano che Monforte verr\u00e0 ucciso seduta stante, mentre fuori \u00e8 gi\u00e0 pronta la rivolta. Arrigo, inorridito, mentre Elena si avventa sul governatore, la disarma per difendere il padre. I cospiratori rimangono attoniti per il tradimento di Arrigo. Elena e Procida vengono rinchiusi in prigione, mentre Monforte e i francesi irridono al dolore dei siciliani ed esultano per l'eroismo di Arrigo.\nAtto IV.\nIn carcere, Arrigo ha ottenuto il permesso dal padre di vedere per l'ultima volta Elena. La donna, convocata, gli rinfaccia il tradimento, ma cambia atteggiamento quando Arrigo gli rivela il motivo del suo gesto. Nel frattempo, Procida in carcere riceve la notizia che una nave mandata dal Re d'Aragona, alleato dei siciliani e nemico dei francesi, \u00e8 in prossimit\u00e0 del porto di Palermo, pronta a dare manforte alla ribellione. &lt;br&gt;\nIl momento dell'esecuzione di Elena, Procida e dei siciliani cospiratori si avvicina. Arrigo supplica Monforte di non ucciderli: il padre cede, a patto che Arrigo lo chiami \"padre\". Arrigo si arrende, e Monforte non solo grazia tutti i condannati, ma gli concede di sposare l'amata Elena: la donna, dubbiosa, per rifiutare, ma Procida, approfittando della situazione favorevole, le intima di tacere.\nAtto V.\nTutto \u00e8 pronto per il matrimonio. Nel giardino del palazzo di Monforte, Elena riceve un'altra visita di Procida, che la informa che la sommossa scoppier\u00e0 durante la funzione religiosa. La donna, sconvolta, si oppone, divisa tra l'amore della patria e quello verso Arrigo, ma non riesce ad impedire lo svolgimento del piano.&lt;br&gt;\nGiunto Arrigo, Elena, pur di annullare le nozze e quindi il compimento della strage, finge di voler rinunciare al matrimonio rinfacciandogli la morte del fratello Federico. L'uomo, disperato, si rivolge al padre che sopraggiunge: Monforte ordina lo svolgimento delle nozze, proprio nel momento in cui la campana del vespro suona, segno dell'inizio della sommossa. Il giardino viene invaso dai siciliani, che si scagliano sui francesi."}
{"id": "731793", "revid": "8596", "url": "https://it.wikipedia.org/wiki?curid=731793", "title": "Cold Mountain", "text": ""}
{"id": "731804", "revid": "125881703", "url": "https://it.wikipedia.org/wiki?curid=731804", "title": "Boogie Nights - L'altra Hollywood", "text": "Boogie Nights - L'altra Hollywood (\"Boogie Nights\") \u00e8 un film del 1997 scritto e diretto da Paul Thomas Anderson, con Mark Wahlberg, Burt Reynolds, Julianne Moore, Heather Graham, John C. Reilly e Philip Seymour Hoffman.\nLa pellicola narra l'ascesa e il declino di un giovane attore pornografico nella California tra gli anni settanta e i primi anni ottanta. Nonostante la storia sia fittizia, il film si ispira a vicende realmente vissute da diversi attori pornografici dell'epoca, in particolar modo dal celebre John Holmes (che \u00e8 menzionato dallo stesso protagonista in una scena del film).\nTrama.\nSan Fernando Valley, 1977. Eddie Adams, lavapiatti diciassettenne, viene avvicinato dal regista pornografico Jack Horner, che \u00e8 venuto a sapere da Maurice, proprietario del locale dove lavora Eddie, della prestanza fisica del ragazzo. Il giovane, infatti, spesso s'arrotonda lo stipendio facendosi pagare per sfoggiare il suo pene dalle dimensioni decisamente fuori dal comune (33\u00a0cm di lunghezza) o per masturbarsi dinanzi al pagante, dichiarando di non avere problemi a farlo 2 o 3 volte per sera. Horner capisce di poter sfruttare la situazione e Eddie, dopo l'ennesima lite con la madre alcolizzata, scappa di casa, deciso a tentare la strada della celebrit\u00e0 nella pornografia. Si presenta quindi a casa di Jack, dove il regista gli illustra il suo progetto: elevare il suo mestiere a una forma d'arte, facendo film \"veri\", con una trama che coinvolga lo spettatore fino alla fine della storia.\nIl giovane fa ben presto la conoscenza della troupe che gravita attorno alla figura di Jack, composta dagli attori Buck Swope, cowboy afro-americano con la passione per l'elettronica, Reed Rothchild, il classico simpaticone (e con il quale Eddie instaurer\u00e0 una sincera amicizia) col pallino dei giochi di prestigio, la disinibita Rollergirl, il \"cioccolatino fondente\" Becky Barnett e Amber Waves, divorziata e con un figlio, schiava della droga. Il cast tecnico \u00e8 invece composto dal frustrato Little Bill, l'aiuto-regista di Jack, dal direttore della fotografia Kurt Longjohn e dal timido e represso omosessuale Scotty J., il tecnico del suono.\nEddie inizia a frequentare le feste che si tengono nella villa di Horner e a conoscere la gente che conta. Su consiglio del produttore dei film di Horner, noto come il \"Colonnello\", Eddie decide di adottare uno pseudonimo che faccia colpo e sceglie \"Dirk Diggler\". L'esordio di Dirk davanti alla macchina da presa \u00e8 fenomenale: gli bastano due soli film per diventare uno dei pornoattori pi\u00f9 noti. \u00c8 il 1978 e la serie porno-poliziesca imperniata sul personaggio di \"Brock Landers\", di cui Dirk \u00e8 protagonista e co-ideatore assieme allo stesso Horner, ottiene grande successo e la fama e i soldi aumentano sempre pi\u00f9.\nAlla festa di Capodanno del 1980, nella villa di Horner, il produttore Floyd Gondolli gli parla delle strategie future: la cinematografia pornografica \u00e8 in declino, il futuro \u00e8 nelle videocassette, meno costose della pellicola e capaci di coprire una fetta pi\u00f9 ampia di pubblico, ma a Jack il progetto non piace e se ne tira fuori. A fine serata Little Bill, esasperato dai continui tradimenti della moglie, che non si faceva scrupoli ad intrattenersi in amplessi con i suoi amanti occasionali anche in pubblico, la uccide mentre \u00e8 appartata con un suo amante in una delle stanze della villa, per poi suicidarsi proprio davanti a tutti gli invitati.\nAnche se all'alba del nuovo decennio la fama di Dirk sembra resistere, le cose iniziano a cambiare: il \"Colonnello\" viene arrestato per pedopornografia e Jack scopre un nuovo giovane promettente che rischia di offuscare Dirk, ormai sempre pi\u00f9 instabile e poco affidabile durante le riprese a causa della sua sempre pi\u00f9 dispendiosa dipendenza dalla cocaina. La situazione degenera quando Dirk, che comincia ad avere seri problemi a mantenere un'erezione, pretende da Jack di iniziare a girare una scena, dato che ha un'erezione, mentre la troupe ha ancora bisogno di una ventina di minuti. La discussione fra Jack e Dirk degenera, anche a causa del forte stato alterato del giovane a causa d'una dose massiccia di coca assunta poco prima, ed il regista lo licenzia in tronco, cacciandolo dal set.\n\u00c8 l'inizio della parabola discendente: Dirk e Reed, tiratisi fuori dal mondo del porno, cercano di intraprendere un'improbabile carriera da musicisti, finendo per\u00f2 per sperperare inutilmente le proprie finanze; Amber e Rollergirl sfogano le loro frustrazioni, la custodia negata del figlio per una e l'impossibilit\u00e0 di completare il college e ricucire i rapporti con la famiglia e gli amici per l'altra, nello sfrenato abuso di droghe; Buck tenta senza successo di ottenere un prestito bancario per aprire un suo negozio di Hi-Fi; e infine Jack, che si trova ormai costretto a girare su cassetta e a mettere da parte il suo sogno di dare una dignit\u00e0 artistica al cinema a luci rosse.\nNel dicembre del 1983 le cose sembrano toccare il fondo. Amber si vede negare definitivamente la possibilit\u00e0 di vedere il figlio, poich\u00e9 l\u2019ex marito la fa riconoscere dal giudice come persona irresponsabile, a causa del suo lavoro e della tossicodipendenza. Jack e Rollergirl girano una nuova serie pornografica, dove a bordo di una limousine abbordano giovani ragazzi sconosciuti da riprendere mentre fanno sesso con la stessa Rollergirl. Uno dei ragazzi si rivela essere un vecchio compagno di scuola della ragazza, che \u00e8 contrariata dall\u2019essere stata riconosciuta e chiamata per nome. Quando pi\u00f9 tardi Jack, per nulla soddisfatto dalla prestazione del ragazzo, interrompe le riprese e fa fermare l\u2019auto il ragazzo si arrabbia, criticando gli ultimi lavori di Jack, che lo aggredisce. La troupe interviene quando il ragazzo \u00e8 stato gi\u00e0 pestato brutalmente, ma Rollergirl esce dalla macchina e prendendolo a calci con i pattini lo riduce in fin di vita.\nDirk, ormai costretto a prostituirsi anche con gli uomini per fare qualche dollaro, viene brutalmente picchiato da un gruppo di teppisti omofobi. Buck Swope, che si \u00e8 fermato a comprare delle ciambelle, rimane coinvolto in una rapina dalla dinamica surreale, dove un cliente spara al rapinatore, che spara al cliente, che a sua volta spara al commesso. Buck decide di prendere i soldi e scappare. Una notte, Dirk e Reed vengono coinvolti da Todd Parker, uno spogliarellista amico di Reed, in una truffa ai danni del narcotrafficante Rahad Jackson, al quale venderanno una falsa partita di eroina. La truffa va a monte quando lo stesso Todd tira fuori una pistola e cerca di rapinare Jackson. Ne nasce una sparatoria selvaggia, da cui Dirk e Reed si salvano per puro miracolo. Ormai solo e disperato, Dirk si presenta di nuovo a casa di Jack che accetta le sue scuse.\nSiamo nel 1984 e la strana \u201cfamiglia\u201d allargata che ruota intorno alla villa di Jack sembra aver trovato un suo equilibrio: Buck, diventato padre, ha aperto il suo negozio di impianti stereofonici, Rollergirl \u00e8 tornata a scuola, il Colonnello, in carcere, \u00e8 oggetto di violenze, Maurice ha fatto venire i suoi due fratelli da Porto Rico, Reed ha un suo spettacolo come prestigiatore. Molte cose sembrano essere cambiate, mentre prima di andare in scena Dirk continua a ripetere a s\u00e9 stesso di essere una grande stella luminosa."}
{"id": "731805", "revid": "8596", "url": "https://it.wikipedia.org/wiki?curid=731805", "title": "Boogie Nights", "text": ""}
{"id": "731813", "revid": "767487", "url": "https://it.wikipedia.org/wiki?curid=731813", "title": "Ubriaco d'amore", "text": "Ubriaco d'amore (\"Punch-Drunk Love\") \u00e8 un film del 2002 diretto da Paul Thomas Anderson, vincitore del premio per la regia alla 55\u00aa edizione del Festival di Cannes. A dispetto della dicitura \"ogni riferimento a persone o fatti \u00e8 puramente casuale\" nei titoli di coda, il film \u00e8 ispirato alla storia vera dello statunitense David Phillips, che nel 1999 accumul\u00f2 una gran quantit\u00e0 di miglia aeree gratis, approfittando della promozione di un'azienda di prodotti alimentari.\nTrama.\nBarry \u00e8 un piccolo imprenditore, la sua ditta vende sturalavandini e articoli simili. Il fatto di essere l'unico maschio in mezzo a sette sorelle sembra aver avuto ripercussioni sulla sua personalit\u00e0: ha un comportamento generalmente passivo, che a volte compensa con violenti scatti di ira.\nPer caso ha scoperto una falla nella promozione di un'azienda alimentare che offre una vantaggiosa occasione di accumulare miglia aeree gratuite; inizia quindi a comprare grandi quantit\u00e0 di budino a prezzi stracciati, al fine di accumulare miglia di volo.\nUna mattina una donna porta la sua auto a riparare nell'officina accanto all'azienda di Barry, al quale la donna lascia le chiavi perch\u00e9 le consegni all'officina che \u00e8 ancora chiusa.\nDurante la giornata Barry viene tempestato di telefonate dalle sue sorelle che gli chiedono se quella sera verr\u00e0 alla festa di compleanno di una di loro. La sorella Elizabeth gli anticipa che alla festa sar\u00e0 presente anche una sua amica e che gradirebbe che i due uscissero insieme. La sera, alla festa, l'amica di Elizabeth non \u00e8 presente; Barry, innervosito dalle sorelle, ha uno dei suoi attacchi e rompe delle vetrate, confessa poi al cognato che sente il bisogno di vedere uno psicologo.\nSuccessivamente Elizabeth fa visita a suo fratello in ditta, insieme all'amica Lena: si tratta della donna che aveva portato l'auto a riparare. Lena invita Barry a cena, dove gli confessa di aver finto il guasto dell'auto per conoscerlo, dopo aver visto una sua foto a casa di Elizabeth ed averne ottenuta la complicit\u00e0. Tra i due nasce una relazione. Per motivi di lavoro Lena deve recarsi alle Hawaii, Barry decide di andarla a trovare per farle una sorpresa.\nDopo aver chiamato una hot line in un momento di solitudine, Barry viene perseguitato prima dalle telefonate della ragazza che gli chiede dei soldi e poi da un gruppo di quattro fratelli che gli estorcono del denaro. Una sera, mentre Barry e Lena sono in auto, vengono tamponati dal furgone dei quattro. Quando Barry vede che Lena \u00e8 ferita alla testa, scatta fuori e picchia i balordi, poi lascia Lena in ospedale e decide di chiudere una volta per tutte la faccenda dei ricatti: vola a Provo dove affronta il titolare della hot line Dean Trumbell, che \u00e8 anche proprietario di un negozio di materassi, e viene finalmente lasciato in pace.\nBarry torna da Lena e le racconta la vicenda. \u00c8 dispiaciuto di averla abbandonata in ospedale, il suo desiderio ora \u00e8 quello di usare le miglia aeree per accompagnarla nei suoi viaggi d'affari e stare sempre insieme a lei."}
{"id": "731814", "revid": "767487", "url": "https://it.wikipedia.org/wiki?curid=731814", "title": "Sydney (film)", "text": "Sydney (\"Hard Eight\") \u00e8 un film del 1996 diretto da Paul Thomas Anderson, all'esordio nella regia.\nIl film \u00e8 stato presentato nella sezione Un Certain Regard alla 49\u00aa edizione del Festival di Cannes.\nTrama.\nSydney, un anziano giocatore d'azzardo, mentre sta per entrare in una tavola calda trova John seduto per terra e lo invita a bere qualcosa. John ha bisogno di 6.000 dollari per il funerale della madre, Sydney gli offre un passaggio in auto a Las Vegas, quando arrivano in un casin\u00f2 Sydney gli insegna qualche trucco per racimolare un po' di soldi.\nDue anni dopo siamo a Reno e ritroviamo John che ormai \u00e8 un giocatore professionista. Clementine \u00e8 una cameriera del casin\u00f2 che per arrotondare occasionalmente si prostituisce, una sera va nella stanza di Sydney ma lui non \u00e8 interessato ad avere un rapporto sessuale. Il mattino dopo conosce John col quale sembra esserci una buona intesa. Una notte John chiama Sydney perch\u00e9 ha bisogno di aiuto, quando arriva nella stanza del motel nella quale si trova insieme con Clementine scopre che i due tengono in ostaggio un uomo che si era rifiutato di pagare a Clementine la cifra concordata per una prestazione, la donna aveva chiamato John che dopo averlo aggredito e ammanettato al letto chiama la moglie chiedendole di portare i soldi. In questa vicenda \u00e8 coinvolto anche Jimmy, un amico di John che si occupa della sicurezza interna del casin\u00f2, il quale gli presta una pistola scarica. Dopo una discussione viene fuori che John e Clementine si sono sposati quel pomeriggio, Sydney li convince che devono scappare, dopo essersi assicurato che i due non sono stati visti da nessuno, oltre che dall'ostaggio, cancella le impronte digitali e fa sparire la pistola.\nMentre John e Clementine sono diretti verso le cascate del Niagara per la loro luna di miele, Jimmy chiede a Sydney di incontrarsi per poter parlare e dirgli che l'uomo preso in ostaggio non \u00e8 andato dalla polizia, successivamente Jimmy fa intendere che lui \u00e8 a conoscenza di alcuni fatti del passato criminale di Sydney quando viveva ad Atlantic City: Sydney spar\u00f2 al padre di John uccidendolo. Jimmy ricatta l'anziano il quale gli consegna i suoi risparmi. Sydney per\u00f2 ha in serbo una vendetta, infatti una notte attender\u00e0 Jimmy in casa sua e lo uccider\u00e0.\nCuriosit\u00e0.\nNel film \"Prima di mezzanotte\", Philip Baker Hall interpretava un personaggio di nome Sidney"}
{"id": "731817", "revid": "122084844", "url": "https://it.wikipedia.org/wiki?curid=731817", "title": "Caterina di Ferdinando de' Medici", "text": "Biografia.\nTrattative matrimoniali.\nNel 1612 suo fratello Cosimo II inizi\u00f2 delle trattative matrimoniali con il re d'Inghilterra Giacomo I per darla in sposa al principe di Galles, Enrico Federico Stuart. Re Giacomo era favorevole a questo matrimonio, Cosimo aveva gi\u00e0 stabilito la dote in 1.000.000 di scudi e si era gi\u00e0 parlato dell'organizzazione dei festeggiamenti, quando da Roma arriv\u00f2 il divieto papale: Enrico era infatti anglicano protestante e Caterina una principessa cattolica. Sembrava tutto perduto ma Cosimo non si arrese e mand\u00f2 a Roma suo zio Giovanni de' Medici a perorare la causa presso il papa Paolo V; ecco che si fecero avanti, ad offrire le loro principesse al principe inglese, anche la Savoia, la Spagna e la Francia di Maria de' Medici. Tutti loro rimasero delusi quanto Caterina e suo fratello Cosimo, perch\u00e9 Enrico Stuart \"risolse\" la questione morendo improvvisamente nel novembre del 1612.\nMatrimonio.\nFallito questo matrimonio, Caterina venne data in sposa nel 1617 a Ferdinando Gonzaga Duca di Mantova. Fu uno sfortunato matrimonio; il Duca era un uomo dissoluto e a causa di ci\u00f2 malato e Caterina rimase incinta due volte ma in entrambe perse il bambino; infine rimase vedova molto presto.\nUltimi anni e morte.\nPresa da impeto religioso si ritir\u00f2 nel monastero delle Orsoline da dove per\u00f2 venne richiamata dal nipote il Granduca Ferdinando II che nel 1627 le affid\u00f2 il governo di Siena. Ed \u00e8 a Siena che si ammal\u00f2 di vaiolo morendone il 17 aprile 1629.\n\u00c8 sepolta nelle Cappelle Medicee a Firenze.\nSepoltura.\nNel 1857, durante una prima ricognizione delle salme dei Medici, cos\u00ec venne ritrovato il suo corpo: "}
{"id": "731823", "revid": "1602064", "url": "https://it.wikipedia.org/wiki?curid=731823", "title": "Maurice Andr\u00e9", "text": "Biografia.\nFormazione.\nNato da una famiglia di minatori, fu indirizzato allo studio della tromba dal padre. Un professore del Conservatorio di N\u00eemes si offr\u00ec di fornirgli lezioni gratuite.\nA causa delle precarie condizioni economiche della famiglia, fu per\u00f2 costretto ad alternare lo studio della tromba al lavoro in miniera, fino all'et\u00e0 di 17 anni, quando ebbe un grave incidente sul lavoro.\nAl compimento della maggiore et\u00e0 inizi\u00f2 il servizio militare ed entr\u00f2 a far parte della Banda dell'8\u00ba Reggimento: grazie a ci\u00f2 fu ammesso nel 1951 al Conservatoire de Paris, nella classe di Raymond Sabarich, dove ottenne un Primo premio in tromba e un Primo premio con menzione d'onore in cornetta (1953).\nInizi della carriera.\nVentenne, in qualit\u00e0 di solista entr\u00f2 a far parte di formazioni d'orchestra come l'Orchestre Lamoureux (1953-1960), l'Orchestre Philharmonique de Radio France (1953-1963), e il Th\u00e9\u00e2tre national de l'Op\u00e9ra-Comique (1962-1967).\nNegli anni seguenti vinse premi internazionali quali il Concorso internazionale di Ginevra nel 1955 e il Concorso internazionale di musica ARD di Monaco di Baviera nel 1963, dove gli fu assegnato il Primo Premio e dove lo stesso premio non verr\u00e0 pi\u00f9 assegnato nei successivi 40 anni.\nNell'arco di circa 40 anni, tra il 1955 e il 1995 ha realizzato oltre 250 registrazioni discografiche (di cui una cinquantina con l'orchestra da camera \"Jean-Fran\u00e7ois Paillard\"), incidendo praticamente tutto il repertorio della tromba, spesso con direttori ed orchestre di prima grandezza, come Herbert von Karajan e Karl Richter.\nInsegnamento.\nNel 1966, a 33 anni, \u00e8 stato il successore del suo insegnante, Sabarich, al Conservatorio di Parigi, dove \u00e8 rimasto fino al 1978. Negli stessi anni ha promosso e divulgato l'utilizzo della tromba piccola, fino a quel momento sconosciuta al grande pubblico, per l'esecuzione del repertorio barocco per tromba. Oltre ad ever eseguito gran parte del repertorio, ha trascritto ed adattato per tromba molti lavori per oboe, flauto, e perfino voce e strumenti ad archi. Tra gli allievi da lui formati al Conservatorio: Guy Touvron, Bernard Soustrot, Eric Aubier, Thierry Caens.\nNel 1979, con l'aiuto della Citt\u00e0 di Parigi, ha fondato l'International Trumpet Competition, che oggi porta il suo nome (Maurice Andr\u00e9 Competition), un concorso mondiale per giovani talenti di cui \u00e8 stato Presidente sino alla morte.\nVita privata.\nNegli anni '90 si \u00e8 esibito spesso con i figli, Beatrice (oboe) e Nicolas (tromba).\nMaurice Andr\u00e9 ha passato gli ultimi anni della sua vita in ritiro nel sud della Francia ed \u00e8 morto il 25 febbraio 2012 all'et\u00e0 di 78 anni a Bayonne."}
{"id": "731824", "revid": "767487", "url": "https://it.wikipedia.org/wiki?curid=731824", "title": "I giorni dell'abbandono (film)", "text": "I giorni dell'abbandono \u00e8 un film del 2005 di Roberto Faenza, ambientato a Torino, tratto dall'omonimo romanzo di Elena Ferrante.\nTrama.\nOlga, moglie e madre di due figli, viene abbandonata all'improvviso dal marito per una donna pi\u00f9 giovane. Per lei inizia un periodo doloroso che la fa sprofondare nella disperazione, che la porta a non mangiare pi\u00f9 e nemmeno a dormire. Ma l'incontro con un musicista solitario che vive nel suo stesso palazzo smuove qualcosa. Dopo una discesa all'inferno si pu\u00f2 solo risalire. Olga vive un percorso interiore che la porta a capire che non stava impazzendo per l'amore perso, ma ha scoperto cosa significa perdere la dignit\u00e0 e l'essere imprigionata in un ruolo, ruolo di cui ti devi liberare per gustarti a pieno la vita.\nCritica.\nIl dizionario dei film \"Mereghetti\" d\u00e0 un giudizio negativo al film, con un voto di 1,5 su 4, affermando che il film cerca \u00abdi esplorare il dolore di esperienze tristemente comuni. Ma appena esce al vissuto pi\u00f9 trito, non riesce a cogliere la verit\u00e0 delle emozioni: i dialoghi disarmanti, recitazione sopra le righe e le troppe sortite simboliche cadono nel ridicolo\u00bb. Pi\u00f9 favorevole il commento del dizionario \"Farinotti\", che assegna al film un giudizio di 3 su 5 e lo definisce il film stilisticamente pi\u00f9 complesso di Roberto Faenza. Secondo il dizionario vi sono \u00abalcuni punti deboli di sceneggiatura\u00bb ma \u00e8 pi\u00f9 importante \u00ablo scavo nella complessit\u00e0 delle reazioni di una donna nei confronti di un [...] abbandono improvviso\u00bb."}
{"id": "731825", "revid": "438678", "url": "https://it.wikipedia.org/wiki?curid=731825", "title": "Non giocate con il cactus", "text": "Non giocate con il cactus \u00e8 un film statunitense diretto da Robert Altman.\nTrama.\nOliver, soprannominato O.C., e Stiggs sono due ragazzi molto amici fra loro, che vivono in una cittadina dell'Arizona. O.C. abita col vecchio nonno arzillo, ma un po' svanito, il quale, ridotto in miseria da un cattivo assicuratore, Randal Schwab, \u00e8 costretto ad andare all'ospizio. Per questo motivo Schwab \u00e8 odiato dai due ragazzi, che perseguitano in mille modi sia lui che la sua stramba famiglia. Un giorno essi portano in dono alla figlia di Schwab, per le sue nozze, una vera mitragliatrice, e un'altra volta attaccano la lussuosa villa del loro nemico con armi vere e fuochi d'artificio, aiutati da un amico pazzoide, Sponson, che commercia in residuati bellici (oltre che in droga) e partecipa alle loro operazioni belliche con un elicottero. Naturalmente, alla fine della baraonda, non ci saranno vittime, ma solo molti danni; per\u00f2 il borioso Schwab ha avuto una grande paura e ha cercato invano riparo nel suo rifugio antiatomico. Intanto i due ragazzi hanno conosciuto un celebre creatore di moda, Pat Coletti, al quale hanno per caso suggerito il nome per la sua prossima collezione, e Oliver ha iniziato una storia d'amore con una bella ragazza, Michelle. Poich\u00e9 Coletti compensa i suoi ispiratori con una grossa somma di denaro, il nonno di O.C. pu\u00f2 lasciare l'ospizio e tornare a vivere in casa col nipote, portandosi dietro una graziosa infermiera personale."}
{"id": "731826", "revid": "2036605", "url": "https://it.wikipedia.org/wiki?curid=731826", "title": "Verina", "text": "Biografia.\nLe sue origini sono sconosciute; spos\u00f2 Leone da cui ebbe Ariadne e Leonzia, oltre ad un figlio morto a soli 5 mesi nel 463. \u00c8 noto che sostenne Zenone, che aveva sposato Ariadne, almeno finch\u00e9 il loro figlio Leone II non mor\u00ec (474). In seguito, Verina cospir\u00f2 con il proprio amante Patricius, con il fratello Basilisco, con il generale isaurico Illo e con il generale goto Teodorico Strabone contro Zenone: l'imperatore fu obbligato a fuggire da Costantinopoli nel 475, ma ritorn\u00f2 un anno dopo, terminando il breve regno di Basilisco, riconciliandosi con Verina, che aveva cospirato anche contro il proprio fratello.\nVerina congiur\u00f2 contro Illo, il quale per\u00f2 ne scopr\u00ec il piano e, con il consenso di Zenone, la imprigion\u00f2. Verina allora foment\u00f2 la ribellione del proprio figlio Marciano (nipote dell'imperatore Marciano), che fu per\u00f2 sconfitto ed esiliato.\nNel 483 Zenone chiese a Illo di liberare Verina. Illo era allora in contrasto con la posizione monofisista di Zenone, e si alle\u00f2 con Verina, sostenendo la ribellione di un certo Leonzio, ma Zenone riusc\u00ec a sgominare anche questo tentativo di colpo di Stato. Illo e Verina furono costretti a fuggire in Isauria, dove Verina mor\u00ec nel 484."}
{"id": "731828", "revid": "438678", "url": "https://it.wikipedia.org/wiki?curid=731828", "title": "Terapia di gruppo (film 1987)", "text": "Terapia di gruppo (\"Beyond Therapy\") \u00e8 un film statunitense diretto da Robert Altman e tratto dall'omonima commedia di Christopher Durang.\nTrama.\nPrudence, una giovane donna disinibita, dopo aver letto un annuncio matrimoniale pubblicato sulle pagine di una rivista, si reca in un ristorante per il primo incontro con Bruce, bizzarro tipo, per giunta bisex dichiarato e deciso a lasciare l'omosessuale Bob. Bruce e Prudence sono ambedue sotto terapia presso due psicanalisti, aventi studi contigui: di Prudence si occupa il dottor Stuart; di Bruce la dottoressa Charlotte, due professionisti assai stravaganti e faciloni (i quali, nel corso delle sedute, piantano ad ora fissa i rispettivi pazienti - in genere assillati da problemi sessuali - per amoreggiare rapidamente in una stanzetta che hanno in uso comune). I due medici, la giovane coppia, la superprotettiva Ziz\u00ec, madre di Bob e cliente anch'essa di Stuart, nonch\u00e9 lo stesso Bob e Andrew, altro omosessuale e figlio di Charlotte, si ritrovano tutti nello stesso ristorante: il tutto fra isterismi, ripicche, pulsioni sessuali a volte irrefrenabili, una logorrea contagiosa dei due terapeuti cos\u00ec come dei rispettivi clienti, frenesie, insoddisfazioni e scenate. Bob si consoler\u00e0 con Andrew (vivissima la gioia di mamma Ziz\u00ec, ben lieta di \"conservare il suo Bob\" piuttosto che vederlo inguaiato con una donna); gli pseudo-professionisti continueranno ad esercitarsi su clienti nevrotici; superate le esperienze personali, tenteranno di metter su famiglia."}
{"id": "731832", "revid": "767487", "url": "https://it.wikipedia.org/wiki?curid=731832", "title": "Aria (film 1987)", "text": "Aria \u00e8 un film collettivo in dieci episodi diretti dai registi Robert Altman, Bruce Beresford, Bill Bryden, Jean-Luc Godard, Derek Jarman, Franc Roddam, Nicolas Roeg, Ken Russell, Charles Sturridge e Julien Temple.\n\u00c8 stato presentato in concorso al Festival di Cannes 1987.\nTrama.\n10 registi si cimentano sulle note di arie tratte da opere liriche.\nOgni episodioo contiene foto dei seguenti fotografi: Snowdon, John Swannell, Jonathan Lennard, Greg Gorman, Bob Carlos Clarke, David Bailey, Annie Leibovitz, Terry O\u2019Neil, Angus McBean, Koo Stark.\nEpisodio #01: \"Un Ballo in Maschera\", diretto da: Nicolas Roeg.\nTratto da: \"Un ballo in maschera\" di Giuseppe Verdi\nAmbientato nel 1931 a Vienna quando re Zog d'Albania si salv\u00f2 per miracolo da un attentato; egli si era recato nella capitale austriaca per incontrarsi con la sua amata, una graziosa baronessina. Tutta la vicenda \u00e8 accompagnata dalla musica di Verdi da \"Un ballo in maschera\".\nEpisodio #02: \"La Vergine degli Angeli\", diretto da: Charles Sturridge.\nTratto da: \"La forza del destino\" di Giuseppe Verdi\nPresenta alcuni bambini soli che si arrangiano alla meglio per vivere e che solo in una chiesa davanti alla statua della Madonna degli Angeli sembrano ritrovare un po' di serenit\u00e0.\nEpisodio #03: \"Enfin il Est ma Puissance\", diretto da: Jean-Luc Godard.\nTratto da: \"Armide\" di Jean-Baptiste Lully\nAmbientato in una palestra di culturisti che non si accorgono minimamente di due disinvolte giovani inservienti che fan di tutto per attirare la loro attenzione. La musica di sottofondo \u00e8 tratta dall\"Armida\" di Lulli.\nEpisodio #04: \"La Donna \u00e8 Mobile\", diretto da: Julien Temple.\nTratto da: \"Rigoletto\" di Giuseppe Verdi\nDi sapore boccaccesco, narra le vicende tragicomiche di un produttore e della di lui amante in cerca di una scrittura nel film della moglie dell'uomo con il proprio amico che, nonostante la bella presenza \u00e8 per\u00f2 carente nell'arte amatoria. Le due coppie consumano il loro tradimento in un albergo a dir poco stravagante che offre la possibilit\u00e0, ai suoi ospiti, di poter riprendere le proprie effusioni amorose. Alla fine il drammatico scambio delle videocassette per i due coniugi fedifraghi.\nEpisodio #05: \"Gl\u00fcck, Das Mir Verblieb\", diretto da: Bruce Beresford.\nTratto da: \"Die tote Stadt\" di Erich Wolfgang Korngold\nPresenta nella desolata cittadina di Bruges due giovani Amanti.\nEpisodio #06: \"Lieu D\u00e9sol\u00e9s\", diretto da: Robert Altman.\nTratto da: \"Les Bor\u00e9ades\" di Jean-Philippe Rameau\nAmbientato in un teatro del XVIII secolo ove tutto il pubblico \u00e8 costituito da pazzi accompagnati l\u00ec da strambi aristocratici che si divertono ad osservare le stranezze dei poveri malati.\nEpisodio #07: \"Liebestod\", diretto da: Franc Roddam.\nTratto da: \"Tristano e Isotta\" di Richard Wagner\nSi svolge a Las Vegas dove una giovane coppia in un motel, dopo un travolgente rapporto amoroso, sceglie di uccidersi.\nEpisodio #08: \"Nessun Dorma\", diretto da: Ken Russell.\nTratto da: \"Turandot\" di Giacomo Puccini\nPresenta una bella donna che, da una visione magica dove si vede ammirata da tutti e ricoperta di pietre preziose, si ritrova in sala operatoria a subire un difficilissimo intervento chirurgico che per\u00f2 riesce a superare.\nEpisodio #09: \"Depuis le Jour\", diretto da: Derek Jarman.\nTratto da: \"Louise\" di Gustave Charpentier\nMostra una vecchia attrice quasi decrepita che rivive con infinita dolcezza alcuni momenti della sua giovent\u00f9 e dei suoi primi amori.\nEpisodio #10: \"Vesti la Giubba\", diretto da: Bill Bryden.\nTratto da: \"Pagliacci\" di Ruggero Leoncavallo\nPresenta il personaggio del clown che \u00e8 costretto a rappresentare sulla scena il tipo eternamente allegro e gioioso mentre nell'intimo \u00e8 angosciato e deluso."}
{"id": "731833", "revid": "125174404", "url": "https://it.wikipedia.org/wiki?curid=731833", "title": "Pietro il Lettone", "text": "Pietr il Lettone (titolo originale francese \"Pietr-le-Letton\" - pubblicato in precedenza in Italia coi titoli Maigret e il lettone e Pietro il Lettone - \u00e8 un romanzo poliziesco di Georges Simenon con protagonista il commissario Maigret.\n\u00c8 ufficialmente il primo di una lunga e fortunata serie di romanzi con protagonista il famoso e burbero commissario. Ma non \u00e8 il primo ad essere stato pubblicato: il primo romanzo firmato Georges Simenon con protagonista Maigret, pubblicato da Fayard \u00e8 stato \"Il signor Gallet, defunto\". In realt\u00e0, un personaggio dal nome Maigret era gi\u00e0 apparso in quattro romanzi firmati da pseudonimi di Simenon, ma il commissario era un comprimario, senza ancora una caratterizzazione specifica.\nTrama.\nAlla S\u00fbret\u00e9 G\u00e9n\u00e9ral di Parigi giunge una serie di telegrammi provenienti dalla Commissione Internazionale di Polizia Criminale, che informano degli spostamenti attraverso l'Europa di Pietr \"il Lettone\", un noto criminale internazionale specializzato in truffe, la cui destinazione \u00e8 la capitale francese. Il commissario Maigret decide di recarsi alla Gare du Nord per intercettare il ricercato, di cui conosce solo il \"ritratto parlato\". Alla stazione, presso il secondo binario, Maigret ritiene di individuare Pietr in un giovane uomo biondo in cappotto verde appena disceso dal treno \"Stella del Nord\", proveniente da Bruxelles. L'uomo \u00e8 accompagnato da tre portabagagli e da un rappresentante di un lussuoso albergo degli Champs-\u00c9lys\u00e9es, l\"'Hotel Majestic\". Tuttavia quasi contemporaneamente viene ritrovato all'interno del treno il cadavere di un uomo che sembra corrispondere alla descrizione di Pietr.\nDapprima il commissario segue le tracce del ricercato all\"'Hotel Majestic\", ove l'uomo si intrattiene con Mortimer-Levingston, un ricco statunitense impegnato in un viaggio d'affari in Europa.\nDopo che l'uomo biondo e Mortimer-Levingston sono spariti dall'albergo, Maigret ritorna alla S\u00fbret\u00e9 per essere informato sui dettagli del delitto avvenuto sul treno, soffermandosi in particolare su una busta in carta velina che potrebbe aver contenuto una piccola foto. L'inchiesta a questo punto si sdoppia e porta il commissario da Parigi sino a F\u00e9camp, dove vengono scoperti altri dettagli necessari alla risoluzione del caso.\nDurante le indagini, Maigret viene aggredito e ferito e l'ispettore Torrence, suo collaboratore, rimarr\u00e0 ucciso.\nA F\u00e9camp, Maigret individua un uomo uguale a Pietr, che vive sotto il nome di Olaf Swann insieme alla moglie Berthe e ai figli. Maigret pedina l'uomo, ma questi ritorna a Parigi in uno squallido palazzo del quartiere ebraico, dove risiede sotto un altro nome ancora (F\u00e9dor Yourovitch), con una donna di origine polacca, Anna Gorskine. Si tratta sempre di Pietr o di un sosia? L'ipotesi di un sosia potrebbe essere confermata dalla personalit\u00e0 profondamente diversa avvertita da Maigret nei due uomini: uno sicuro di s\u00e9 e superbo; l'altro palesemente fragile, nervoso e alcolizzato. Con la morte di Torrence, l'inchiesta \u00e8 diventata per Maigret un affare personale.\nI colpi di scena continuano: la signora Mortimer-Levingston parte per Berlino e suo marito viene assassinato nella camera del Majestic da Anna Gorskine che, colta in flagrante, viene arrestata; Pietr invece fugge di nuovo. Maigret perquisisce la casa di Anna Gorskine, in rue Roi de Sicile, e da alcuni effetti personali capisce di trovarsi di fronte a due gemelli. Questo spiega anche le due personalit\u00e0 opposte: uno timido, l'altro sicuro di s\u00e9. Certo di ritrovare il fuggitivo a F\u00e9camp, Maigret vi ritorna, e finalmente riesce a mettere le mani su Pietr. L'uomo arrestato in realt\u00e0 \u00e8 Hans Johannson, fratello del criminale, che confessa a Maigret il proprio passato: Hans, fin dal periodo d'infanzia a Pskov e a Tartu, ha sempre vissuto in uno stato di sudditanza psicologica verso il fratello. La differente personalit\u00e0 dei due aveva fatto dell'uno un ubriacone e dell'altro un uomo di mondo, leader di un'organizzazione criminale. Pietr, fra l'altro, per mantenere in stato di soggezione Hans, lo trattava con disprezzo, sfruttandone contemporaneamente il talento di falsario per i propri scopi personali. Il senso di frustrazione di Hans si \u00e8 ancor pi\u00f9 acuito dal fatto che Pietr ha sposato Berthe, di cui Hans era innamorato. Hans aveva ripiegato su Anna Gorskine, senza che la donna avesse mai potuto sostituire Berthe nel suo cuore. Assetato di vendetta, Hans aveva ucciso il fratello sulla \"Stella del Nord\", decidendo di spacciarsi per Pietr nelle trattative con Mortimer-Levingston per l'organizzazione di una rete internazionale di truffe (di cui Pietr era destinato a essere il capo esecutivo). Il banchiere per\u00f2, accortosi della sostituzione, aveva minacciato Hans costringendolo a continuare il ruolo svolto da Pietr. A quel punto, Anna Gorskine era intervenuta uccidendo Mortimer-Levingston per paura che il suo nuovo ruolo nella banda avrebbe allontanato Hans per sempre da lei. Hans, resosi conto di non essere all'altezza della situazione e di non avere lo stesso carisma del fratello, era tornato a F\u00e9camp. Al termine della deposizione, disperato e certo di aver perduto tutto, Hans si spara un colpo in bocca sotto gli occhi del commissario.\nEdizioni.\nIl romanzo \u00e8 stato scritto a bordo dell'\"Ostrogoth\" tra Delfzijl e Morsang-sur-Seine nell'inverno del 1929 e pubblicato per la prima volta nel maggio del 1931 in Francia, presso l'editore Fayard. In precedenza era apparso come \"feuilleton\" sulla rivista \"Ric et Rac\".\nIn Italia \u00e8 apparso per la prima volta nel 1933, con il titolo \"Pietro il Lettone\", tradotto da Marise Ferro e pubblicato da Mondadori nella collana \"I libri neri. I romanzi polizieschi di Georges Simenon\" (n\u00b0 12) e sempre per lo stesso editore \u00e8 stato ripubblicato in altre collane o raccolte tra gli anni settanta e novanta (dal 1968 con il titolo \"Maigret e il lettone\", nella nuova traduzione di Elena Cantini, dal 1988 in quella di Donatella Zazzi). Nel 1993 \u00e8 stato pubblicato presso Adelphi con il titolo \"Pietr il Lettone\", tradotto da Yasmina M\u00e9laouah, nella collana dedicata al commissario (parte de \"gli Adelphi\", al n\u00b0 53).\nFilm e televisione.\nDue sono stati gli adattamenti per la televisione di questo romanzo:"}
{"id": "731834", "revid": "36426", "url": "https://it.wikipedia.org/wiki?curid=731834", "title": "Invasioni longobarde", "text": ""}
{"id": "731835", "revid": "289247", "url": "https://it.wikipedia.org/wiki?curid=731835", "title": "Sestieri di Genova", "text": ""}
{"id": "731837", "revid": "767487", "url": "https://it.wikipedia.org/wiki?curid=731837", "title": "Senza pelle", "text": "Senza pelle \u00e8 un film del 1994 diretto da Alessandro D'Alatri.\n\u00c8 stato presentato nella Quinzaine des R\u00e9alisateurs al 47\u00ba Festival di Cannes.\nTrama.\nRappresentazione del mondo visto con la considerazione delle persone con una sensibilita' \"particolare\" : Kim Rossi Stuart interpreta un giovane uomo \"outsider\" che si innamora di una donna impegnata e socialmente \"stabile\". Si sviluppa una trama sofferta, dove i mondi paralleli si scontrano ed emerge la psicologia \"profondissima\" e \"delicatissima\" del personaggio interpretato da Anna Galliena, Gina, che viene travolta dal suo stesso sottile e tenero coraggio."}
{"id": "731840", "revid": "438678", "url": "https://it.wikipedia.org/wiki?curid=731840", "title": "La storia di James Dean", "text": "La storia di James Dean \u00e8 un documentario statunitense diretto da Robert Altman e George W. George su James Dean.\nTrama.\nFilm documentario realizzato nel 1957, a due anni dalla morte del popolare attore mito degli anni cinquanta, interprete di \"Giovent\u00f9 bruciata\", James Dean (1931-55). Un giovane Robert Altman, che nell'occasione ha raccolto fotografie, provini, interviste, e testimonianze di conoscenti, amici e parenti, dando vita a questa interessantissima biografia."}
{"id": "731843", "revid": "486946", "url": "https://it.wikipedia.org/wiki?curid=731843", "title": "C-15 (personaggio)", "text": ""}
{"id": "731845", "revid": "486946", "url": "https://it.wikipedia.org/wiki?curid=731845", "title": "C-13 (personaggio)", "text": ""}
{"id": "731846", "revid": "767487", "url": "https://it.wikipedia.org/wiki?curid=731846", "title": "One Vice at a Time", "text": "One Vice at a Time \u00e8 il sesto album in studio della heavy metal band, Krokus, uscito nel 1982 per l'Etichetta discografica Arista Records.\nFu il primo album del gruppo ad avere successo negli Stati Uniti.\nIl disco.\nCon questo disco la band \u00e8 pienamente orientata verso lo stile AC/DC ed un accantonamento delle piacevoli variazioni che rendevano meno monolitici e per certi versi pi\u00f9 appetibili i due predecessori; si vedano episodi quali \"\"Tokyo Nights\" e \"Streamer\", tratti da \"Metal Rendez-vous\", oppure la gi\u00e0 citata \"Celebration\", estratta da \"Hardware\". Ovviamente l'album viene mal accolto dai critici specializzati. Lo stile dei Krokus riesce comunque a conquistare una buona fetta di pubblico, e ottiene un ottimo riscontro di vendite, risultando, da questo punto di vista, un successo che far\u00e0 guadagnare loro il disco d'oro. Il tour seguente toccher\u00e0 anche l'Italia, dove la band svizzera si esibir\u00e0 ottenendo notevoli responsi. I Krokus ci regalano indimenticabili pezzi come \"Bad Boys-Rag Dolls\", \"Save Me\" e la grandiosa \"Long Stick Goes Boom\", un brano diventato storico. Buona la \"cover\" di \"American Woman\"\" dei Guess Who."}
{"id": "731849", "revid": "438678", "url": "https://it.wikipedia.org/wiki?curid=731849", "title": "The Delinquents", "text": "The Delinquents \u00e8 un film statunitense scritto e diretto da Robert Altman nel 1957. \u00c8 il film d'esordio del regista, mai distribuito in italia."}
{"id": "731852", "revid": "712828", "url": "https://it.wikipedia.org/wiki?curid=731852", "title": "Androide 8", "text": ""}
{"id": "731858", "revid": "1543377", "url": "https://it.wikipedia.org/wiki?curid=731858", "title": "CANDU", "text": "CANDU, abbreviazione per CANadian Deuterium Uranium, \u00e8 una filiera di reattori nucleari ad acqua pesante pressurizzata (cio\u00e8 \"PHWR\") e uranio naturale (ossia con una concentrazione di 235U di circa lo 0,7%, pari a quella presente nell'uranio estratto in natura) sviluppata dall'AECL (Atomic Energy of Canada Limited) negli anni sessanta e settanta, praticamente in contemporanea con il progetto italiano CIRENE, che per\u00f2 era del tipo \"BHWR\". Il progetto CIRENE non arriv\u00f2 mai ad uno sbocco pratico, perch\u00e9 l'impianto pilota di Latina, quasi completato, non venne mai fatto entrare in funzione ed infine abbandonato a seguito del referendum antinucleare.\nIntroduzione.\nIl reattore nucleare CANDU \u00e8 un reattore nucleare ad acqua pesante pressurizzata sviluppato nei tardi anni cinquanta e sessanta sulla base del lavoro precedente del fisico Bruno Pontecorvo da una societ\u00e0 congiunta tra la Atomic Energy of Canada Limited (AECL), la Hydro-Electric Power Commission della regione dell'Ontario (attualmente nota come la Ontario Power Generation), dalla General Electric canadese (attualmente GE Canada), ed altre industrie private. Il reattore, alquanto flessibile, utilizza come principale combustibile nucleare l'ossido di uranio naturale UO2, ma pu\u00f2 sfruttare anche il diossido di torio e il diossido di plutonio e miscele di ossidi di uranio ed isotopi di plutonio di varia composizione, note come MOX. Come moderatore di neutroni impiega l'ossido di deuterio (acqua pesante, D2O). Tutti i reattori nucleari operativi attualmente in Canada sono della tipologia CANDU. Il Canada commercializza attivamente questi reattori nucleari di potenza all'estero.\nCaratteristiche tecniche.\nIl reattore CANDU \u00e8 concettualmente simile alla maggior parte dei tipi di reattore nucleare ad acqua leggera, anche se differisce in alcuni dettagli, come il coefficiente di vuoto positivo.\nLe reazioni di fissione nel nucleo del reattore nucleare scaldano un fluido, in questo caso si tratta di acqua pesante (vedi sotto). Questo refrigerante viene mantenuto ad alta pressione per innalzare il suo punto di ebollizione ed impedire la formazione di vapore nel nocciolo. L'acqua pesante calda generata nel circuito di raffreddamento primario viene fatta passare dentro un generatore di vapore che riscalda l'acqua leggera nel circuito di raffreddamento secondario, a pressione pi\u00f9 bassa. Quest'acqua si trasforma in vapore e aziona una turbina convenzionale, connessa ad un generatore di corrente alternata.\nIl vapore, dopo la sua espansione attraverso la turbina, viene condensato. Alcune delle centrali CANDU pi\u00f9 recenti, come la Darlington Nuclear Generating Station, nei pressi di Toronto, utilizzano un sistema di diffusione e scarico che limita gli effetti termici a cui viene sottoposto l'ambiente nei limiti di variazioni di temperatura accettabili, consone a quelle naturali.\nTecnologie semplici ma efficaci.\nNegli anni in cui venne progettato il CANDU, il Canada non disponeva di un'industria pesante in grado di forgiare il grosso e pesante contenitore in pressione in acciaio utilizzato nella maggior parte dei reattori ad acqua leggera. Invece, l'acqua pesante calda del circuito primario in pressione \u00e8 contenuta in tubi orizzontali pi\u00f9 piccoli, di diametro pari a circa 10\u00a0cm, che contengono le barre di combustibile (detti tubi di forza). Questi tubi pi\u00f9 piccoli sono pi\u00f9 facili da fabbricare rispetto ad un grande contenitore in pressione. Per permettere una migliore economia di neutroni considerando l'impiego prevalente di uranio naturale in questa filiera, i tubi sono fabbricati in Zr2.5Nb. I tubi di forza sono coassialmente contenuti all'interno di altri tubi (tubi di calandria), saldati ad un serbatoio a bassa pressione (calandria), molto grande, che contiene la maggior parte del moderatore di neutroni (acqua pesante), separata dall'acqua leggera che funziona da refrigerante. L'acqua pesante con funzioni moderanti \u00e8 quindi separata completamente da quella avente funzioni refrigeranti, al contrario di quello che accade nei reattori ad acqua leggera (LWR - \"Light Water Reactor\"), dove le due funzioni sono svolte dalla stessa acqua leggera.\nQuando questa filiera fu progettata, il Canada non aveva accesso agli impianti di arricchimento dell'uranio. Il CANDU usa quindi uranio naturale come combustibile. L'acqua leggera, usata nei reattori allora esistenti, non poteva essere utilizzata per la sua elevata sezione di cattura neutronica e considerando che invece l'acqua pesante ha un assorbimento di neutroni molto ridotto, quest'ultima venne utilizzata come fluido moderatore.\nDescrizione delle barre di combustibile.\nIn un reattore ad acqua leggera (LWR), il nucleo \u00e8 contenuto in un singolo recipiente a pressione (vessel) nel quale \u00e8 presente anche l'acqua leggera (H2O), che ha la doppia funzione di moderatore e liquido refrigerante, e il combustibile \u00e8 in forma di pastiglie impilate l'una sopra l'altra, inguainate in barrette da una struttura di Zircaloy e assemblate in elementi (fuel assemby) che attraversano tutto il nocciolo. In alcune tipologie LWR, precisamente le pi\u00f9 diffuse PWR e BWR, la ricarica del combustibile richiede lo spegnimento del reattore, l'apertura del coperchio del vessel e quindi la sostituzione di una parte del nocciolo, circa un terzo o un quarto a seconda della tipologia di filiera, dell'energia prodotta e da altri fattori. Il concetto del CANDU, a fascio tubiero, consente invece la rimozione di elementi di combustibile singoli senza la necessit\u00e0 di interrompere la produzione di energia elettrica, con un vantaggio evidente nell'economia di esercizio. Il sistema \u00e8 costituito da manipolatori automatici, posti in coppia: uno estrae l'elemento di combustibile esaurito e l'altro, all'altra estremit\u00e0 del tubo in pressione, inserisce il nuovo elemento fresco. La possibilit\u00e0 di ricarica in linea \u00e8 disponibile anche in altri tipi di reattori, come gli RBMK o il CIRENE, sempre per evitare l'interruzione dell'esercizio.\nL'elemento di combustibile di un reattore CANDU consiste in un certo numero di tubi in zircaloy contenenti pellets ceramici di combustibile, assemblati in elementi di dimensioni corrispondenti al canale di forza nel reattore. Nei progetti precedenti il sistema aveva 28 o 37 tubi di combustibile, lunghi mezzo metro, ed era composto da 12 elementi alloggiati in sequenza in ogni canale di forza. Un sistema relativamente nuovo, detto CANFLEX, \u00e8 costituito 43 tubi, con due dimensioni differenti di pellet. Ha un diametro di circa 10\u00a0cm (quattro inches), \u00e8 lungo circa 0.5\u00a0m (20\u00a0inches), pesa circa 20\u00a0kg (44\u00a0lb) e sostituisce la barra da 37 tubi. \u00c8 stato progettato specificatamente per aumentare il rendimento del combustibile utilizzando due diverse taglie (diametro) di pellet.\nUn certo numero di tubazioni contenenti acqua leggera opportunamente disposte (chiamati barre liquide di controllo) contribuiscono al controllo della reazione. Queste assorbono i neutroni in eccesso e diminuiscono la reattivit\u00e0 nella zona in cui sono presenti.\nLa grande massa termica del moderatore fornisce un enorme potenziale di raffreddamento (heat sink), che costituisce una caratteristica di ulteriore sicurezza intrinseca nucleare. Infatti, se uno degli elementi di combustibile dovesse surriscaldarsi, espandersi e quindi deformarsi all'interno del suo canale, il risultante cambiamento della geometria permetterebbe una maggiore conduzione al moderatore freddo, ritardando la rottura del canale del combustibile, e limitando la possibilit\u00e0 del meltdown nucleare. Inoltre, dal momento che la filiera utilizza ossido di uranio naturale come combustibile (oppure torio o uranio poco arricchito), questo reattore non pu\u00f2 sostenere la reazione a catena se la geometria originale del canale del combustibile viene alterata in modo significativo.\nSistemi di arresto rapido.\nI reattori CANDU utilizzano due sistemi indipendenti di arresto rapido. Il primo sistema \u00e8 costituito da barre di arresto/controllo, che attraversano verticalmente la calandria e penetrano nel nocciolo in caso di spegnimento del reattore dovuto all'intervento dei sistemi di sicurezza. Il secondo sistema, che potrebbe essere attuato in caso di fallimento del sistema precedente, prevede invece l'iniezione di una soluzione di nitrato di gadolinio direttamente nel moderatore a bassa pressione contenuto nella calandra. Un ulteriore sistema consiste nel rapido svuotamento dell'acqua pesante contenuta nella calandria verso la piscina inferiore dell'edificio reattore, interrompendo cos\u00ec la reazione nucleare di fissione per mancanza di moderatore.\nScopo dell'utilizzo dell'acqua pesante.\nLa chiave per mantenere una reazione nucleare all'interno di un reattore nucleare \u00e8 quella di rallentare (moderare) il flusso di neutroni che vengono rilasciati durante la fissione per aumentare la probabilit\u00e0 di causare la fissione in altri nuclei. Con un attento controllo sulla geometria ed i tassi di reazione, si pu\u00f2 giungere alla reazione nucleare a catena, condizione in grado di auto-mantenersi, uno stato noto come \"criticit\u00e0\".\nL'uranio naturale \u00e8 costituito da una miscela di vari isotopi, principalmente 238U ed una quantit\u00e0 molto inferiore (circa lo 0,72% in peso) di 235U. 238U pu\u00f2 essere fissionato da neutroni che sono altamente energetici, con energie di 1 MeV o superiori. Nonostante tutto, nessun quantitativo di 238U pu\u00f2 essere reso \"critico\", dal momento che tende, in modo \"parassitario\" ad assorbire pi\u00f9 neutroni rispetto a quelli che rilascia nel processo. D'altro canto lo 235U pu\u00f2 sostenere una reazione a catena automantenentesi ma, a causa della scarsit\u00e0 di 235U nell'uranio naturale, questo \u00e8 separabile con difficolt\u00e0 e costi elevati.\nIl \"trucco\" per accendere e mantenere operativo un reattore nucleare \u00e8 quello di rallentare alcuni dei neutroni in modo da aumentare la possibilit\u00e0 di innescare la fissione nucleare nello 235U, che aumenta sino ad un livello che consente una reazione a catena dell'uranio auto-sostenuta in toto. Questo richiede l'utilizzo di un moderatore di neutroni, che possa assorbire una parte dell'energia cinetica dei neutroni, rallentandoli fino ad un livello di energia paragonabile all'energia termica degli stessi nuclei del moderatore (questo conduce alla terminologia di \"neutrone termico\" e di \"reattori termici\"). Durante questo processo di rallentamento \u00e8 utile separare fisicamente il flusso di neutroni dall'uranio, dal momento che i nuclei di 238U hanno una enorme affinit\u00e0 parassitaria per i neutroni in questo spettro intermedio di energie (una reazione nucleare nota come assorbimento da \"risonanza\"). Esistono buone ragioni, basate sui fondamenti della fisica del reattore nucleare, per progettare reattori con elementi discreti di combustibile separati da un moderatore, piuttosto che l'impiego di una miscela pi\u00f9 omogenea dei due materiali.\nL'acqua \u00e8 un eccellente moderatore. Gli atomi di idrogeno nelle molecole d'acqua sono molto vicine nella loro massa a quella del singolo neutrone e dunque hanno il potenziale per un alto trasferimento di energia, cosa simile concettualmente alla collisione di due palle da biliardo uguali. Comunque, in aggiunta all'essere un buon moderatore, l'acqua \u00e8, per\u00f2, anche efficace nell'assorbire i neutroni. L'utilizzo dell'acqua come moderatore comporta un certo assorbimento di neutroni, tale da impedire il raggiungimento della criticit\u00e0 con la piccola quantit\u00e0 di 235U contenuta nell'uranio naturale. In questo modo, il reattore nucleare ad acqua leggera richiede combustibile arricchito in uranio 235U. Questo viene definito uranio arricchito che in genere, nei reattori nucleari ad uso civile, contiene tra il 3% ed il 5% di 235U in peso (il sottoprodotto di questo processo \u00e8 noto come uranio impoverito, consistendo principalmente di 238U). In questa forma arricchita \"l'abbondanza\" di 235U permette di reagire con i neutroni moderati dall'acqua leggera allo scopo di mantenere le condizioni \"critiche\".\nUna complicazione di questo approccio \u00e8 il requisito di costruire impianti per l'arricchimento dell'uranio che sono generalmente costosi da costruire e operare. Presentano anche un problema di proliferazione nucleare poich\u00e9 gli stessi sistemi usati per arricchire il 235U possono essere usati anche per produrre un materiale molto pi\u00f9 \"puro\", detto weapons-grade (90% o pi\u00f9 di 235U), adatto per fabbricare una bomba atomica. Gli operatori possono ridurre questo rischio acquistando elementi di combustibile pronti all'uso dal fornitore del reattore, e restituendo allo stesso fornitore gli elementi di combustibile esaurito\nUna soluzione alternativa al problema \u00e8 usare un moderatore che \"non\" assorba neutroni cos\u00ec facilmente come l'acqua. In tal caso potenzialmente tutti i neutroni rilasciati possono essere moderati e usati in reazioni con 235U, nel qual caso ci sarebbe abbastanza 235U nell'uranio naturale da sostenere la condizione di \"criticit\u00e0\". Un moderatore di questo tipo \u00e8 l'acqua pesante o ossido di deuterio. Questo reagisce dinamicamente con i neutroni in modo simile all'acqua leggera, pur con minor efficienza nel rallentamento. Il vantaggio \u00e8 che possedendo gi\u00e0 un neutrone in pi\u00f9 rispetto all'idrogeno dell'acqua leggera, che tenderebbe normalmente ad assorbire, riduce cos\u00ec il tasso di assorbimento (sezione d'urto).\nL'uso di acqua pesante come moderatore \u00e8 la caratteristica principale dei reattori CANDU, consentendo l'uso di uranio naturale come combustibile (sotto forma di UO2 ceramico). Questo significa che il reattore pu\u00f2 essere tenuto in esercizio senza bisogno di essere affiancato da impianti di arricchimento di uranio. Un'altra caratteristica, dovuta alla struttura del reattore CANDU, \u00e8 che la maggior parte del moderatore si trova a una temperatura minore rispetto ai tradizionali reattori, dove il moderatore invece raggiunge temperature elevate. Questo rende il reattore CANDU particolarmente efficiente, in quanto i neutroni termalizzati dal moderatore sono pi\u00f9 \"termici\", cio\u00e8 hanno una minore energia. Per questo il reattore CANDU non solo pu\u00f2 sfruttare uranio naturale e altri combustibili, ma li pu\u00f2 sfruttare in modo pi\u00f9 efficiente.\nCicli del combustibile.\nA confronto dei reattori nucleari ad \"acqua leggera\", un reattore ad \"acqua pesante\" ha un core \"ricco di neutroni\" termici. Questo rende il progetto CANDU in grado di \"bruciare\" diversi tipi di \"combustibili nucleari\" alternativi. Attualmente, il combustibile pi\u00f9 interessante allo studio \u00e8 il mixed oxide fuel (MOX).\nUtilizzo dei MOX.\nIl MOX \u00e8 una miscela di uranio naturale e plutonio, come quello che si estrae da molte armi nucleari dismesse in seguito ai trattati START e SORT. Attualmente esiste un'abbondante quantit\u00e0 di plutonio proveniente dallo smantellamento delle testate nucleari in base ai molti accordi contratti dagli Stati Uniti e dall'Unione Sovietica.\nLa sicurezza di questi depositi di plutonio, estremamente pericoloso per la sua radioattivit\u00e0, ed impiegabile per costruire le bombe (soprattutto calcolando i tempi plurisecolari del dimezzamento della radioattivit\u00e0), \u00e8 attualmente considerato una minaccia a lungo termine che pesa sulle generazioni future.\nQuando si \"brucia\" il plutonio nel reattore CANDU, si pone fine alla sua esistenza, dal momento che si ha la fissione in elementi pi\u00f9 leggeri, non impiegabili ad uso bellico, con emivite radioattive pi\u00f9 brevi, e con un'ottima resa energetica. Il plutonio si pu\u00f2 estrarre anche dal riprocessamento del combustibile nucleare \"esaurito\" dai reattori convenzionali. Anche se il plutonio che si genera nei reattori nucleari ad acqua leggera consiste abitualmente di una miscela di isotopi non adeguata alla fabbricazione di armi nucleari, pu\u00f2 essere convenientemente impiegato nella miscele MOX, per ridurre sia la quantit\u00e0 che la radioattivit\u00e0 netta dei rifiuti nucleari che devono essere immagazzinati per essere \"raffreddati\" ed in seguito vetrificati e rinchiusi in contenitori inossidabili sigillati, posti all'interno di siti geologicamente stabili.\nUtilizzo dell'uranio \"recuperato\".\nMa il plutonio non \u00e8 il materiale fissile di scelta per i reattori CANDU. Dal momento che questo reattore \u00e8 stato progettato per fissionare l'uranio naturale, il combustibile per i CANDU pu\u00f2 essere estratto dalle barre d'uranio impoverito (depleted) che si estraggono quando il reattore nucleare ad acqua leggera (LWR) ha esaurito il combustibile. Questo combustibile, industrialmente noto come \"Recovered Uranium\" (RU), tipicamente ha un arricchimento in U-235 attorno allo 0,9%, che lo rende inadatto all'uso negli LWR (se non a basse densit\u00e0 di potenza), ma che ancora costituisce una ricca fonte di combustibile per il reattore CANDU (l'uranio naturale ha un'abbondanza in U-235 di circa lo 0,7% ). Si stima che un reattore CANDU possa estrarre un ulteriore 30-40% d'energia dal combustibile LWR \"spento\" grazie al riprocessamento chimico (per separazione di elementi ed isotopi radioattivi non fissionabili, come cesio, stronzio, iodio, ecc.).\nIl reattore CANDU produce come sottoprodotto il trizio, che un giorno potrebbe essere utilizzato nei reattori a fusione, attualmente sotto studio e sperimentazione.\nUtilizzo diretto del combustibile con il ciclo \"DUPIC\".\nIl riciclaggio delle barre di combustibile proveniente da reattori convenzionali LWR non comporta necessariamente uno stadio di riprocessamento chimico. In alcuni test del ciclo di combustibile (fuel cycle) \u00e8 stata provata la metodologia DUPIC (\"direct use of spent PWR fuel in CANDU\"), dove il combustibile utilizzato nel reattore nucleare ad acqua pressurizzata viene re-impacchettato nei fusti di combustibile CANDU, con il semplice taglio in pezzetti, ma senza alcun tipo di riprocessamento chimico. Di nuovo, mentre i reattori ad acqua leggera necessitano della grande reattivit\u00e0 nucleare associata al combustibile arricchito, l'economia di neutroni presente all'interno di un reattore ad acqua pesante CANDU, permette di svolgere la reazione di fissione anche in presenza della bassa reattivit\u00e0 dell'uranio naturale e dell'uranio \"impoverito\" proveniente dal ciclo \"DUPIC\".\nUtilizzo di combustibile a matrice inerte.\nSono stati proposti anche alcuni combustibili a matrice inerte (come zirconio o berillio). Questi consentono di bruciare plutonio e altri attinidi derivati dal combustibile esaurito in maniera molto pi\u00f9 efficiente che nei combustibili MOX. Questa caratteristica \u00e8 dovuta alla natura \"inerte\" del combustibile, cos\u00ec detto in quanto non contiene uranio, quindi non crea altro plutonio nel momento in cui questo viene consumato.\nUtilizzo del biossido di torio.\nI reattori CANDU possono essere anche alimentati con torio naturale, metallo attinide molto economico, perch\u00e9 tre-quattro volte pi\u00f9 diffuso rispetto all'uranio, e non impiegabile per uso bellico. Attualmente il pi\u00f9 vasto programma di sfruttamento del torio nell'ambito del nucleare di pace, si svolge in India, paese molto ricco di tale minerale.\nIl grande vantaggio dell'uso del torio al posto dell'uranio \u00e8 la possibilit\u00e0 di rendere \"autofertilizzante\" il reattore anche senza usare neutroni veloci (che comportano numerosi problemi a livello di materiali con cui costruire il reattore), cosa invece generalmente necessaria nei reattori all'uranio. In altre parole anche un reattore a \"neutroni termici\" (cio\u00e8 pi\u00f9 \"lenti\") pu\u00f2 produrre da s\u00e9 il proprio \"combustibile\" evitando problemi dovuti agli alti irraggiamenti neutronici.\nInoltre le scorie prodotte, rispetto ai reattori utilizzanti uranio, hanno una vita molto pi\u00f9 breve e sono molto meno radiotossiche: dopo meno di un secolo sono infatti meno pericolose dell'uranio che si trova in natura. Si ritiene pertanto che le scorie andrebbero confinate solamente per circa 300 anni complessivi. A titolo di confronto il \"combustibile\" esausto di un reattore all'uranio di 3\u00ba generazione, per ridurre la propria radiotossicit\u00e0 a livelli inferiori a quelli dell'uranio naturale di partenza, impiega circa un milione di anni, mentre il combustibile di un reattore autofertilizzante all'uranio-plutonio (come alcuni di 4\u00ba generazione) impiega decine di migliaia di anni.\nIl reattore italiano CIRENE.\nAttualmente in Italia non esistono reattori nucleari del tipo CANDU. Comunque l'Italia, aveva in progetto di dotarsi di reattori ad acqua pesante simili al CANDU (il reattore nucleare \"a nebbia\" CIRENE), che possono funzionare con uranio naturale, con uranio arricchito di \"seconda mano\" e con torio.\nIn futuro, se si decidesse di costruire reattori CANDU, che possono riciclare l'uranio utilizzato nei reattori francesi, l'Italia potrebbe fissionare uranio \"quasi esaurito\" (al 2,5%), restituendo alla Francia un uranio impoverito (~1,1%) in minori quantit\u00e0 perch\u00e9 fissionato, evitando cos\u00ec di dover smaltire le scorie nucleari d'uranio nel proprio territorio. Il reattore CANDU produce come sottoprodotto il trizio, che un giorno potrebbe essere utilizzato nei reattori nucleari a fusione, attualmente sotto studio e sperimentazione.\nEmissioni di Trizio.\nIl Trizio, il cui pericolo biologico maggiore \u00e8 l'ingresso nell'organismo (inalazione, ingestione o assorbimento), \u00e8 generato dai CANDU nel refrigerante e moderatore maggiormente che dalle filiere ad acqua leggera, a causa della cattura neutronica da parte dell'idrogeno pesante (deuterio). Parte di questo trizio sfugge nell'edificio di contenimento ed \u00e8 generalmente recuperato; ma una piccola percentuale (circa 1%) sfugge dalle strutture di contenimento e costituisce una emissione radioattiva di routine negli impianti CANDU (oltre tutto pi\u00f9 grande che in un LWR di dimensioni simili). L'esercizio di una centrale CANDU comprende il controllo di questo effluente nell'ambiente circostante (e la pubblicazione dei risultati), per assicurare che queste emissioni siano inferiori a quelle permesse dalle normative.\nIn alcuni reattori CANDU la concentrazione di trizio nel moderatore viene periodicamente ridotta con un processo estrattivo, per ridurre questo rischio. Le emissioni tipiche degli impianti CANDU canadesi sono inferiori allo 1% dei limiti normativi nazionali, che sono basati sulle linee guida dello International Commission on Radiological Protection (ICRP) (per esempio, la massima concentrazione di trizio nell'acqua potabile in Canada, /m3, corrisponde a 1/10 del limite di dose al pubblico dell'ICRP'). Emissioni di trizio da altre centrali CANDU sono ugualmente basse.\nGeneralmente ci sono significativi dibattiti pubblici riguardo alle emissioni radioattive dalle centrali nucleari, e per gli impianti CANDU il trizio rappresenta una delle maggiori preoccupazioni. Nel 2009 Greenpeace pubblic\u00f2 un rapporto sulle emissioni di trizio dalle centrali nucleari Canadesi scritto dal Ian Fairlie. Questo documento fu verificato da Richard Osborne e venne criticato per gli errori contenuti."}
{"id": "731872", "revid": "599013", "url": "https://it.wikipedia.org/wiki?curid=731872", "title": "Futuro semplice", "text": "Il futuro semplice \u00e8 una forma verbale del modo indicativo. Indica situazioni ed eventi presenti e futuri che risultano in qualche modo incerti; il futuro viene spesso preferito al presente per indicare eventi futuri quando l'evento \u00e8 situato a notevole distanza di tempo nell'avvenire:\nStoria.\nIl futuro italiano nella sua forma attuale non \u00e8 un'eredit\u00e0 diretta del latino classico. Questa lingua utilizzava infatti una variante di futuro completamente diversa da quella che usiamo oggi. Per \"amare\", si aveva:\nCon il tempo, questa forma antica \u00e8 caduta in disuso, anche perch\u00e9 con il tempo e con i vari mutamenti linguistici in corso, essa iniziava a rassomigliare troppo a quella dell'imperfetto. Fin\u00ec cos\u00ec per fare gradualmente posto ad un'altra: questa era formata dall'infinito del verbo, seguito dalle forme coniugate dell'ausiliare \"avere\": \"amare habeo\" ecc. (\"amare + ho\"). Col tempo, le forme del verbo all'infinito si sono fuse in un'unica parola con quelle del verbo \"avere\", che restano ancor oggi riconoscibili nelle desinenze del futuro dell'italiano (o della maggioranza delle altre lingue romanze):\nNella coniugazione in \"-are\", il mutamento fonetico da -\"ar\"- atono in -\"er\"- \u00e8 tipico del toscano, e si estende quindi all'italiano (che, come sappiamo, ne deriva); tuttavia, per ragioni legate all'accento \"secondario\" delle parole, tale indebolimento si verifica solo a condizione che la \"a\" protonica sia a sua volta preceduta da almeno un'altra vocale nella radice (il che esclude i due verbi a radice interamente consonantica \"dare\" e \"stare\").\nIn origine, il significato di queste forme era modale (la forma \"amare habeo\" significava 'ho da amare', oppure 'devo amare'). Del resto, ancor oggi il futuro pu\u00f2 indicare un dovere\ne quindi sostituire l'imperativo.\nLe sue funzioni ed il suo uso non sono rimasti del tutto invariati durante l'epoca moderna: nel sistema verbale italiano, \u00e8 abbastanza chiara la sua tendenza ad un uso meno frequente con il passare dei secoli, come anche la sua vocazione sempre pi\u00f9 chiara ad indicare delle supposizioni.\nConiugazione del futuro semplice.\nQuesta forma verbale si coniuga sostituendo le desinenze dell'infinito (\"-are, -ere, -ire\") con quelle previste nel sistema verbale italiano per il presente nelle tre coniugazioni:\nCome detto, le forme del verbo \"avere\" restano abbastanza riconoscibili soprattutto nelle desinenze del singolare. Per le maggiori particolarit\u00e0, ad esempio verbi irregolari, si possono riassumere cos\u00ec le principali linee di tendenza:\nLe regole illustrate valgono automaticamente per la formazione del condizionale presente, che si distingue dal futuro solo per le desinenze finali, ma che altrimenti \u00e8 caratterizzato dalle stesse meccaniche, per cui conoscendo la forma del condizionale si pu\u00f2 dedurre quella del futuro e viceversa.\nUso del futuro.\nL'uso temporale.\n\u00c8 quello di indicare avvenimenti situati nell'avvenire, soprattutto se assai lontani nel tempo (\"fra un paio di anni, andr\u00f2 in America\").\nDel resto, il nome stesso della forma suggerisce questa interpretazione. Ciononostante, essa \u00e8 ancor oggi oggetto di discussione.\nAltri usi del futuro.\nNormalmente, il futuro indica insicurezza in un'asserzione oppure in una domanda (\"Questa macchina in vetrina coster\u00e0 un patrimonio\". \"Stanno suonando alla porta, chi sar\u00e0?\"). Come si nota negli esempi, le forme del futuro possono benissimo riferirsi al momento presente, quello dell'enunciazione.\nTra questi usi del futuro ci sono:\n1) Quello epistemico, che ha lo scopo di indicare una supposizione, anche nel presente. Nell'enunciato \nNell'enunciato\n2) L'uso dubitativo, simile a quello epistemico: \n3) L'uso concessivo,\nche indica una situazione riconosciuta come vera, ma non di rilievo.\nOltre a questi tre tipi si ricordano gli usi di tipo deontico, iussivo oppure volitivo, che denotano quindi volont\u00e0 e dovere:\nTali usi portano alcuni studiosi ad interpretarlo come forma futura dell'imperativo. Il futuro indica un dovere anche in altri contesti:\nIn questi casi il momento in cui si svolge l'azione \u00e8 effettivamente posteriore rispetto al momento dell'enunciazione.\nTra gli usi esposti, con il passare dei secoli, \u00e8 diventato sempre pi\u00f9 preponderante quello epistemico, quindi quello riservato alle supposizioni anche riferite al presente: nel caso della forma composta del futuro, il futuro anteriore, \u00e8 abbastanza facile osservare come esso sia di gran lunga pi\u00f9 frequente di quello temporale (che al contrario tende a diventare sempre pi\u00f9 raro).\nContemporaneamente, nei secoli passati \u00e8 sempre diventato meno frequente l'uso del futuro in genere, che comunque resta (dopo il presente ed il passato prossimo) una delle forme verbali italiane pi\u00f9 usate nella maggior parte dei contesti.\nDiversi autori sostengono con convinzione che la natura del futuro sia modale, cio\u00e8 che la forma serva ad indicare una forma di insicurezza o di potenzialit\u00e0 presente, e non una forma di sicurezza nell'avvenire. Comunque stiano queste cose, per le sue particolarit\u00e0 storiche, morfologiche e semantiche, il futuro assume una posizione periferica nel sistema del modo indicativo per avvicinarsi invece a quella del condizionale.\nIl futuro nella formazione di parole.\nIn casi isolati, il futuro \u00e8 coinvolto nella formazione di sostantivi. Si ricorda ad esempio \"il pagher\u00f2\", sostantivo che per metonimia indica un tipo di cambiale dove il valore del futuro \u00e8 legato al riconoscimento di un dovere.\nAnche il futuro latino \u00e8 usato per la formazione di sostantivi usati nelle lingue moderne. Si pensi a \"placebo\", futuro della prima persona del verbo \"placere\", che corrisponde all'italiano \"piacere\". Curiosamente, le desinenze del futuro latino sarebbero state impiegate per la nascita di un sostantivo inglese utilizzato in innumerevoli lingue, \"il gazebo\", ma a partire dal verbo inglese \"to gaze\" (\"guardare\").\nIl futuro in altre lingue.\nIn genere, in una lingua si ritrova un'asimmetria tra passato e futuro. Viene infatti privilegiato il dominio referenziale del passato, mentre quello del futuro, situato nel mondo dell'insicurezza, non trova sempre un sicuro posto nella grammatica. L'opposizione fondamentale sar\u00e0 quindi quella tra passato e presente, oppure tra passato o non-passato.\nIl futuro \u00e8 una forma verbale che manca in innumerevoli lingue (vedi lingua ebraica, lingua giapponese, lingua hadiya). In altre \u00e8 caratterizzato, con il passare dei secoli, da una spiccata instabilit\u00e0 per forma e significato. Da una parte, spesso il futuro pu\u00f2 essere sostituito dal presente come avviene peraltro nelle lingue che non lo conoscono; inoltre, si registra nella storia di molte lingue l'alternanza tra due forme diverse, come si pu\u00f2 osservare anche nell'italiano moderno:\nLa perifrasi introdotta da \"stare per\" indica un avvenimento imminente. Anche se si tratta di forme diverse per significato, \u00e8 particolarmente importante osservare come diverse lingue dispongano, in fin dei conti, di due forme concorrenziali, una sintetica (formata grazie alle desinenze) ed una analitica (che in italiano si serve del verbo \"stare\" a mo' di verbo ausiliare, al quale viene aggiunta la forma del verbo all'infinito).\nLingue romanze.\nCome accennato, per le lingue romanze, il verbo ausiliare per la forma analitica era \"avere\", il che accomuna ancora le lingue imparentate all'italiano. In passato, la forma che ha dato origine al futuro moderno veniva usata in concorrenza al vecchio futuro latino. Per il verbo \"mangiare\" avremo nella lingua spagnola ed in quella francese, le forme seguenti:\nDiverse lingue romanze come il francese e lo spagnolo dispongono di una forma concorrenziale, analitica; \"je vais manger\" (francese) o \"yo voy a comer\" (spagnolo). Essa si forma con il verbo \"andare\" e va combinata con l'infinito del verbo; indica un'azione che si svolge in un futuro immediato. Questa costruzione analitica corrisponde alla perifrasi italiana \"stare per\" + infinito.\nDato il rapido cambiamento di significato del futuro durante i secoli, sono riscontrabili differenze di uso tra una lingua romanza e l'altra, ad esempio per quanto riguarda l'ambito di uso del futuro come espressione di un'incertezza.\nLingue germaniche.\nPer la formazione del futuro, i sistemi verbali delle lingue germaniche preferiscono le forme analitiche (in qualche modo articolate in due parole) e non quelle sintetiche come nelle lingue romanze.\nPer l'inglese, si usano gli ausiliari \"shall\" e \"will\", che restano invariati durante la coniugazione. Mentre \"shall\" \u00e8 riservato all'uso nella prima persona, \"will\" \u00e8 utilizzabile in tutta la coniugazione. Entrambe le forme possono essere contratte, sicch\u00e9 \"I shall drink\" e \"I will drink\" si confondono in \"I'll drink\" (che corrisponde a \"berr\u00f2\").\nIn tedesco si usa il verbo ausiliare \"werden\", letteralmente traducibile con la parola \"diventare\". Quest'ultimo varia continuamente a seconda della persona. Per i verbi \"to eat\" e \"essen\", che corrispondono a \"mangiare\", avremo dunque le seguenti forme:\nI verbi ausiliari usati in inglese e tedesco per il futuro sono essenzialmente gli stessi da coniugare in altro modo per la formazione del condizionale.\nLa funzione epistemica del futuro (quella di indicare una supposizione) non \u00e8 riscontrabile solo nelle forme del futuro di diverse lingue romanze, ma anche in tedesco.\nPer quanto riguarda la negazione, si avr\u00e0 in genere in inglese la combinazione tra \"will\" e \"not\", che dar\u00e0 \"won't\": \"she won't eat\" ('lei non manger\u00e0'). In tedesco, la negazione \"nicht\" sar\u00e0 frapposta tra il verbo ausiliare \"werden\" e l'infinito del verbo da coniugare; otterremo dunque \"sie wird nicht essen\" ('lei non manger\u00e0')."}
{"id": "731874", "revid": "599013", "url": "https://it.wikipedia.org/wiki?curid=731874", "title": "Ren\u00e8 Dupree", "text": ""}
{"id": "731875", "revid": "486946", "url": "https://it.wikipedia.org/wiki?curid=731875", "title": "C-14 (personaggio)", "text": ""}
{"id": "731876", "revid": "712828", "url": "https://it.wikipedia.org/wiki?curid=731876", "title": "Tar-Meneldur", "text": ""}
{"id": "731882", "revid": "6066", "url": "https://it.wikipedia.org/wiki?curid=731882", "title": "Tomas Gutierres Alea", "text": ""}
{"id": "731884", "revid": "65435", "url": "https://it.wikipedia.org/wiki?curid=731884", "title": "200 d.C.", "text": ""}
{"id": "731895", "revid": "26630", "url": "https://it.wikipedia.org/wiki?curid=731895", "title": "Audi 90", "text": "L'Audi 90 \u00e8 un'autovettura di tipo berlina, derivata dalla 80, prodotta dalla casa automobilistica tedesca Audi tra il 1984 e il 1991 in due serie, pi\u00f9 una terza serie riservata per\u00f2 solamente ai mercati nordamericani.\nSerie B2 (1984-1986).\nNel 1984 l'intera gamma delle 80 subisce un profondo aggiornamento estetico, soprattutto nella parte frontale. Allo stesso tempo le versioni a 5 cilindri vengono \"trasferite\" sulla 90, nuova declinazione della fortunata berlina di Ingolstadt che va a posizionarsi in una categoria superiore come gi\u00e0 avvenuto con la 200 nei confronti della 100. La carrozzeria viene modificata con scudi anteriori e posteriori pi\u00f9 aerodinamici e con un profilo che percorre la base della fiancata. La parte posteriore \u00e8 immediatamente riconoscibile per la caratteristica fascia catarifrangente integrata con i gruppi ottici, mentre all'interno le differenze sono ancora pi\u00f9 marcate perch\u00e9 la plancia, i rivestimenti e la dotazione sono pi\u00f9 ricchi: la 90 pu\u00f2 contare su chiusura centralizzata delle portiere, fari di profondit\u00e0 supplementari integrati nella parabola e le cinture di sicurezza anche per i passeggeri posteriori. A richiesta \u00e8 possibile avere il condizionatore d'aria, cerchi in lega, alzacristalli elettrici, sedili anatomici, volante rivestito in pelle, e soltanto per la \"2200\" l'ABS. Le motorizzazioni disponibili, quindi, sono il 2.0 da 115 CV e il 2.2 da 136 CV (adesso nella nuova declinazione di 2226\u00a0cm\u00b3), abbinabile alla normale trazione anteriore oppure alla trazione integrale permanente \"quattro\" con differenziale centrale Torsen e posteriore a bloccaggio manuale. Solo in un secondo momento vi si aggiunsero anche un 2.2 depotenziato a 120 CV (solo a trazione anteriore) ed un 1.6 turbodiesel da appena 70 CV, commercializzato nel solo anno 1986. Quest'ultimo fu l'unico motore a 4 cilindri presente nella gamma dell'Audi \"90\" su base \"B2\". Per quanto riguarda l'impianto frenante, le versioni con motore 2.2 furono le uniche a montare dischi su entrambi gli assi, mentre le altre motorizzazioni vennero abbinate ad un impianto frenante misto. Il cambio era di tipo manuale a 5 marce.\nLa produzione termin\u00f2 nel 1987 con un totale di 109.070 esemplari prodotti.\nMotorizzazioni.\nDi seguito vengono riepilogate le caratteristiche delle versioni della gamma dell'Audi \"90\" su base \"B2\":\nSerie B3 (1987-1991).\nCaratteristiche.\nCon il passaggio alla serie \"B3\" della \"80 \"(1986), nel 1987 venne riproposta la \"90\", con le solite modifiche rispetto alla \"80\" (paraurti in tinta, frontale con fari e mascherina rivisti, gruppi ottici posteriori ampliati e interni pi\u00f9 curati) e motori a 5 cilindri a benzina o 4 cilindri turbodiesel.\nIn generale, la gamma d'esordio prevedeva due sole varianti:\nIn seguito arrivarono un 2.3 a 4 valvole per cilindro con potenza massima di 170 CV e una ben pi\u00f9 economa versione 1.6 turbodiesel da 80 CV di potenza massima. Nel solo mercato italiano, dove all'epoca vigeva un regime fiscale particolarmente severo con le motorizzazioni superiori ai due litri di cilindrata, vennero proposte due unit\u00e0 motoristiche alternative: un'unit\u00e0 da 1.8 litri (dal 1990) con potenza massima di 112 CV ed un 2 litri a 4 valvole per cilindro con potenza massima di 158 CV. Quest'ultima fu un'alternativa al 2.3 da 170 CV che invece venne proposto in altri mercati europei. Quanto al 1.8, esso fu il solo 4 cilindri a benzina montato sotto il cofano di un'Audi \"90\". La produzione dell'Audi \"90\" cess\u00f2 nel novembre 1991 con un totale di 141.809 esemplari.\nDi seguito vengono riepilogate le caratteristiche delle varie motorizzazioni previste nella gamma dell'Audi \"90\" su base \"B3\":\nSerie \"B4\" per il Nordamerica.\nL'unica Audi \"90\" prodotta su base \"B4\" fu quella destinata ai mercati nordamericani. Si trattava in pratica di un'Audi \"80 B4\" dotata di paraurti pi\u00f9 sporgenti e dispositivi di illuminazione conformi alle normative di sicurezza vigenti all'epoca negli Stati Uniti e in Canada. Le Audi \"90 B4\" dovevano infatti essere sottoposte a crash-test specifici per essere omologate agli standard nordamericani. Le plastiche degli indicatori di direzione erano arancioni anzich\u00e9 bianchi, sempre per soddisfare le normative locali. Le due motorizzazioni previste per le Audi \"90 B4\" furono i V6 proposti anche nei listini europei come parte della gamma dell'Audi 80 B4, ossia quelli da 2,6 e 2,8 litri. La dotazione di serie per entrambe le motorizzazioni era pi\u00f9 ricca rispetto a quella delle versioni europee e comprendeva fra l'altro: cambio automatico, vetri elettrici, climatizzatore, computer di bordo, sedili riscaldabili e rivestiti in pelle e doppio airbag. Gli airbag per le Audi \"90 B4\" erano fra l'altro di maggiori dimensioni rispetto a quelli montati nelle contemporanee Audi \"80\" destinate al Vecchio Continente. A differenza delle \"B4\" europee, l'Audi \"90 B4\" non venne mai commercializzata come station wagon, ma inizialmente come berlina e, solo in un secondo momento, in versione scoperta, con carrozzeria mutuata dall'Audi Cabriolet.\nAttivit\u00e0 sportiva.\nNel 1989 l'Audi 90 venne impiegata nel campionato IMSA GTO riservato a vetture ad alte prestazioni derivate dalla produzione in serie. La carrozzeria venne resa estremamente aerodinamica dopo numerosi test in galleria del vento e fu montata su di un telaio tubolare space-frame. Quasi tutto il corpo era in materiale composito, eccezion fatta per il tetto che era ripreso direttamente dalle vetture di serie. Per non intaccare la fluidit\u00e0 della linea, il terminale del tubo di scarico venne alloggiato nella portiera. Le sospensioni erano costituite da doppi bracci oscillanti con molle elicoidali, mentre i l'impianto frenante presentava quattro freni a disco. Il propulsore 2,2 era abbinato ad un turbocompressore KKK che permetteva di generare una potenza di 700 CV e una coppia di 720 Nm. il tutto era gestito da un cambio manuale a sei marce.\nIl team Audi of America affid\u00f2 la vettura ai piloti Hurley Haywood e Hans-Joachim Stuck e per le gare di durata furono ingaggiati anche Scott Goodyear e Walter R\u00f6hrl. La prima corsa fu una gara sprint di 45 minuti svoltasi a Miami, ma nessuno degli esemplari arriv\u00f2 al traguardo. La corsa successiva al Summit Point fu invece un successo firmato con una doppietta. In totale furono vinte altre sei gare su nove disputate, ma i punti non permisero alla squadra di andare oltre il secondo posto, in quanto il campionato fu vinto da Pete Halsmer con la Mercury Cougar XR7."}
{"id": "731896", "revid": "466539", "url": "https://it.wikipedia.org/wiki?curid=731896", "title": "Kolchoz", "text": "Kolchoz ( , plur. \"kolchozy\", qualche volta italianizzato in colcos) \u00e8 l'abbreviazione di \"kollektivnoe chozjajstvo\" (), che significa \"propriet\u00e0 agricola collettiva\" .\nStoria.\nNell'Unione Sovietica vi erano cooperative agricole nelle quali i contadini lavoravano collettivamente la terra, condividendo anche strumenti e macchinari agricoli. Furono costituite inizialmente gi\u00e0 dal 1918, sostituendo gli \"artel\"', ma fu in seguito alla collettivizzazione avvenuta nel 1927 che vennero ufficialmente istituite. A partire dal 1929 la partecipazione ad un \"kolchoz\" o ad un \"sovchoz\" fu resa obbligatoria da parte delle autorit\u00e0 sovietiche. In quell'anno si verific\u00f2 l'ingresso nei \"kolchoz\" non pi\u00f9 di singoli contadini, ma di villaggi e, a volte, di interi circondari. Questo significava l'adesione dei contadini medi alle cooperative agricole di produzione. Nelle intenzioni i kolchoz avrebbero dovuto essere dedicati all'agricoltura intensiva e i sovchoz a quella estensiva.\nI contadini del \"kolchoz\" erano chiamati \"kolchoznik\" (\u043a\u043e\u043b\u0445\u043e\u0437\u043d\u0438\u043a) o \"kolchoznica\" (\u043a\u043e\u043b\u0445\u043e\u0437\u043d\u0438\u0446\u0430) al femminile. I \"kolchozniki\" erano pagati in parte dalla produzione del \"kolchoz\" e dai profitti fatti dal \"kolchoz\", proporzionalmente al numero di ore di lavoro; essi avevano inoltre a disposizione un appezzamento di terra ad uso privato (nell'ordine dei ) e un po' di bestiame. I prodotti potevano essere venduti nei mercati statali e avevano generalmente prezzi pi\u00f9 alti in ragione della migliore qualit\u00e0. Circa il 20% dei prodotti consumati nell'Unione Sovietica negli anni settanta provenivano da questi piccoli appezzamenti, che rappresentavano appena il 3% della terra coltivata. Questi vantaggi in natura rendevano il \"kolchoz\" molto pi\u00f9 attraente ai sovietici rispetto al \"sovchoz\", nel quale i \"sovchozniki\" erano salariati. .\nIl \"kolchoz\" divenne il perno della collettivizzazione agricola nell'Unione Sovietica. Lo Stato acquistava i prodotti a prezzi inferiori a quelli di mercato. In seguito alla destalinizzazione, molti \"kolchoz\" si trasformarono in \"sovchoz\", al fine di migliorare la pianificazione agricola, cosicch\u00e9 dall'84% dell'area seminativa che occupavano nel 1950, nel 1970 essi non raggiungevano nemmeno la met\u00e0 della superficie coltivata (48%). A partire dal 1992 in seguito alla dissoluzione dell'Unione Sovietica, i \"kolchoz\" sono stati privatizzati."}
{"id": "731898", "revid": "115233", "url": "https://it.wikipedia.org/wiki?curid=731898", "title": "Citt\u00e0 delle rose", "text": ""}
{"id": "731899", "revid": "2184720", "url": "https://it.wikipedia.org/wiki?curid=731899", "title": "Can't Stop", "text": "Can't Stop \u00e8 un singolo del gruppo musicale statunitense Red Hot Chili Peppers, pubblicato il 24 gennaio 2003 come terzo estratto dall'ottavo album in studio \"By the Way\".\nDescrizione.\nSuonata spessissimo dal vivo, \u00e8 una delle poche canzoni del disco a riallacciarsi alle influenze funk rock e rap rock della loro musica, anche se con nette influenze completamente nuove.\nDal 2004 al 2007 \u00e8 stata la traccia che ha aperto tutti i loro concerti, mentre dal 2011, in occasione del tour di \"I'm with you\", \u00e8 stata spesso scelta come seconda canzone in scaletta o posta nel mezzo dello show; \u00e8 per\u00f2 tornata ad aprire la maggior parte dei loro concerti a partire dal 2013.\nQuasi sempre, quando \u00e8 suonata nei concerti, il cantante Anthony Kiedis altera intenzionalmente il testo: ad esempio lo spezzone \"All on a spaceship persevering, use my hands for everything but steering\" (\"sull'astronave usa le mie mani per tutto, fuorch\u00e9 guidare\") \u00e8 spesso modificato in \"All on a spaceship persevering, feel no need for any interfering\" (\"sull'astronave pensa di non aver bisogno di qualcuno, interferisce soltanto\"), a causa delle numerose polemiche che leggevano questi versi a sfondo sessuale. Ha anche sostituito i versi con varie frasi senza senso, e non \u00e8 raro sentirlo prendere una parola per un'altra o confondersi durante le esibizioni.\nNel marzo 2005 \"Q magazine\" ha inserito la canzone al 30\u00ba posto, nella sua lista delle 100 migliori tracce \"guitar-based rock\".\nMalgrado sia una delle canzoni pi\u00f9 famose del gruppo, non \u00e8 stata inserita nella raccolta del 2003 \"Greatest Hits.\"\nIl video.\nIl video di \"Can't Stop\" \u00e8 stato diretto da Mark Romanek.\nMostra la band mentre si dimena in pi\u00f9 stanze e compie azioni astratte, come raccogliere molte bottiglie d'acqua o reggere secchi sulla testa. Inizia con la videocamera che con l'obiettivo si spinge in un tubo giallo fino ad Anthony Kiedis, che indossa degli occhiali. Poi si vedono i quattro che corrono come soldati per una sala, con luci al neon sulle spalle. C'\u00e8 chi gioca con palloni di gomma, c'\u00e8 chi salta, chi si diverte a tormentare il povero Flea con penne e barattoli di plastica; in altre scene si vedono scatole di cartone, secchi, bottiglie d'acqua e bidoni sparsi sul pavimento; dopo il secondo ritornello, in una scena censurata, Flea, che suona il basso con un'enorme maschera viola da ippopotamo si ferma e fa il gesto del dito medio davanti alla telecamera. Si vedono anche piante, e John Frusciante che suona la chitarra in una stanza piena di sedie blu e con luci che si accendono e spengono ad intermittenza. La scena pi\u00f9 spettacolare \u00e8 indubbiamente quella dell'assolo, che John suona \"scatenandosi\" sotto una cascata di petali di polistirolo rosa, che scendono gi\u00f9 da un tubo tenuto fermo dall'imperterrito Anthony (che indossa degli enormi e buffi occhiali in quasi tutto il video.) Alla fine del video si scorge anche un'iscrizione, che dice: \"Inspired by the one minute sculptures of Erwin Wurm\" (\"ispirato dalle sculture di un minuto di Erwin Wurm\").\nIn certi spezzoni del clip, appare John Frusciante che suona una Fender Toronado arancio, fatto insolito poich\u00e9 suona quasi sempre chitarre vintage (la Toronado \u00e8 del 2001). Frusciante ha poi affermato di essere stato costretto a imbracciarla da Mark Romanek, visto che per il regista si adattava bene alle tinte del video, sottolineando inoltre che non ha mai neanche provato a suonarla.\nIl testo.\n\"Can't Stop\" \u00e8 un esempio dell'uso occasionale, da parte del gruppo, di incentrare il testo della canzone perlopi\u00f9 sul ritmo. Si tratta palesemente di un'incorporazione improvvisata di versi poetici, in modo da ottenere versi alternativamente melodici e rappati. Non pochi critici musicali hanno provato a dare un senso alle frasi prive di ogni apparente nesso logico che costituiscono il testo della canzone. Una fra le pi\u00f9 probabili la d\u00e0 il ritornello stesso, che parla di tutti gli sforzi fatti per entrare in \"this wave can't stop\", \"quest'onda che non si pu\u00f2 fermare\", rappresentata appunto dal susseguirsi rapido delle frasi senza senso delle strofe. L'onda pu\u00f2 essere intesa come la vita, il ritmo, o forse un richiamo alla tossicodipendenza.\n\"Can't stop, addicted to the shindig\"\n\"Chop Top, he says I'm gonna win big\"\n\"Choose not a life of imitation\"\n\"Distant cousin to the reservation\"\n\"Defunct the pistol that you pay for\"\n\"This punk, the feeling that you stay for\"\n\"In time I want to be your best friend\"\n\"East side lovers living on the west end\"\n\"Knocked out but boy you better come to\"\n\"Don't die, you know the truth as some do\"\n\"Go write your message on the pavement\"\n\"Burn so bright I wonder what the wave meant\"\n\"White heat is screaming in the jungle\"\n\"Complete the motion if you stumble\"\n\"Go ask the dust for any answers\"\n\"Come back strong with fifty belly dancers\"\n\"The world I love\"\n\"The tears I drop\"\n\"To be part of\"\n\"The wave, can't stop\"\n\"Ever wonder if it's all for you?\"\n\"The world I love\"\n\"The trains I hop\"\n\"To be part of\"\n\"The wave, can't stop\"\n\"Come and tell me when it's time to\"\n\"Sweetheart is bleeding in the snow cone\"\n\"So smart, she's leading me to ozone\"\n\"Music the great communicator\"\n\"Use two sticks to make it in the nature\"\n\"I'll get you into penetration\"\n\"The gender of a generation\"\n\"The birth of every other nation\"\n\"Worth your weight, the gold of meditation\"\n\"This chapter's going to be a close one\"\n\"Smoke rings, I know your going to blow one\"\n\"All on a spaceship persevering\"\n\"Use my hands for everything but steering\"\n\"Can't stop the spirits when they need you\"\n\"Mop tops are happy when they feed you\"\n\"J. Butterfly is in the treetop\"\n\"Birds that blow the meaning into bebop\"\n\"The world I love\"\n\"The tears I drop\"\n\"To be part of\"\n\"The wave, can't stop\"\n\"Ever wonder if it's all for you?\"\n\"The world I love\"\n\"The trains I hop\"\n\"To be part of\"\n\"The wave, can't stop\"\n\"Come and tell me when it's time to\"\n\"Wait a minute I'm passing out\"\n\"Win or lose, just like you\"\n\"Far more shocking\"\n\"Than anything I ever knew\"\n\"How about you?\"\n\"Ten more reasons\"\n\"Why I need somebody new just like you\"\n\"Far more shocking than anything I ever knew\"\n\"Right on cue\"\n\"Can't stop, addicted to the shindig\"\n\"Chop Top, he says I'm gonna win big\"\n\"Choose not a life of imitation\"\n\"Distant cousin to the reservation\"\n\"Defunct the pistol that you pay for\"\n\"This punk, the feeling that you stay for\"\n\"In time I want to be your best friend\"\n\"East side lovers living on the west end\"\n\"Knocked out but boy, you better come to\"\n\"Don't die you know the truth as some do\"\n\"Go write your message on the pavement\"\n\"Burn so bright I wonder what the wave meant\"\n\"Kick start the golden generator\"\n\"Sweet talk but don't intimidate her\"\n\"Can't stop the gods from engineering\"\n\"Feel no need for any interfering\"\n\"Your image in the dictionary\"\n\"This life is more than ordinary\"\n\"Can I get two, maybe even three of these?\"\n\"Coming from space\"\n\"To teach you of the Pleiades\"\n\"Can't stop the spirits when they need you\"\n\"This life is more than just a read through\"\n[Flea, John Frusciante] "}
{"id": "731905", "revid": "1522738", "url": "https://it.wikipedia.org/wiki?curid=731905", "title": "Sovchoz", "text": "Il Sovchoz, ( , abbreviazione di \u0441\u043e\u0432\u0435\u0442\u0441\u043a\u043e\u0435 \u0445\u043e\u0437\u044f\u0439\u0441\u0442\u0432\u043e, \"sovetskoe chozjajstvo\", plur. \"sovchozy\") era un tipo di azienda agricola statale creata in Unione Sovietica in seguito alla collettivizzazione delle terre e dei mezzi di produzione avvenuta intorno agli anni trenta (primo piano quinquennale).\nStoria.\nI contadini che vi lavoravano, i \"sovchozniki\", erano a tutti gli effetti dipendenti dello Stato: l'intero raccolto era propriet\u00e0 statale, e i contadini ricevevano una retribuzione regolare. Al loro opposto vi erano i \"kolchozniki\", ossia i membri di un Kolchoz, le aziende a gestione collettiva. Nelle intenzioni i sovchoz avrebbero dovuto essere dedicati all'agricoltura estensiva e i kolchoz a quella intensiva. Nonostante questa distinzione Sovchozy e Kolchozy nei fatti non erano molto differenti, e anche se le aziende agricole statali possedevano solitamente una maggiore estensione il governo poteva decidere quando voleva di trasformare un Sovchoz in un Kolchoz e viceversa. Nel 1950 i Kolchozy erano proprietari dell'80% dei campi coltivabili, mentre, dopo il 1956, la percentuale quasi si dimezz\u00f2, scendendo al 42% (ovviamente a guadagno dei Sovchozy). Nel 1990 in Unione Sovietica vi erano 25.500 fattorie, di cui il 45% erano Sovchozy e il 55% Kolchozy.\nEquivalenti esteri.\nEquivalenti dei \"sovchoz\" nella Repubblica Democratica Tedesca erano i \"Volkseigenes Gut\" (ossia le \"aziende agricole popolari\"), mentre in Polonia i \"Pa\u0144stwowe Gospodarstwo Rolne\". Strutture simili si trovavano anche in Cecoslovacchia, Mongolia, Etiopia, Cina, e Angola."}
{"id": "731907", "revid": "125760730", "url": "https://it.wikipedia.org/wiki?curid=731907", "title": "NTL Translohr", "text": "Il New Translohr o NewTL \u00e8 un sistema di trasporto a guida vincolata su gomma; il termine indica altres\u00ec, per estensione, il relativo veicolo tranviario dedicato. \u00c8 prodotto in Francia, originariamente sviluppato dalla Lohr ma dal 2012 di propriet\u00e0 di Alstom (51%) e del \"Fonds strat\u00e9gique d'investissement\" di propriet\u00e0 dello Stato francese (49%) tramite la societ\u00e0 \"NewTL\".\nLa nuova generazione, chiamata \"Neoval\" (Cityval per le reti urbane, Airval per brevi collegamenti con gli aeroporti), della \"metropolitana leggera automatica su gomma\" della \"Siemens Transportation Systems\", la cosiddetta VAL, si proponeva di utilizzare la stessa infrastruttura del Translohr per quanto riguarda l'uso di un'unica rotaia centrale e la disposizione a 45\u00b0 delle ruotine guida metalliche presenti nei veicoli. I veicoli sono prodotti dalla Siemens.\nIl sistema.\nL'infrastruttura \u00e8 essenzialmente composta da una piattaforma di cemento armato larga 2,2\u00a0m, dotata di una rotaia centrale di guida e di linea aerea per l'alimentazione elettrica con ritorno via rotaia. Il veicolo \u00e8 dotato di pneumatici (prodotti esclusivamente dalla Michelin e montati su ruote in alluminio forgiato prodotte dall'Alcoa) per la trazione e il sostentamento del mezzo e di una serie di coppie di ruote metalliche, disposte a V, che insistono sulla rotaia, guidando quindi la vettura; per ogni coppia di pneumatici sono presenti due coppie di ruote metalliche. Le ruote metalliche sono ricoperte di un materiale composito; in questo modo viene evitato il contatto diretto ruote-rotaia che permette di garantire una silenziosit\u00e0 maggiore e minori vibrazioni oltre a evitare l'usura della rotaia.\nIl sistema di frenatura \u00e8 di tipo stradale poich\u00e9 ogni ruota \u00e8 dotata del sistema ABS.\nIl veicolo non ha nessuna possibilit\u00e0 di circolare svincolato dalla rotaia ed \u00e8 pertanto privo di sterzo; per l'alimentazione elettrica dalla linea aerea \u00e8 presente un normale pantografo di tipo tranviario. Il Translohr di Padova per un breve tratto funziona grazie a delle batterie (con il pantografo quindi abbassato) che si ricaricano durante il tragitto.\nIl sistema, come per i tram tradizionali, prevede scambi ed incroci. Gli scambi sono realizzati in due diversi modelli: un modello presenta una coppia di spezzoni rigidi di rotaia, uno per il corretto tracciato e l'altro per la deviata; l'altro modello \u00e8 invece costituito da un unico spezzone flessibile. Gli incroci presentano invece un breve tratto di rotaia girevole, che pu\u00f2 quindi allinearsi lungo uno o l'altro percorso a seconda delle esigenze.\nI veicoli.\nIl Translohr \u00e8 stato inizialmente prodotto in una versione modulare, chiamate STE, con due cabine di guida una per ogni estremit\u00e0 e porte su entrambi i lati. Nel corso del 2013 nel sito internet della societ\u00e0 \u00e8 stata inserita una nuova versione del veicolo chiamata Translohr Prime, in progetto per alcune citt\u00e0 ma non ancora in produzione.\nSono inoltre esistenti altri due modelli STE, non commercializzati, denominati S e ST. Il modello S ha la particolarit\u00e0 di poter circolare svincolato dalla rotaia ed \u00e8 pertanto dotato di sterzo; inoltre \u00e8 stata anche studiata la possibilit\u00e0 di dotarlo di coppie di aste analogamente ai filobus per poter circolare comunque a trazione elettrica al di fuori della via guidata, analogamente al TVR di Nancy (Francia).\nIl veicolo STE.\n\u00c8 in produzione un veicolo, denominato STE, di concezione modulare: ogni veicolo presenta un elemento dotato di cabina di guida ad ogni estremit\u00e0 (essendo bidirezionali) pi\u00f9 un certo numero (o nessuno) di elementi centrali, il tutto collegato da articolazioni. Le combinazioni possibili sono:\nLa versione STE2 (2 elementi, lunghezza 18\u00a0m) non \u00e8 commercializzata.\nInoltre \u00e8 possibile accoppiare in doppia trazione a comando multiplo due STE3, ottenendo un treno con lunghezza totale di 51\u00a0m. Larghezza ed altezza sono rispettivamente di 2,20\u00a0m e 2,89\u00a0m, mentre il pianale ha un'altezza di 25\u00a0cm da terra. Il complesso di pneumatici e ruote di guida \u00e8 posto sotto ad entrambe le cabine di guida ed in corrispondenza di ogni articolazione. Completa la dotazione del veicolo un gruppo di accumulatori che permette la circolazione del mezzo a pantografo abbassato per brevi tratte. Tutte le vetture STE hanno un raggio di curvatura pari a 10,5\u00a0m considerando la rotaia (considerando l'ingombro delle carrozze il raggio di curvatura \u00e8 pari a 11,92\u00a0m). La superficie vetrata dei mezzi STE \u00e8 pari al 70%.\nI veicoli Prime.\nI veicoli Prime si differenziano dai veicoli STE principalmente per il fatto che non sono bidirezionali avendo una sola cabina di guida. Rispetto a un analogo veicolo STE la capacit\u00e0 di trasporto \u00e8 maggiore del 6%.\nLinee attive.\nClermont-Ferrand.\nLa linea di Clermont-Ferrand (denominata A) \u00e8 stata inaugurata ufficialmente il 14 ottobre 2006, mentre l'esercizio regolare \u00e8 cominciato il 13 novembre sul percorso da Champratel al capolinea provvisorio di Chu Gabriel-Montpied. Infine, il 27 agosto 2007, la linea A \u00e8 stata completata con l'apertura della tratta Chu Gabriel-Montpied - La Pardieu Gare raggiungendo una lunghezza di 14\u00a0km. Attualmente il parco comprende 20 veicoli tipo STE4. Il gestore \u00e8 T2C.\nMedellin.\nA Medell\u00edn una linea di 5\u00a0km collega la stazione San Antonio della linea B della metropolitana con la stazione Alejandro Echavarr\u00eda. La linea utilizza 12 mezzi a 5 casse (STE5) e affronta pendenze in certi tratti del 12%. La linea \u00e8 stata inaugurata il 20 ottobre 2015 mentre l'esercizio commerciale \u00e8 iniziato il mese successivo.\nMestre-Venezia.\nLa linea T1 di Mestre-Venezia della rete tranviaria di Venezia \u00e8 stata inaugurata il 19 dicembre 2010 e collega Favaro Veneto a Mestre. Dal 2015 la rete \u00e8 composta da due linee la T1 Favaro-Mestre-Venezia e la T2 Mestre-Marghera.\nSono presenti 20 vetture tipo STE4.\nPadova.\nLa prima linea di Padova, denominata SIR1 (\"Sistema Intermedio a Rete\"), \u00e8 stata inaugurata il 24 marzo 2007 sul percorso Stazione FS - Capolinea Sud, della lunghezza di circa 6,7 km. All'inizio il servizio fu limitato ad una corsa ogni 35 minuti con due vetture in servizio e con l'attivit\u00e0 sospesa nei festivi. La linea \u00e8 entrata a regime il 29 ottobre 2007 con corse ogni 8 minuti. Il parco attualmente comprende 18 veicoli tipo STE3. Dal 5 dicembre 2009 \u00e8 stata prolungata la tratta dalla stazione FS al capolinea nord - Pontevigodarzere, per una lunghezza totale della linea di circa 10,3 km e la frequenza portata a 7 minuti. Il 10 giugno 2019 il SIR1 \u00e8 deragliato invadendo la corsia opposta in un tratto promiscuo finendo la sua corsa in un fosso. Fonte: Mattino di Padova 11 giugno 2019. A causa dei problemi riscontrati sul ruotino, \u00e8 stato reso necessario aumentare la frequenza ogni 10 minuti.\nTuttavia non vengono usati tutti i veicoli contemporaneamente ma ne vengono usati solamente 12 unit\u00e0.\nShanghai.\nShanghai \u00e8 stata la seconda citt\u00e0 cinese a dotarsi di una linea Translohr, con una linea di 9\u00a0km nel nuovo \"High Technology Park\" di Zhangjang. La flotta \u00e8 composta da 9 vetture STE3. Il pre-esercizio \u00e8 iniziato nell'agosto del 2009. L'entrata effettiva in esercizio \u00e8 avvenuta il 31 dicembre 2009.\nTianjin.\nLa linea di Tianjin, chiamata Dongting Street Test Line, \u00e8 stata inaugurata il 6 dicembre 2006. Lunga circa 8\u00a0km, collega la stazione TEDA con la cittadella universitaria ed \u00e8 servita da 8 vetture tipo STE3. \u00c8 prevista l'estensione della linea per un totale di 30\u00a0km.\nParigi.\nL'Ile-de-France per la sua prima linea di tram su gomma, denominata \"linea T5\", che unisce Saint-Denis con Sarcelles con un percorso di 6,6\u00a0km ha scelto il Translohr; a Saint-Denis vi sono le coincidenze con la linea tranviaria T1 (Saint-Denis - Noisy-le-Sec) e con la linea D del RER (R\u00e9seau Express R\u00e9gional d'\u00cele-de-France). La flotta \u00e8 composta da 15 vetture STE3. La linea \u00e8 attiva dal 29 luglio 2013.\nUna seconda linea Translohr, la T6, collega Ch\u00e2tillon e Viroflay dal 13 dicembre 2014. La flotta \u00e8 composta da veicoli a 6 casse.\nLinee abbandonate.\nL'Aquila.\nAll'Aquila era prevista una linea con percorso Coppito - Centro storico - Terminal Collemaggio, per una lunghezza di 7,5\u00a0km, servita da 7 vetture tipo STE3, alcune delle quali erano gi\u00e0 state acquistate.\nI lavori, iniziati, subirono varie battute di arresto, prima per problemi con la Soprintendenza, poi per una procedura d'infrazione dell'Unione Europea.\nDopo la realizzazione del deposito e la posa della rotaia, della linea aerea e delle pensiline nella maggioranza del percorso, i lavori si bloccarono a causa di problemi finanziari e per modifiche progettuali al percorso originariamente previsto.\nIl terremoto del 2009 diede il colpo di grazia; infine il progetto fu abbandonato e nel 2013 iniziarono i lavori di smantellamento della linea anche se, al 2021, in alcuni punti \u00e8 ancora armata.\nLatina.\nA Latina venne progettata una linea Translohr, conosciuta come \"metro leggera\", di circa 15\u00a0km per collegare la stazione di Latina al centro di Latina e ai quartieri litoranei di Nuova Latina (Q4) e Nascosa (Q5). I finanziamenti statali per il progetto vennero richiesti nel 2005 e nell'ottobre 2009 quelli per un'altra linea dai nuovi quartieri al lido. \nNel 2009 i 6 convogli, del tipo STE3, erano gi\u00e0 stati prodotti ma non l'infrastruttura. Era stato perfino precisato il colore esterno dei mezzi, \"'azzurro costiero\". Il progetto non avanz\u00f2 a causa principalmente della insostenibilit\u00e0 economica del progetto. Nel 2016 il comune di Padova ha comprato per 4,5 milioni di euro i due convogli presenti nei depositi di Latina e mai utilizzati.\nLinee di prova.\nTratte di prova esistono nello stabilimento della Lohr a Strasburgo ed a Sakai (Giappone). Un'altra tratta di prova era presente nei pressi di Parigi, utilizzata per testare il modello S (che ha la particolarit\u00e0 di poter circolare svincolato dalla rotaia ed \u00e8 pertanto dotato di sterzo).\nSvantaggi e problemi.\nUn primo evidente svantaggio del Translohr risiede nel fatto che \u00e8 un sistema brevettato di propriet\u00e0 esclusiva, prodotto esclusivamente da un'azienda a cui \u00e8 necessario rivolgersi nel caso si decida di ampliare la rete e il parco veicoli: ci\u00f2 impedisce ai gestori di indire appalti aperti a tutti i costruttori di tram e tranvie.\nNon sono stati inoltre dichiarati i costi per la manutenzione e la sostituzione programmata degli pneumatici, prodotti esclusivamente dalla Michelin (gli pneumatici del Translohr di Clermont-Ferrand devono essere sostituiti ogni 60.000\u00a0km).\nUn altro problema riscontrato \u00e8 stata la pericolosit\u00e0 della rotaia per i ciclisti e i motociclisti: la presenza di due gole affiancate, anzich\u00e9 di una sola come nella rotaia tranviaria tradizionale, e la loro eccessiva larghezza creano notevoli problemi di stabilit\u00e0 ai veicoli a due ruote, quando queste incontrano la via del Translohr quasi parallelamente.\nInfine, siccome le ruote agiscono in strada sempre nella medesima posizione, sulle \"piste\" si produce un notevole deterioramento della piattaforma; ci\u00f2 \u00e8 gi\u00e0 stato riscontrato nell'esercizio dei Bombardier GLT ed ha reso necessarie ampie riparazioni, di costo rilevante per il gestore. Il deterioramento \u00e8 avvenuto anche nella rete Translohr di Clermont-Ferrand.\nPer ovviare a tale problema, nelle nuove tratte di Padova e in tutta la rete di Mestre le \"piste\" sono state realizzate in cemento armato irruvidito superficialmente, il che dovrebbe permettere di evitare un rapido deterioramento delle stesse e la formazione di ormaie (avvallamenti).\nLe \"piste\" (o piattaforme o solette) di Mestre sono larghe 2,1 metri e spesse 28\u00a0cm.\nTranvia e Translohr a confronto.\nIl Translohr viene proposto dalla casa costruttrice soprattutto come un'alternativa pi\u00f9 economica e di pi\u00f9 rapida realizzazione rispetto alla tranvia classica; tali vantaggi per\u00f2, finora, non sono stati dimostrati, anche perch\u00e9 all'atto pratico la costruzione di una linea di Translohr ha lo stesso impatto di una linea tranviaria. In un confronto tra i costi di costruzione della tranvia di Clermont-Ferrand realizzata con la tecnologia Translohr e della tranvia classica di Mulhouse la tranvia realizzata con la tecnologia Translohr ha un costo per km maggiore rispetto al costo della tranvia classica.\nL'ingombro di due Translohr affiancati \u00e8 minore rispetto a due tram affiancati (5,41 metri contro 6,50 metri), potendosi quindi realizzare una rete Translohr anche in strade strette.\nI raggi di curvatura sono pi\u00f9 stretti (10,5\u00a0m) rispetto a quelli di una tranvia classica. Questo permette di costruire linee Translohr anche in particolari strade ed inoltre di costruire, a parit\u00e0 di numero di mezzi, depositi pi\u00f9 piccoli.\nNella nevicata (accumulo di 15\u00a0cm) del 19 dicembre 2009 i veicoli Translohr hanno circolato senza problemi a Padova.\nAltri vantaggi, secondo le asserzioni della Lohr, sarebbero:\nPrecursori.\nSistema Larmanjat e Ewing.\nLa cosiddetta monorotaia di Larmanjat prevedeva una rotaia centrale di guida e due piste laterali su cui correvano normali ruote non vincolate: nella locomotiva, che era a vapore, la trazione era fornita da queste ultime. Le ruote che agivano sulla rotaia centrale erano di tipo ferroviario a doppio bordino. Questa monorotaia \u00e8 stata costruita a partire dal 1868 e il sistema si presenta simile a quello Translohr pur differendo nel tipo di rotaia usato, nella tecnologia generale e nella trazione. Le monorotaie Larmanajat sono state chiuse definitivamente nel 1875.\nAnche il sistema monorotaia Ewing era simile al sistema Translohr. Il sistema Ewing era formato da veicoli dotati di ruote, che insistevano sulla rotaia centrale e da altre due ruote esterne, poste su un solo lato, per mantenere l'equilibrio. Il sistema pu\u00f2 considerarsi simile a quello di Larmanjat e Translohr, con la differenza che il sistema Ewing \u00e8 asimmetrico, in quanto i veicoli hanno le ruote di appoggio su un solo lato, mentre il sistema Larmanjat e Translohr le prevedono su entrambi i lati. Tuttavia nella ferrovia Ewing solamente il 4-5% del peso cadeva sulle ruote di appoggio, mentre il restante 95/96% veniva scaricato sulla rotaia per ridurre l'attrito volvente. Nei veicoli Translohr, invece, il peso \u00e8 totalmente scaricato sulle ruote gommate. L'unica monorotaia Ewing fu la \"Patiala State Monorail Trainways\" situata nel Punjab in India che fu attiva dal 1910 al 1927.\nL'Autoguidovia.\nIl 28 luglio del 1929 venne inaugurata in Liguria l'autoguidovia, la quale collegava San Quirico di Genova al santuario della Madonna della guardia sul monte Figogna, rimasta attiva fino al 1967. L'infrastruttura dell'autoguidovia era costituita da due cordoli in calcestruzzo, larghi 25\u00a0cm, con delle rotaie che fungevano da guide. Le automotrici, con motore a benzina, erano dotate di ruote in gomma piena dotate di bordino come quello delle ruote ferroviarie: le gomme, che sopportavano il peso dei veicoli, rotolavano sui cordoli in calcestruzzo posti esternamente alle rotaie; le rotaie invece, a scartamento metrico, guidavano le vetture, permettendo di mantenere la traiettoria costante come nelle classiche ferrovie grazie al bordino delle ruote. L'autoguidovia, pur con le sostanziali differenze tecnologiche (ad esempio la presenza di ruote in gomma piena con bordino), pu\u00f2 essere considerata anch'essa una precorritrice del Translohr."}
{"id": "731908", "revid": "6066", "url": "https://it.wikipedia.org/wiki?curid=731908", "title": "Jos\u00e9 lezama lima", "text": ""}
{"id": "731911", "revid": "1632387", "url": "https://it.wikipedia.org/wiki?curid=731911", "title": "Dead Heart in a Dead World", "text": "Dead Heart in a Dead World \u00e8 il quarto album in studio del gruppo musicale thrash metal statunitense Nevermore, pubblicato dalla Century Media nel 2000.\nIl disco.\nQuesto album contiene una cover di \"The Sound of Silence\", famosa canzone del duo Simon and Garfunkel.\nSono inoltre presenti le tracce Next in Line, dall'album The Politics of Ecstasy, e What Tomorrow Knows, dall'album Nevermore, entrambe con relativo videoclip."}
{"id": "731913", "revid": "767487", "url": "https://it.wikipedia.org/wiki?curid=731913", "title": "Change of Address", "text": "Change of Address \u00e8 il nono album in studio della heavy metal band, Krokus, uscito nel 1986 per l'Etichetta discografica Arista Records.\nIl disco fu prodotto dal noto produttore Tom Werman, gi\u00e0 produttore di M\u00f6tley Cr\u00fce, Twisted Sister, Poison, L.A. Guns, Stryper e Dokken.\nIl disco.\nSe il precedente \"The Blitz\" presentava solo degli accenni all'AOR americano, pur conservando la tipica impronta di un hard &amp; heavy \"AC/DC oriented\", con questo \"Change of Address\" i Krokus abbracciarono quasi completamente questa corrente di bandiera rigorosamente statunitense, dando veramente l'impressione di volersi rivolgere pienamente sul mercato a stelle e strisce, forse consapevoli che l'Europa non avrebbe apprezzato questo cambiamento.\nVerso la met\u00e0 degli anni ottanta, dato il notevole successo di artisti come Bon Jovi e Def Leppard, dalle sonorit\u00e0 molto melodiche, molti gruppi ne seguirono lo stile. La casa discografica impose cos\u00ec alla band di seguire la scia di questi ultimi, abbandonando le sonorit\u00e0 che li avevano portati al successo. La critica lo defin\u00ec quindi un disco mediocre, composto da ballate di stampo pop metal/AOR americano, a cui il titolo dell'album si addiceva parecchio. Produzione pulita, tastiere spesso in evidenza, songs ultra melodiche e fiacche, in cui \u00e8 quasi impossibile riconoscere la band di tre anni prima. Il disco fu un disastro commerciale che provoc\u00f2 il declino degli svizzeri soprattutto in Europa, nonostante il singolo \"School's Out\" (cover di Alice Cooper) raggiunse negli Stati Uniti una posizione mai guadagnata. Venne da molti definito come uno tra gli album peggiori della band. Ovviamente queste pesanti accuse partirono soprattutto dalla critica europea, o da un pubblic\u00f2 orientato non sicuramente su strade AOR. Anche perch\u00e9 nel suo genere, pu\u00f2 presentarsi come un valido esempio di album oriented rock. Tuttavia i fans dei Krokus non erano certo abituati a questo tipo di sonorit\u00e0, e quindi questo disco sar\u00e0 snobbato dai loro principali sostenitori, provocando al quartetto un inevitabile declino.\nL'opener \"Now (All Through the Night)\" sarebbe un ottimo brano se destinato ad un target di ascoltatori tipicamente AOR, \"Let This Love Begin\" \u00e8 un lento tutto sommato convincente, \"Say Goodbye\" con la sua melodia vagamente reggae risulta una specie di \"Tokyo Nights\" parte seconda, e solo in \"World On Fire\", probabilmente il brano migliore dell'intero lavoro, i Krokus ritrovano finalmente una piccola parte della vecchia grinta. Le vendite stavolta sono veramente disastrose, tanto che la Arista decide di licenziare in tronco la band."}
{"id": "731914", "revid": "729019", "url": "https://it.wikipedia.org/wiki?curid=731914", "title": "Stazione di Genova Cornigliano", "text": "La stazione di Genova Cornigliano \u00e8 una fermata ferroviaria situata sulla linea Genova-Ventimiglia. Serve il quartiere di Cornigliano della citt\u00e0 di Genova.\nStoria.\nLa prima stazione della delegazione era un piccolo edificio posto centralmente rispetto all'allora comune di Cornigliano Ligure (su piazza Battelli ). La stazione, da cui era allora visibile il Castello Raggio, venne anche raffigurata sulla copertina del quarto numero della Domenica del Corriere del 1926, relativa al trasporto via ferrovia della salma di Margherita di Savoia tra Bordighera e Roma.\nQuesta venne sostituita il 15 gennaio 1929 dal nuovo impianto, a dalla vecchia fermata in posizione periferica rispetto al centro del quartiere, di fronte a quella che allora era una spiaggia ricca di stabilimenti balneari (tra cui i \"Bagni Castello Raggio\", raggiungibili attraverso un passaggio a livello posto a poca distanza dalla stazione stessa, ora scomparso). Con la costruzione dell'impianto siderurgico e poi, nel dopoguerra, dello stabilimento \"Oscar Sinigaglia\" dell'Italsider, nella zona a mare antistante Cornigliano ricavata tramite riempimenti, la stazione \u00e8 stata impiegata dal grande flusso di viaggiatori pendolari, a cui si aggiungeva la popolazione della delegazione in crescita rispetto ai decenni precedenti.\n servita dai treni metropolitani e regionali, ma, anche se ridimensionata, \u00e8 ancora di fondamentale importanza per il trasporto pubblico del quartiere, oltre ad essere la pi\u00f9 vicina all'Aeroporto di Genova-Sestri Ponente tra le tre stazioni di interscambio (Cornigliano, Sampiardarena e Piazza Principe) tra il servizio ferroviario e i mezzi pubblici su gomma diretti allo scalo.\nA partire dal 2005, sono stati ipotizzati alcuni piani che nell'ambito del rifacimento del nodo ferroviario di Genova prevederebbero la chiusura dell'impianto stazione (con il riutilizzo dell'edificio per altre destinazioni) e la creazione di una nuova fermata pi\u00f9 a levante, denominata \"Cornigliano Est\", sull'area adiacente ad una delle rimesse di AMT; il bando per la costruzione di tale nuova stazione \u00e8 stato emesso nel corso del 2020, per un costo di 800.000 euro.\nStrutture e impianti.\nLa stazione dispone di due binari con marciapiedi privi di pensilina ed un sottopassaggio.\nIl fabbricato viaggiatori, un bell'esempio di architettura ferroviaria, composto da un edificio a due piani con un'ampia scalinata di accesso, \u00e8 inutilizzato e privo di biglietteria e nonostante alcuni lavori di ristrutturazione esterna nel 2007, ha subito un notevole degrado.\nServizi.\nLa stazione, che RFI classifica nella categoria \"silver\", dispone di:\nInterscambi.\nAll'uscita della stazione si trovano le fermate delle autolinee urbane AMT e suburbane ATP Esercizio per la Valle Stura e l'Alta Val d'Orba."}
{"id": "731915", "revid": "466539", "url": "https://it.wikipedia.org/wiki?curid=731915", "title": "Arrondissement di Bruxelles-Capitale", "text": "L'arrondissement di Bruxelles-Capitale (in francese \"Arrondissement de Bruxelles-Capitale\", in olandese \"Arrondissement Brussel-Hoofdstad\") \u00e8 una suddivisione amministrativa belga, situata nella regione di Bruxelles-Capitale, di cui costituisce l'unico arrondissement, geograficamente coincidente con i confini della regione stessa e corrispondente all'agglomerato urbano della citt\u00e0 di Bruxelles.\n\u00c8 l'unico arrondissement bilingue del Belgio. Costituisce circoscrizione elettorale unendosi con l'arrondissement di Halle-Vilvoorde, nella provincia del Brabante Fiammingo (Fiandre) costituendo quindi la circoscrizione di \"Brussel-Halle-Vilvoorde / Bruxelles-Hal-Vilvorde\", caso forse unico di circoscrizione in parte bilingue e in parte monolingua (olandese).\nStoria.\nL'arrondissement di Bruxelles-Capitale nasce nel 1963, dalla divisione del vecchio \"arrondissement di Bruxelles\" in tre parti:"}
{"id": "731920", "revid": "320578", "url": "https://it.wikipedia.org/wiki?curid=731920", "title": "Corpi militari", "text": ""}
{"id": "731921", "revid": "149485", "url": "https://it.wikipedia.org/wiki?curid=731921", "title": "Campionati mondiali di nuoto in vasca corta 2006", "text": "I campionati mondiali di nuoto in vasca corta 2006 si sono svolti dal 5 al 9 aprile 2006 presso la Qizhong Forest Sports City Arena di Shanghai in Cina. Sono stati l'ottava edizione della competizione organizzata dalla Federazione internazionale del nuoto (FINA)."}
{"id": "731932", "revid": "1442080", "url": "https://it.wikipedia.org/wiki?curid=731932", "title": "Andr\u00e9 Macanga", "text": "Carriera.\nNazionale.\nNel 2006 \u00e8 stato convocato dal CT angolano Lu\u00eds de Oliveira Gon\u00e7alves per i Mondiali in Germania. Ha giocato da titolare le prime due partite. Al minuto 80' del secondo match del girone D, contro il Messico, Andr\u00e9 \u00e8 stato espulso e ha saltato il terzo incontro.\nAllenatore.\nNel 2016 viene nominato nuovo ct della Nazionale Angolana."}
{"id": "731933", "revid": "767487", "url": "https://it.wikipedia.org/wiki?curid=731933", "title": "J\u00e9r\u00f4me Herm\u00e8s Bolsec", "text": "Membro dell'ordine dei Carmelitani di Parigi, era stato cacciato dalla citt\u00e0 dopo aver pronunciato un sermone in favore delle dottrine protestanti.\nStudia medicina, si converte al Protestantesimo e va a Ginevra solo per trovarsi in disaccordo con Calvino sulla dottrina della Predestinazione. Comincia dapprima a metterla in questione privatamente, poi si avventura a contestarla di fronte alla comunit\u00e0. Viene cos\u00ec portato a giudizio e bandito da Ginevra nel 1551. Ritorna a Parigi ma \u00e8 costretto ad abbandonarla di nuovo per il suo rifiuto di accettare una sentenza del Concilio di Orl\u00e9ans (1563) che lo invita a ritrattare.\nRientra nel Cattolicesimo e muore a Lione. Si vendica contro Calvino (1577) e Teodoro di Beza (1582) pubblicando biografie calunniose (1577)."}
{"id": "731936", "revid": "599013", "url": "https://it.wikipedia.org/wiki?curid=731936", "title": "Twm", "text": ""}
{"id": "731938", "revid": "1442080", "url": "https://it.wikipedia.org/wiki?curid=731938", "title": "Andr\u00e9 Buengo", "text": "Carriera.\nNel 2006 \u00e8 stato convocato nella Nazionale angolana per i Mondiali di Germania, senza scendere in campo nella competizione."}
{"id": "731939", "revid": "1652635", "url": "https://it.wikipedia.org/wiki?curid=731939", "title": "Malebranche", "text": "I Malebranche sono un gruppo di diavoli presenti nell'Inferno di Dante (nei canti XXI, XXII e XXIII), deputati a controllare che i dannati della quinta bolgia dell'ottavo cerchio, quello dei fraudolenti, i \"barattieri\", non escano dalla pece bollente. Essi sono dotati di uncini con i quali graffiano e squartano tutti coloro che osino affacciarsi.\nIl nome, cos\u00ec come quello del luogo, \"Malebolge\", e di molti dei diavoli, \u00e8 inventato da Dante e significa propriamente \"cattivi artigli\" (le \"branche\" sono gli artigli leonini), riferendosi proprio agli uncini.\nIl lungo episodio \u00e8 caratterizzato da una innegabile \"vis comica\" che lo rende uno dei pi\u00f9 famosi dell'Inferno. In questa occasione Dante diede prova della duttilit\u00e0 della sua poesia e della lingua italiana (della quale viene non a caso chiamato \"padre\"), adatta a trattare sia temi \"alti\" che pi\u00f9 popolareschi.\nNel passo dantesco compaiono 13 diavoli. Il primo non ha nome ed appare minaccioso alle spalle di Dante e Virgilio mentre attraversano uno dei ponti delle Malebolge. Esso per\u00f2 non li considera e recita la sua scena con l'anziano di Santa Zita, un lucchese. Successivamente ne appaiono altri dodici, ciascuno con un proprio nome:\nDi questi, dieci accompagneranno i due pellegrini per un tratto di strada, azzuffandosi poi dopo la beffa di Ciampolo di Navarra, un dannato che gli scappa sotto gli occhi.\nI diavoli dai pittoreschi nomi (tutti di almeno 8 lettere dal sapore molto popolano) sono tipicamente medievali. Essi mescolano componenti grottesche e bonarie, sono malvagi ma un po' stupidi per cui \u00e8 facile beffarli. Non hanno niente a che fare con altre figure di matrice classica, i solenni mostri guardiani dei cerchi (per esempio Cerbero, Minosse o il Minotauro). Ognuno ha almeno una particina nell'episodio, con diversi ruoli e con varie gradazioni di carattere.\nDante aveva avuto modo di assistere a rappresentazioni carnevalesche con uomini travestiti da diavoli. All'epoca erano molto diffusi cicli di affreschi e tavole dipinte raffiguranti i demoni, anche se la fantasia dei pittori nella rappresentazione di questi mostri si svilupp\u00f2 soprattutto dopo la divulgazione dell'Inferno. In Toscana esisteva anche una famiglia di nome Malabranca."}
{"id": "731940", "revid": "2175", "url": "https://it.wikipedia.org/wiki?curid=731940", "title": "Andr\u00e9 Venceslau Valentim Macanga", "text": ""}
{"id": "731944", "revid": "168123", "url": "https://it.wikipedia.org/wiki?curid=731944", "title": "Galassia (collana 1961-1979)", "text": "Galassia \u00e8 stata una collana editoriale italiana di fantascienza pubblicata dalla casa editrice C.E.L.T. (Casa Editrice La Tribuna) di Piacenza dal gennaio 1961 al settembre 1979. In totale sono usciti 237 titoli di autori stranieri tradotti e italiani.\nStoria.\nLa collana nacque per iniziativa di Riccardo Valente, che nel 1961 decise di affiancare una collana sorella per ospitare romanzi completi alla rivista italiana \"Galaxy\", che dal 1958 pubblicava narrativa breve tratta dal periodico statunitense \"Galaxy Science Fiction\".\nAnche se non sempre specificato, la collana \u00e8 stata curata prima da Roberta Rambelli (dal 1962 al 1965), Ugo Malaguti (dal 1965 al 1970), Vittorio Curtoni e Gianni Montanari (dal 1970 al 1974, non accreditati) e in ultimo dal solo Montanari (dal 1975 al 1979).\nLa grafica della copertina illustrata fino al n. 24 del 15 dicembre 1962 era simile a quella di \"Galaxy\" e dell'originale statunitense: il titolo della collana \"Galassia\" era scritto in caratteri blu su fondo bianco nell'angolo superiore sinistro, con il sottotitolo \"Romanzi di fantascienza\", a fianco della data di pubblicazione e del prezzo; il titolo del romanzo e il nome dell'autore erano stampati verticalmente dal basso in alto al margine interno, a fianco di un'immagine. Fino al n. 38 del 15 febbraio 1964 il titolo della collana fu stampato in alto per tutta la larghezza del volume, sempre in blu su fondo bianco e mantenendo lo stesso tipo di carattere, mentre il sottotitolo e la data furono spostati in basso e il nome dell'autore e il titolo del romanzo furono stampati in orizzontale al di sopra (e talvolta all'interno) dell'immagine. Dal n. 39 il carattere del titolo della collana venne cambiato, dal n. 41 fu stampato in rosso. Dal n. 57 il sottotitolo cambi\u00f2 in \"Rivista di fantascienza\". Dal n. 109 il titolo della collana fu di nuovo rimpicciolito nell'angolo superiore sinistro, in bianco dentro un rettangolo di vario colore. Dal n. 211 al n. 234 il titolo di collana in rosso porpora, seguito da una G blu in un ovale, su fondo bianco fu spostato all'angolo superiore destro. Gli ultimi tre numeri (235-237), pubblicati nel 1979, ebbero la copertina rossa col nome dell'autore e il titolo del romanzo in nero su due righe, uno a fianco dell'altro, in alto al di sopra dell'illustrazione in riquadro, e il titolo della collana in bianco (preceduto da una G in un ovale) nell'angolo inferiore destro.\nIl prezzo di copertina fu di 150 lire fino al n. 24; di 180 lire fino al n. 33; di 200 lire fino al n. 40; di 300 lire fino al n. 84; di 350 lire fino al n. 155; di 400 lire fino al 186. Successivamente il prezzo aument\u00f2 fino a 2000 lire negli ultimi tre numeri.\nI romanzi della collana sono stati ristampati, a due a due, nella collana Bigalassia della stessa casa editrice."}
{"id": "731945", "revid": "287204", "url": "https://it.wikipedia.org/wiki?curid=731945", "title": "Flavio Amado", "text": ""}
{"id": "731949", "revid": "599013", "url": "https://it.wikipedia.org/wiki?curid=731949", "title": "Lu\u00eds Delgado", "text": "Carriera.\nClub.\n\u00c8 giunto al Metz nel 2006 dopo aver militato per tre stagioni nel Petro Atl\u00e9tico Luanda e per due nel Primeiro de Agosto, entrambe squadre angolane. Il 5 giugno 2009 passa al Guingamp, lasciando il club nell'estate 2011, rimanendo svincolato.. Dal 2011 gioca nello Skonto Football Club\nNazionale.\nHa debuttato con la Nazionale angolana nel 1998, in un incontro con lo , ed \u00e8 stato impiegato per l'ultima volta nella partita di qualificazioni ai mondiali 2010 contro il Benin che segn\u00f2 l'eliminazione della sua nazionale. Nel 2006 \u00e8 stato convocato dal CT Lu\u00eds de Oliveira Gon\u00e7alves per disputare il campionato del mondo in Germania, rassegna che lo ha visto scendere in campo da titolare in tutti e tre gli incontri giocati dalla squadra."}
{"id": "731950", "revid": "124324595", "url": "https://it.wikipedia.org/wiki?curid=731950", "title": "Stazione di Genova Pra", "text": "La stazione di Genova Pra \u00e8 una fermata ferroviaria situata sulla linea Genova-Ventimiglia, nel quartiere di Pra'.\nStoria.\nLa fermata fu inaugurata il 2 aprile 2006 in occasione dello spostamento a mare della sede ferroviaria previsto nell'ambito della riqualificazione urbana del quartiere di Pra'. Nel contempo venne abbandonato il vecchio impianto, situato sulla linea dismessa e successivamente smantellata, posto sulla Via Aurelia.\nStrutture e impianti.\nLa nuova stazione \u00e8 provvista di 3 binari passanti, tutti con marciapiede ad altezza 55cm ed accessibili alle carrozzine tramite rampe. Il sottopasso \u00e8 condiviso con l'acceso alla Fascia di Rispetto di Pra'.\nNel dettaglio i binari 1 e 2 riguardano la linea Genova-Ventimiglia, mentre il binario 3 \u00e8 utilizzato dai treni merci come collegamento con lo scalo PSA, e dai treni locali per accedere ai binari tronchi della Stazione di Genova Voltri, senza intralciare la circolazione sulla linea principale. Grazie al terzo binario si possono effettuare precedenze.\nBretella di Pra'.\nLa nuova stazione di Pra' si caratterizza anche per la presenza di un viadotto ferroviario, che sovrappassa la Via Aurelia e si intesta nella collina. La linea ferroviaria che utilizza questa infrastruttura \u00e8 la Bretella Voltri-Sampierdarena, opera compresa nel potenziamento del Nodo Ferroviario di Genova.\nI due binari che quindi sovrappassano la Stazione, proseguono in galleria sino all'altezza di Borzoli: qui \u00e8 presente un camerone dove, grazie ad un binario che \"sbuca\" poco dopo la Stazione di Genova Borzoli, si pu\u00f2 proseguire sulla linea per Acqui Terme in direzione Nord. Questo itinerario viene utilizzato da una parte dei treni merci provenienti dal PSA di Pra' o dal Ponente Ligure.\nNel futuro i due binari della Bretella proseguiranno fino a Fegino (in galleria anche verso il Terzo Valico), riallacciandosi alla linea dei Giovi, in direzione Sampierdarena. Si potr\u00e0 quindi separare i flussi di traffico a lunga percorrenza da quelli urbani, migliorando radicalmente il servizio.\nI vantaggi riguarderanno anche le merci, che avranno un collegamento diretto con il Terzo Valico, senza interferenze.\nI cantieri sono tutt'ora attivi, ma hanno accumulato anni di ritardo a causa di ripetuti fallimenti delle ditte. Ad oggi si prospetta di completare l'opera nel 2024 (invece che 2016).\nMovimento.\nLa fermata \u00e8 servita dai treni regionali svolti da Trenitalia nell'ambito del contratto di servizio stipulato con la Regione Liguria.\nServizi.\nLa fermata, che RFI, classifica nella categoria \"silver\", dispone di:\nInterscambi.\nLa posizione dell'impianto consente un agevole interscambio con le autolinee urbane ed extraurbane.\nNel piccolo slargo antistante la Stazione effettuano capolinea le linee AMT 94 e 188, dirette nei quartieri limitrofi di Pra'.\nPoco distanti sono invece presenti le fermate della linea AMT 1 (Voltri-Caricamento) e delle linee Extraurbane ATP dirette in Valle Stura.\nIn fase di sviluppo preliminare, nell'ambito del Progetto Pra' Marina, l'estensione del servizio NaveBus di AMT con la realizzazione di un pontile di approdo nella zona che fiancheggia la fermata sul lato mare, accessibile dall'uscita sud del sottopasso.\nAll'esterno della stazione \u00e8 presente un parcheggio d'interscambio gratuito, utilizzato soprattutto dagli abitanti della periferia per raggiungere comodamente il centro citt\u00e0 senza utilizzare l'auto."}
{"id": "731951", "revid": "474175", "url": "https://it.wikipedia.org/wiki?curid=731951", "title": "Lagosta (comune)", "text": "Lagosta (pronuncia: \"L\u00e0gosta\"; in croato Lastovo) \u00e8 un comune di 792 abitanti della Regione raguseo-narentana in Croazia.\nFece parte del Regno d'Italia dal 1920 al 1947, dopodich\u00e9 pass\u00f2 alla Jugoslavia con il trattato di Parigi.\nCaratteristiche.\nIl territorio comunale comprende 46 isole con una popolazione complessiva di 835 persone. L'isola principale \u00e8 l'isola di Lagosta sulla quale abita anche la maggioranza della popolazione del comune. Il clima dell'isola \u00e8 particolarmente mite durante tutto l'anno.\nIl capoluogo di Lagosta, \u00e8 situato ad anfiteatro. Dalla sommit\u00e0 del colle San Giorgio (\"Hum\") si possono ammirare gli Scogli Lagostini (\"Lastovcici\") e l'isola di Curzola (\"Kor\u010dula\").\nA sud-est \u00e8 presente la baia di Porto Rosso (\"Skrivena Luka\"). \nUble (Ubli) \u00e8 il villaggio sito nella baia di Velo Lago. Qui attraccano e partono i traghetti giornalieri da e per Spalato.\nL'isola di San Giorgio/Presba (\"Pre\u017eba\") \u00e8 collegata per mezzo di un ponticello a Lagosta.\nDa mozzafiato lo scenario del faro di Capo Struga a strapiombo sul mare nelle immediate vicinanze di Porto Rosso.\nStoria.\nL'isola fu colonizzata dai greci nel IV secolo a.C. e prese il nome di \"Ladesta\". Col nome di \"Ladestas\" fu in seguito una florida colonia romana.\nSoggetta poi al dominio bizantino, venne chiamata dall'imperatore Costantino Porfirogenito Lastovan, da cui deriva l'attuale denominazione in croato.\nVerso la met\u00e0 del IX secolo venne occupata dai pirati Narentani che la trasformarono in una loro importante base fortificata per le loro scorrerie, poi demolita nell'anno Mille dalla flotta veneziana comandata dal doge Pietro Orseolo II.\nL'isola pass\u00f2 nella met\u00e0 dell'XI secolo in feudo ai duchi di Zaclumia. Dopo una parentesi di dominazione ungherese dal 1185 al 1221, i signori della Zaclumia diedero l'isola in feudo al priorato dei templari di Aurana (\"Vrana\") che per\u00f2 non ne presero mai possesso; questo permise agli abitanti dell'isola di dedicarsi spontaneamente alla Repubblica di Ragusa nel 1252.\nCaduta la Repubblica di Ragusa, dopo la pace di Presburgo l'isola fu occupata dalla flotta francese dal 1808 al 1813 per poi passare ulteriori due anni sotto dominio inglese.\nCol congresso di Vienna nel 1815 subentr\u00f2 l'amministrazione austriaca che si protrasse fino al 1918.\nDopo la prima guerra mondiale fu annessa all'Regno d'Italia in seguito alla firma del trattato di Rapallo e fu comune della provincia di Zara fino al 1941 e della provincia di Spalato del Governatorato di Dalmazia fino al 1943. La cittadina arriv\u00f2 ad avere quasi il 40% dei suoi abitanti di lingua italiana.\nCon la capitolazione dell'Italia del settembre 1943 venne occupata dall'esercito tedesco e riassegnata alla prefettura di Zara nella Repubblica Sociale Italiana.\nNel 1944 venne occupata dalle truppe titine e subito sgomberata dalla popolazione italiana, venendo immediatamente gestita come un comune jugoslavo. In seguito al trattato di pace di Parigi \u00e8 stata poi anche ufficialmente annessa alla Repubblica Socialista Federale di Jugoslavia come parte della Repubblica Socialista di Croazia, e fu area militare interdetta ai turisti fino al 1990. Dal 1991 fa parte della Croazia indipendente.\nSociet\u00e0.\nLa presenza autoctona di italiani.\nA Lagosta esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Lagosta \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\n e nel . Dopo la seconda guerra mondiale quasi tutti gli italiani scelsero la via dell'esodo.\nOggi a Lagosta, secondo il censimento ufficiale croato del 2011, \u00e8 presente una comunit\u00e0 italiana di 5 persone, pari allo 0,63% della popolazione del comune.\nGeografia antropica.\nLocalit\u00e0.\nIl comune di Lagosta \u00e8 diviso in 7 frazioni (\"naselja\") di seguito elencate. Tra parentesi il nome in lingua italiana."}
{"id": "731953", "revid": "287204", "url": "https://it.wikipedia.org/wiki?curid=731953", "title": "Luis Manuel Ferreira Delgado", "text": ""}
{"id": "731954", "revid": "1442080", "url": "https://it.wikipedia.org/wiki?curid=731954", "title": "\u00c9dson Nobre", "text": "Carriera.\nNel 2006 \u00e8 stato convocato dal CT angolano Lu\u00eds de Oliveira Gon\u00e7alves per il . In tutto l'evento ha giocato 20 minuti, nella prima partita dell'Angola contro il (persa per 1-0)."}
{"id": "731955", "revid": "111811308", "url": "https://it.wikipedia.org/wiki?curid=731955", "title": "Martino Bottario", "text": "L'anziano di Santa Zita \u00e8 un personaggio nominato da Dante nel canto XXI dell'Inferno, come dannato alla pena dei barattieri nella quinta bolgia dell'ottavo cerchio.\nIl personaggio \u00e8 definito in base alla sua carica (gli \"anziani\" erano dieci magistrati che governavano Lucca) e alla sua citt\u00e0, Lucca, detta \"Santa Zita\" dal nome di una domestica morta a Lucca nel 1272 e venerata come santa. Non si sa chi egli fosse in realt\u00e0, anche se Dante ha lasciato alcuni indizi per cui alcuni commentatori sono argutamente risaliti al nome di Martino Bottario (o Martino Bottaio), che era gi\u00e0 citato da un commentatore antico, Guido da Pisa: \u00e8 bastato infatti cercare se tra i membri del consiglio degli anziani lucchese ve ne fosse qualcuno morto vicino alla data del viaggio immaginario di Dante (avvenuto nella settimana santa del 1300): Il Bottario infatti mor\u00ec il 9 aprile 1300, esattamente nel momento in cui i due poeti si troverebbero nella bolgia degli indovini (e qui la precisione di Dante sarebbe a livelli proverbiali). \nIn questo caso forse il nome \u00e8 celato allora per ovviet\u00e0, avendo magari i contemporanei bene a mente chi fosse l'\"anziano\" in questione; oppure Dante voleva incolpare l'insieme di persone che questa rappresenta, cio\u00e8 la borghesia di Lucca e i suoi magistrati, condannati in blocco come malversatori, cio\u00e8 come politici corrotti che traggono profitti illeciti dalle loro cariche pubbliche, suffragato anche dalle parole del diavolo che lo getta nella pece bollente.\nMartino Bottario fu un bottaio, da cui il cognome, che viene citato in documenti lucchesi del 1293 e 1295.\nL'episodio nelle \"malebolge\" \u00e8 uno dei pi\u00f9 comici del poema, dove il poeta si diletta in quello stile sarcastico che pu\u00f2 essere preso ad esempio della duttilit\u00e0 vivida della sua poesia. Il diavolo dice che a Lucca sono tutti barattieri tranne Bonturo Dati (solo quest'affermazione doveva far sorridere i contemporanei, perch\u00e9 egli era di fama il \"numero uno\" dei corrotti), e che il nuovo arrivato di Santa Zita (che all'epoca tra l'altro santa non era), faccia attenzione a stare ben immerso nella pece, che non si affacci come il Volto Santo di Lucca (da notare la blasfemia del diavolo essendo il crocifisso ligneo tanto venerato nero, come la faccia del dannato che esce dalla pece) e che non nuoti come nel Serchio."}
{"id": "731957", "revid": "80339", "url": "https://it.wikipedia.org/wiki?curid=731957", "title": "Segregazione", "text": ""}
{"id": "731958", "revid": "30610", "url": "https://it.wikipedia.org/wiki?curid=731958", "title": "Hockey su prato", "text": "L'hockey su prato \u00e8 uno sport di squadra, variante della disciplina tradizionale. Si disputa su campi in erba sintetica. Le due squadre che si affrontano sono composte di 11 atleti, uno dei quali \u00e8 il portiere. L'obiettivo \u00e8 di segnare gol, spedendo una pallina di plastica dura nella porta avversaria con appositi bastoni ricurvi.\nVariante del gioco, diffusa soprattutto quando le condizioni ambientali non permettono la pratica all'aperto, \u00e8 la versione indoor.\nRegole.\nIl campo di gioco.\n\u00c8 una disciplina sportiva che ha molte somiglianze con il calcio, nonostante si usi un attrezzo per colpire la palla. Il terreno di gioco \u00e8 rettangolare, preferibilmente in materiale sintetico (ma pu\u00f2 essere di erba o altro materiale), e ha dimensioni di 91,40\u00a0m \u00d7 55,00\u00a0m (100 \u00d7 60\u00a0iarde). Al centro dei due lati pi\u00f9 corti vi sono 2 porte che misurano 3.66\u00a0m x 2.14\u00a0m (12x7 piedi), davanti alle quali vi sono 2 aree (zone di tiro) quasi semi-circolari di 14.63\u00a0m (16\u00a0iarde).\nIl gioco.\nGli 11 giocatori possono essere sostituiti con panchina di 5 elementi \u2014 le sostituzioni sono continue e senza limitazioni.\nLa partita, diretta da due arbitri, \u00e8 composta da 4 tempi di 15 minuti ciascuno, con intervallo di 2-15 minuti.\nLe regole principali prevedono che sia vietato giocare la palla con la parte tonda del bastone, giocare la palla verso un avversario in maniera pericolosa (per esempio alzandola - ad eccezione di quando si tira in porta), giocare con il bastone sopra l'altezza delle ginocchia, oppure frapporsi volontariamente tra la pallina che si sta giocando e l'avversario in modo da impedirgli di intervenire.\n\u00c8 per\u00f2 possibile alzare la pallina: o non superando il ginocchio dell'avversario o effettuando dei passaggi scavalcando l'avversario con la pallina (i cross nel calcio) se la distanza tra quest'ultimo ed il tiratore lo consente. Per effettuare questo tipo di tiro chiamato flick bisogna che tra il tiratore e l'avversario ci siano 5 metri. Inoltre per poter ricevere questo tipo di tiro bisogna mantenere sempre 5\u00a0metri di distanza dall'avversario.\nDalla stagione 2008/2009 si sono inserite due nuove regole:\nInoltre, \u00e8 vietato toccare la palla con qualsiasi parte del corpo \u2014 escluso il portiere all'interno della propria \"area di tiro\".\nUna rete pu\u00f2 essere segnata solo se la palla viene giocata da un giocatore all'interno dell'area di tiro.\nInteressante notare che nell'hockey su prato non esiste la posizione di fuorigioco, in modo da favorire tattiche improntate alla velocit\u00e0 e ai ribaltamenti continui di fronte d'attacco.\nIl buon giocatore deve possedere tre qualit\u00e0 tecnico-tattico-fisiche basilari: destrezza, agilit\u00e0 e capacit\u00e0 di valutazione tattica del gioco.\nMa una caratteristica di questo sport \u00e8 da ricercare in ambito culturale. L'hockey \u00e8, infatti, uno sport che si considera \"da veri gentiluomini\", dove le doti morali e comportamentali sono messe al primo posto.\nNella seconda parte della stagione 2014/2015 sono subentrate nuove regole che vanno a sostituire alcune regole vecchie tra cui:\nStoria.\nL'hockey su prato \u00e8 un gioco che ha origini molto antiche, si pensa che i primi a praticarlo furono i persiani; altri pensano che derivi dalla disciplina giapponese chiamata Dakyu; in seguito si diffuse in tutto il mondo, e tuttora \u00e8 diffuso a macchia di leopardo anche in Italia soprattutto in Sardegna, Liguria, Piemonte, Emilia-Romagna e Veneto, dove ha una buona diffusione.\nTracce di giochi con bastone e palla sono attestate presso ogni civilt\u00e0. Dovunque (anche in Grecia) sono state rinvenute sculture, dipinti, manufatti decorati con scene raffiguranti giochi simili all'hockey. Nell'Europa medioevale l'hockey era assai popolare. Ma \u00e8 soprattutto nelle Isole Britanniche e in Francia che l'hockey su prato ha trovato terreno fertile.\nTra il 1863 ed il 1875, in Inghilterra, l'hockey moderno, insieme al \"football\" e al rugby, prende forma definitiva, con la nascita della relativa federazione. Nel 1861 nacque il primo club di hockey e in pochissimo tempo, con l'ingresso di tante altre formazioni, viene tracciato il primo regolamento ufficiale di gioco.\nSotto la spinta dell'imperialismo britannico, l'hockey su prato si diffuse in tutto il mondo e in special modo proprio nelle colonie. Infatti, \u00e8 fra gli sport attualmente pi\u00f9 popolari in Argentina, India, Pakistan, Australia e Nuova Zelanda, nazioni che da sempre fanno parte, assieme alle europee Germania, Paesi Bassi, Inghilterra, del vertice dell'hockey mondiale.\nFino agli anni settanta la disciplina \u00e8 stata dominata dalle nazionali indiana e pakistana, fino a quando l'introduzione dei campi sintetici, dei materiali sintetici in bastoni e palline hanno portato alla definizione di una nuova tecnica di gioco in cui le squadre europee regnavano , Olanda e Germania in particolare. Oggi la nazionale pi\u00f9 forte al mondo \u00e8 la nazionale australiana prima nel rank.\nIn Italia.\nNonostante sperimentazioni sporadiche fossero in corso dall'inizio del secolo, l'anno di nascita dell'hockey su prato italiano \u00e8 da ricondurre al 1935: sotto la spinta delle imminenti Olimpiadi di Berlino, le autorit\u00e0 sportive dell'epoca decisero che era giunto il momento di introdurre definitivamente questo sport in Italia. Posero la nascente disciplina fra gli sport da praticare (Federazione Pattinaggio). Entrata a far parte della Federazione Italiana Pattinaggio a Rotelle nel 1936, questa disciplina raggiunse nell'ambito della Federpattinaggio la sua \"autonomia tecnico-organizzativa\" nell'Assemblea di Spoleto del febbraio 1957 con la costituzione di una apposita Commissione Nazionale per l'Hockey su Prato (che rimase in vita fino al 1960). La Commissione era presieduta da Giovanni Battista Brinchi Giusti.\nNegli anni cinquanta, l'arrivo di tecnici stranieri favor\u00ec una crescita del livello tecnico che port\u00f2 la squadra nazionale a partecipare ai Giochi Olimpici del 1952 e del 1960. L'organismo assunse quindi dal 1967 al 1970 - sempre all'interno della Federazione Italiana Hockey e Pattinaggio - la denominazione di Commissione per l'Hockey su Prato e dal 29 gennaio 1970 al 1973 quello di Commissione Italiana Hockey su Prato. Riconosciuta dal CONI quale \"aderente\" il 29 settembre 1973 come Federazione Italiana Hockey su Prato (FIHSP), divenne effettiva il 18 gennaio 1978. Dal 18 novembre 1984 ha preso la denominazione Federazione Italiana Hockey.\nLa squadra italiana che finora si \u00e8 maggiormente distinta e che vanta il pi\u00f9 ricco palmar\u00e8s \u00e8 la S. G. Amsicora di Cagliari.\nA Genova, nel settembre 2016, si \u00e8 tenuto un evento dalla durata di 53 ore che \u00e8 entrato nel Guinness dei primati.\nIn Inghilterra.\n\u00c8 il paese dove l'hockey su prato ha visto gli albori, che ha introdotto delle regole, la connotazione di sport \u00abda gentiluomini\u00bb e che poi lo ha esportato in tutto il mondo.\nGi\u00e0 dal 1895 le hockeiste, in Inghilterra, dopo aver \"scandalosamente\" stabilito di adottare le medesime regole di gioco (ma col gonnellino) della gi\u00e0 costituita \"Hockey Association\" (maschile), chiesero con forza di entrare a farne parte, ricevendo un netto rifiuto.\nNacque la separatissima federazione femminile inglese (ancora oggi vige la norma che nessun uomo possa avere cariche direttive nelle societ\u00e0 e nella federazione femminile inglese) e successivamente la federazione internazionale esclusivamente femminile (IFWHA), la quale solo nel 1982 accett\u00f2 di fondersi con la Federazione Internazionale di Hockey.\nCompetizioni di hockey su prato.\nGiochi olimpici.\nLe olimpiadi di hockey su prato sono la competizione hockeistica pi\u00f9 antica tra le grandi competizioni hockeistiche internazionali. L'hockey \u00e8 il terzo sport di squadra, dopo la pallanuoto ed il calcio, per presenze alle olimpiadi. India e Pakistan hanno dominato la competizione fino agli anni settanta. Da l\u00ec in poi si \u00e8 vista la crescita delle nazionali europee, sudamericane ed oceaniche. Si svolge ogni quattro anni come l'Hockey World Cup.\nHockey World Cup.\nLa coppa del mondo di hockey su prato \u00e8 la pi\u00f9 importante manifestazione internazionale di hockey per nazionali insieme alle olimpiadi. Nasce negli anni settanta e si svolge ogni quattro anni come le olimpiadi.\nChampions Trophy.\nL'Hockey Champions Trophy \u00e8 un trofeo per nazionali che si disputa ogni anno tra le 8 nazionali con il rank pi\u00f9 alto. La manifestazione \u00e8 attiva dal 1978 per le formazioni maschili e dal 1987 per quelle femminili.\nChampions Challenge.\nLa FIH Hockey World League (competizione che ha sostituito Il Champions Challenge) \u00e8 una competizione che si disputa ogni anno tra le nazionali che ricoprono le posizioni dalla nona alla sedicesima nel rank mondiale.\nChampions Challenge II.\n\u00c8 una competizione che si disputa ogni anno tra le nazionali che ricoprono le posizioni dalla diciassettesima alla ventiquattresima nel rank mondiale.\nEuroHockey Nations Championship.\nIl Campionato europeo di hockey su prato \u00e8 la pi\u00f9 importante competizione europea per nazionali. Si tiene ogni due anni ed \u00e8 nato nel 1970 (maschile).\nEuro Hockey League.\nLa Euro Hockey League \u00e8 la pi\u00f9 importante competizione europea di hockey su prato per club. \u00c8 organizzata ogni anno dalla European Hockey Federation.\nCampionato italiano di hockey su prato.\nIl Campionato italiano di hockey su prato \u00e8 il principale evento sportivo per i club italiani di hockey su prato. Si compone di tre livelli ed \u00e8 organizzato dalla FIH.\nCoppa Italia.\nNato nel 1990, dopo il campionato italiano \u00e8 il secondo trofeo per importanza destinato ai club italiani."}
{"id": "731959", "revid": "2175", "url": "https://it.wikipedia.org/wiki?curid=731959", "title": "Paulo Figueredo", "text": ""}
{"id": "731960", "revid": "599013", "url": "https://it.wikipedia.org/wiki?curid=731960", "title": "Lauro Minghelli", "text": "Carriera.\nDa bambino gioca nel Maranello, poi passa al Sassuolo. Qui rimane fino a quando la sua carriera ha una svolta: a 16 anni viene acquistato dal , dove due anni dopo ricopre il ruolo di capitano della Primavera. Nel 1990-1991 e nel 1991-1992 il Torino Primavera si aggiudica lo scudetto. \nNel 1993 passa all', allenato da Serse Cosmi. Anche qui Minghelli venne nominato capitano e contribuisce alla promozione della squadra aretina dal Campionato Nazionale Dilettanti alla Serie C2 al termine della stagione 1995-1996. Due anni dopo l'Arezzo \u00e8 promosso in Serie C1; nel frattempo Minghelli era gi\u00e0 ammalato.\nLa malattia e la morte.\nI primi sintomi della malattia, destinata di l\u00ec a poco a stroncarlo, si manifestano nel 1997 durante il campionato di Serie C2 quando inizia ad avvertire forti dolori alla schiena; gioca l'ultima partita alla sesta giornata; la malattia - che i medici diagnosticano inizialmente come una distrofia muscolare - non era ancora stata scoperta. Minghelli si reca cos\u00ec negli Stati Uniti d'America, in Minnesota, dove si sottopone ad alcuni esami. La diagnosi \u00e8 una delle peggiori: sclerosi laterale amiotrofica, detta anche \"morbo di Gehrig\". La fine della carriera, a 24 anni, \u00e8 inevitabile. A vent'anni era stato operato per un tumore benigno all'anca, mentre durante una visita a Roma gli era stata individuata una ciste anomala alla spina dorsale.\nNei tempi a seguire Minghelli cerca di condurre una vita normale, continuando nelle abitudini di sempre, nella sua vita sociale ed assistendo alle partite dei suoi ex compagni di squadra dell'Arezzo. Trascorre anche un periodo in Brasile, aiutato dal clima. Dopo cinque anni la situazione peggiora rapidamente, finch\u00e9 il 13 febbraio 2004 viene ricoverato al Policlinico di Modena a causa di una febbre alta che lo affligge da giorni. Il suo fisico, ormai debole, non regge e due giorni dopo, alle 14:30 del 15 febbraio, Minghelli muore all'et\u00e0 di 31 anni. Le spoglie di Lauro Minghelli sono sepolte nel cimitero di Maranello.\nOmaggi.\nIl 24 aprile 2006 \u00e8 stato inaugurato a Torre Maina, localit\u00e0 del comune di Maranello, un campo da calcio intitolato a Lauro Minghelli, alla presenza di Serse Cosmi, Luca Toni, Stefano Pioli e Christian Bucchi.\nNegli anni duemila i tifosi dell'Arezzo gli hanno dedicato la curva sud dello Stadio Citt\u00e0 di Arezzo.\nA Magreta gli \u00e8 stato dedicato il Trofeo Estivo Memorial Lauro Minghelli, che si tiene al campo sportivo di calcio nel centro del paese."}
{"id": "731961", "revid": "1429175", "url": "https://it.wikipedia.org/wiki?curid=731961", "title": "Franchi", "text": "I Franchi furono uno dei numerosi popoli germanici occidentali che entrarono nel tardo Impero romano come \"federati\" e stabilirono un reame duraturo in Gallia, alla quale cambiarono il nome in Francia, cio\u00e8 terra dei Franchi, e in parte della Germania.\nIl regno dei Franchi fu sottoposto a varie partizioni e ripartizioni, in quanto essi dividevano le loro propriet\u00e0 tra i figli e, senza un ampio concetto di \"res publica\", concepivano il regno come una forma estesa della propriet\u00e0 privata. Questa pratica spiega, in parte, le difficolt\u00e0 nel descrivere con precisione le date, i confini fisici dei diversi regni franchi e chi ne governava le varie parti. La contrazione dell'alfabetizzazione durante il dominio dei Franchi pone inoltre un altro problema: essi produssero pochi documenti scritti. Il noto critico d'arte austriaco Julius von Schlosser riteneva tuttavia che i Franchi fossero \u00ab...il popolo di origine germanica pi\u00f9 intellettualmente dotato...\u00bb.\nDue dinastie regnanti si succedettero alla guida dello Stato franco: i Merovingi e i Carolingi.\nEtnonimo.\nSi possono formulare due ipotesi sull'etnonimo \"Franchi\", che deriverebbe o da un sostantivo germanico *\"franka\" \u2018giavellotto\u2019 (ad es. ingl. ant. \"franca\", norreno \"frakka\", -\"i\") o da un aggettivo *\"frakaz\" \u2018coraggioso\u2019 (ad es. oland. med. \"vrac\", ingl. ant. \"fr\u01e3c\", norr. \"frakkr\"). Un'altra possibilit\u00e0 \u00e8 che venga dal termine \"wrank\", 'errante'. In seguito nel VI secolo, la definizione di Franchi venne ricondotta al germanico \"frank\" \u2018libero\u2019. La libert\u00e0 non si applicava alle donne o alla popolazione di schiavi che si spostava assieme ai Franchi liberi. Inizialmente, all'interno dei Franchi, esistevano due suddivisioni principali:\nNel IX secolo, se non prima, questa divisione era divenuta in pratica inesistente, ma continu\u00f2 per un certo tempo ad avere implicazioni per il sistema legale in base al quale una persona poteva essere giudicata.\nStoria.\nLe origini: la formazione della federazione etnica.\nAnche se il primo periodo dei Franchi appare oscuro, essi si originarono, tra la fine del II e gli inizi del III secolo, dalla fusione di popoli come Catti, Cauci, Bructeri, Camavi e Sigambri, tutti \"Istaevones\", uno dei tre gruppi nei quali lo storico romano, Tacito, nella sua \"Germania\", ripartisce i Germani occidentali. Ad essi si unirono anche altri Germani occidentali, quali nuclei di Sassoni e di Bavari; l'insieme cos\u00ec costituito si stanzi\u00f2 lungo il corso del Reno e da qui presero il via le loro incursioni contro il territorio imperiale. \nI Franchi - inizialmente una piccola trib\u00f9 stanziata nell'area del Reno-Weser - divennero presto una confederazione di trib\u00f9. L'elemento \"franco\" originario si fuse con apporti di diversa origine, anche se principalmente sempre a partire dai Germani occidentali stanziati in quell'area; tra i popoli che entrarono a far parte della confederazione dei Franchi ci furono sia gli \"Istaevones\", sia gli \"Ingaevones\" (come nuclei di Sassoni), sia gli \"Herminones\", come contingenti di Bavari.\nSecondo il cronista del VII secolo Fredegario, i Franchi discendevano dai troiani.\nLa sede originaria della trib\u00f9 germanica dei Franchi fu l'area Baltica; in seguito si stabilirono nei territori del Reno-Weser.\nGli studiosi moderni del periodo delle migrazioni hanno suggerito che le genti franche siano emerse dall'unificazione di diversi piccoli gruppi germanici precedenti, che abitavano la valle del Reno e le terre immediatamente ad est: uno sviluppo sociale, forse legato al crescente disordine e alle sollevazioni che avvennero nell'area come risultato della guerra tra Roma ed i Marcomanni, che inizi\u00f2 nel 166, ed i successivi conflitti della fine del II e del III secolo. Da parte sua, Gregorio sostiene che i Franchi vivevano originariamente in Pannonia ma pi\u00f9 tardi si stabilirono sulle sponde del Reno, in una regione a nordest dei moderni Paesi Bassi - ovvero a nord del confine romano - che porta il nome di Salland, e potrebbe averlo ricevuto dai Franchi Sali.\nLa federazione dei Franchi nel III secolo.\nSappiamo che questa federazione compare per la prima volta nella Storia dopo la met\u00e0 del III secolo, quando venne menzionata nella \"Historia Augusta\". Si divisero in due sotto-federazioni: i Franchi Sali posizionati lungo la costa degli attuali Paesi Bassi a nord del Reno ed i Franchi Ripuari, pi\u00f9 a sud ad est del grande fiume che divideva il \"Barbaricum\" dall'Impero romano.\nNel corso del III secolo attaccarono il Limes e penetrarono in Gallia in numerose occasioni: sono menzionati per la prima volta nel 254 quando furono fermati, insieme agli Alemanni, nel corso di un loro tentativo di sfondamento del limes romano, dal giovane cesare Gallieno, il quale si merit\u00f2 per questi successi l'appellativo di \"restitutor Galliarum\" e di \"Germanicus maximus\". \nUna nuova invasione avvenne nel 257 quando sfondarono il fronte renano della Germania inferiore e penetrarono fino a Mogontiacum, dove furono fermati dall'accorrente legio VI Gallicana, di cui era tribuno militare il futuro imperatore, Aureliano. Lo stesso Gallieno, lasciato l'Illirico a marce forzate accorse in Occidente, riuscendo a battere le orde franche, probabilmente nei pressi di Colonia e comunque dopo aver ripulito l'intera sponda sinistra del Reno dalle orde dei barbari.\nAncora i Franchi nel 258, compirono una nuova incursione, incuneandosi nei territori imperiali di fronte a Colonia, per poi spingersi fino in Spagna (saccheggiando Tarragona), fino a Gibilterra e raggiungere le coste della Mauretania romana.\nUna nuova invasione avvenne nel 260 quando alcune orde riuscirono ad impadronirsi della fortezza legionaria di Castra Vetera, assediarono Colonia, risparmiando invece Augusta Treverorum. Altri si riversarono lungo le coste della Gallia, devastando alcuni villaggi fino alle foci dei fiumi Senna e Somme.\nL'anno seguente una nuova loro incursione fu fermata dalle armate di Postumo. Per questi successi, egli assunse l'appellativo di \"Restitutor Galliarum\", ovvero di restauratore della Gallia, decidendo, inoltre, di assoldare tra le file del suo esercito, bande di soldati Franchi appena sconfitti, per farli combattere contro i loro stessi \"fratelli\", come testimonierebbe lo stesso Aurelio Vittore.\nCon la morte di Aureliano una nuova ed imponente invasione di Franchi ed Alemanni devast\u00f2 l'intera Gallia nel 275-276. Si racconta che i barbari, percorrendo la valle del fiume Mosella, dilagarono nella zona dell'attuale Alsazia. Oltre settanta citt\u00e0 caddero nelle loro mani. E solo quelle poche dotate di mura, come Treviri, Colonia e Tolosa, scamparono alla devastazione ed al saccheggio. Fu solo grazie all'intervento dell'imperatore romano Marco Aurelio Probo che l'intera Gallia fu ripulita dalle orde di barbari che per quasi tre anni avevano messo in difficolt\u00e0 una delle regioni imperiali pi\u00f9 ricche. Si racconta che attorno al 278 un gruppo di Franchi, che erano stati stanziati nel Ponto come prigionieri di guerra, si ribellarono e impadronitisi di alcune navi, compirono incursioni e devastazioni in Acaia, Asia Minore, Africa settentrionale fino alla citt\u00e0 di Siracusa, che occuparono, per poi fare ritorno in patria incolumi.\nNel 286 l'allora prefetto della flotta del canale de La Manica, il futuro usurpatore Carausio, che aveva come sede principale della flotta la citt\u00e0 di Gesoriacum, riusc\u00ec a respingere gli attacchi dei pirati Franchi e Sassoni lungo le coste della Britannia e della Gallia Belgica.\nUn nuovo successo sulle trib\u00f9 germaniche \u00e8 confermato dalla IV (quarta) acclamazione ricevuta da Diocleziano di \"Germanicus maximus\", per i successi ottenuti da Massimiano sui Franchi nel 288. Quest'ultimo era riuscito a catturarne il re dei Franchi Sali, un certo Gennobaude, ed a ottenere la restituzione di tutti i prigionieri romani. Egli ne aveva, infine, stanziati alcuni nei territori circostanti Treveri e Bavai.\nNel 297 Costanzo Cloro ripopol\u00f2 il territorio, una volta dei Batavi (l'attuale Schelda) con la popolazione dei Franchi Sali provenienti dalla Frisia, tanto da permettere a loro di interferire nelle vie di comunicazione acquatiche con le isole britanniche.\nIl Regno franco.\nLa fondazione del regno.\nIntorno alla met\u00e0 del IV secolo la federazione dei Franchi fu protagonista di diverse incursioni in territorio gallico, condotte a partire dalla loro area d'insediamento presso il Reno. Nel 342 furono respinti da Costanzo I. Ancora quest'ultimo, insieme a Giuliano (allora ancora \"Cesare\"), nel 358, li respinse a fatica e Ammiano Marcellino, per la prima volta li menziona come Franchi Salii (\"Petit primum omnium francos, eos videlicet quos consuetudo salios appellavit\"); i Franchi avevano occupato la Toxandria, la regione tra la Mosa e la Schelda. Giuliano li sconfisse, lasciandoli per\u00f2 in possesso di quel territorio assegnandogli quella parte di Gallia Belgica in qualit\u00e0 di \"foederati\" dell'Impero romano, incaricati di difendere la frontiera del Reno, con l'impegno di fornire anche uomini all'esercito romano. Da questo territorio i Franchi si estesero gradualmente in gran parte della Gallia romana, continuando a contribuire alla difesa dei confini dell'Impero, ma soprattutto i Salii della Toxandria, all'inizio del V secolo cominciarono ad affermare la propria indipendenza. Stabilizzati nella Gallia centrale come \"foederati\", i Franchi furono incaricati di difendere la frontiera del Reno contro Alani, Suebi e Vandali. Con il disfacimento dell'Impero romano d'Occidente, i Franchi si stanziarono con maggiore libert\u00e0 oltre il Reno, creando due regni principali: i Franchi dell'ovest (Salii) nella valle della Schelda e i Franchi dell'est (Ripuari) presso la Mosella.\nI Merovingi.\nI regni dei primi capi franchi, Faramondo e Clodione (prima met\u00e0 del V secolo), sono attribuiti pi\u00f9 al mito che alla realt\u00e0 e la loro relazione con la linea merovingia \u00e8 incerta. In quel periodo, comunque, i Franchi germanici divennero i governanti di un numero crescente di entit\u00e0 gallo-romane, anche se probabilmente non tutte le trib\u00f9 della confederazione seguivano univocamente le decisioni centrali, portando alla formazione di diversi piccoli regni.\nComunque Clodione avanz\u00f2 verso sud, verso la strada romana che congiungeva Arras con Colonia, ma prima di poterla raggiungere, verso il 431, fu affrontato e sconfitto da Flavio Ezio, che aveva il comando militare della Gallia.\nNon molto tempo dopo Clodione occup\u00f2 Cambrai, prendendo il controllo della grande via di comunicazione romana. Proprio in quel periodo, la citt\u00e0 di Tournai, sulla Schelda, divenne la capitale dei Franchi Salii.\nNel 451 Ezio chiam\u00f2 i suoi alleati germanici per aiutarlo contro gli Unni: i Franchi Sali risposero alla chiamata, mentre Meroveo era il loro re. In seguito Clodoveo I consolid\u00f2 i domini franchi in Gallia e in Renania e, sconfiggendo Siagrio nel 486, pose termine al controllo romano sulla regione di Parigi; pi\u00f9 tardi sconfisse anche i Visigoti, espandendo il suo reame verso sudovest fino ai Pirenei. La conversione di Clodoveo al cattolicesimo mise in luce la sua posizione agli occhi del papa e facilit\u00f2 l'accettazione del dominio franco da parte della popolazione e del clero locale. Con Clodoveo inizi\u00f2 a venir meno quindi il concetto di federazione franca a favore di una struttura con un re di tutte le popolazioni franche, le cui comunit\u00e0 territoriali continuavano ad avere, comunque un loro \"re territoriale\".\nI Merovingi dividevano le terre tra i propri figli, e le frequenti divisioni, riunificazioni e ri-divisioni del territorio risultavano spesso in assassinii e guerre tra le famiglie principali, generando una strutturale debolezza del potere centrale e favorendo l'ascesa, tra V e VI secolo, dell'aristocrazia.\nI Carolingi.\nFra VII e VIII secolo gli ultimi re merovingi (detti \"re fannulloni\") avevano ormai perduto ogni potere e il regno era governato di fatto dai potenti maestri di palazzo. Nel 687, Pipino di Herstal, maestro di palazzo d'Austrasia, riunific\u00f2 le regioni franche; nel 732 suo figlio Carlo Martello ferm\u00f2 gli Arabi a Poitiers. Il figlio di Carlo Martello, Pipino il Breve, ottenne dal papa Zaccaria nel 750 il riconoscimento come re dei Franchi, avviando un'alleanza con la Chiesa di Roma. L'incoronazione fu fatta poi da papa Stefano II, indicando che il re derivava la sua autorit\u00e0 da Dio.\nAlla sua morte (768), il regno venne di nuovo diviso tra i suoi figli, ma presto Carlo Magno rest\u00f2 unico sovrano; sconfisse i Sassoni e incorpor\u00f2 il loro reame, per poi volgersi contro il Regno longobardo. Vinta la resistenza dei Longobardi nel 774, assunse il titolo di \"Rex Francorum et Langobardorum\" e incluse la Langobardia maior nella sua sfera d'influenza. Sedate le ribellioni di Baschi (Roncisvalle, 778) e Bavari, Carlo cre\u00f2 un reame che si estendeva dai Pirenei a quasi tutta la Francia odierna e a gran parte della Germania, dell'Italia e dell'Austria. Nell'800 Carlo fu incoronato Imperatore da Papa Leone III a Roma, in una cerimonia che riconosceva formalmente l'Impero franco come il successore dell'Impero Romano d'Occidente. Alla morte, nell'814 ad Aquisgrana, Carlo fu sepolto nella sua Cappella Palatina.\nL'Impero carolingio.\nCarlo ebbe diversi figli, ma solo uno gli sopravvisse. Questo figlio, Ludovico il Pio, segu\u00ec le orme del padre come governante di un impero unito. L'essere erede unico fu una questione del caso pi\u00f9 che della volont\u00e0. Ludovico stesso, con la \"Ordinatio Imperi\" dell'817 prosegu\u00ec nel costume franco della divisione ereditaria dei suoi territori. La nascita di Carlo il Calvo, fece nascere un conflitto fra Ludovico e gli altri figli che modific\u00f2 pi\u00f9 volte i territori che sarebbero stati assegnati in eredit\u00e0. Con la morte dell'Imperatore, dopo un periodo di guerra civile fra i tre figli sopravvissuti, si giunse ad un accordo con il Trattato di Verdun dell'843:\nSulla mappa a destra, l'area evidenziata in verde era controllata da Lotario I, l'area in giallo da Ludovico II (detto il Germanico) e la porzione in viola da Carlo (detto il Calvo).\nEredit\u00e0.\nNel Medio Oriente, in particolare in Terra Santa, ma anche in Grecia, dopo la Prima crociata tutti gli occidentali venivano indicati come \"Franchi\" (\"Franji\"), indipendentemente dalla nazione d'origine, per via del massiccio numero e dell'importanza dei capi francesi (come Raimondo di Tolosa, Stefano di Blois e Baldovino) che vi parteciparono."}
{"id": "731964", "revid": "1305772", "url": "https://it.wikipedia.org/wiki?curid=731964", "title": "By the Way (singolo Red Hot Chili Peppers)", "text": "By the Way \u00e8 un singolo del gruppo musicale statunitense Red Hot Chili Peppers, pubblicato il 10 giugno 2002 come primo estratto dall'album omonimo.\nDescrizione.\n\"By the Way\" \u00e8 eseguita in un tempo in 4/4 nella tonalit\u00e0 di La Minore nei versi, mentre nei ritornelli si sposta in Re Minore. \u00c8 tra le poche canzoni dell'omonimo album a conservare lo stile classico del gruppo, incentrato su testi rappati e ritmiche Funk rock. Solo il ritornello \u00e8 melodico, come quasi tutte le tracce del disco di cui fa parte. In un certo senso ha innescato un piccolo cambiamento nella musica dei Red Hot.\nContrariamente al video, il testo parla di una ragazza chiamata Dani. \u00c8 quasi impossibile decifrare le espressioni ambigue nel brano, ma il messaggio centrale \u00e8 abbastanza chiaro.\nLa storia \u00e8 stata sviluppata gradualmente in 7 anni ed inizia con \"Californication\", il cui testo parla di una \"sposa adolescente gravida\" senza nome (\"Teenage-Bride with a baby inside\"). Questo piccolo accenno \u00e8 poi ulteriormente sviluppato in \"By the Way\" e in un finale appropriato per la storia della ragazza, citata anche in \"Dani California\" del 2006.\nLe brevi frasi negli interludi possono, d'altro canto, suggerire altre interpretazioni. Alcune frasi sono astratte e non sembrano avere attinenza con il personaggio di Dani; piuttosto sarebbero state create per creare transizioni musicali tra strofe, ritornelli e controcanti.\nLa canzone \u00e8 sempre suonata dal vivo; nel \"By the Way World Tour\" (02-03) era sempre il brano di apertura dei loro concerti, nel tour del 2004 era quasi sempre la terza traccia in scaletta, mentre dal 2006 a questa parte viene quasi sempre utilizzata come ultima canzone prima della pausa in uno show.\nVideo musicale.\nIl videoclip \u00e8 stato diretto da Jonathan Dayton e Valerie Faris, che con i Red Hot avevano gi\u00e0 lavorato in precedenza. Anzich\u00e9 illustrare parola per parola quanto espresso dal testo, \u00e8 incentrato su una storia a s\u00e9 stante.\nAll'inizio del video, Anthony Kiedis entra nel taxi (una Ford Crown Victoria del 1992) con un libro intitolato \"Lexicon Devil\", biografia di Darby Crash del gruppo The Germs. Un rozzo tassista fan della band, interpretato da Dave Sheridan, \"rapisce\" Kiedis dopo aver capito chi \u00e8. Kiedis appare apprensivo, quando il guidatore chiude a forza le portiere dell'auto e guida con frenesia per la citt\u00e0 (sterzando tra altri veicoli e visitando altri luoghi). Cos\u00ec telefona al compagno di band Flea, che in quel mentre \u00e8 con John Frusciante. Dapprima non sanno se Kiedis li stia prendendo in giro o no; poi si convincono che sia uno scherzo. Poi i due, che stanno andando a pranzo, si avviano in fretta per una corsa, per recuperare il loro compagno.\nAlla fine, la Ford Bronco arancione di Frusciante e Flea raggiunge il taxi. Kiedis, dopo aver rotto il vetro posteriore destro della sua macchina, salta fuori della macchina e giunge illeso sulla Bronco degli altri Red Hot. I tre riescono poi a sfuggire al tassista, imboccando un'altra strada. Chad Smith (l'unico del gruppo che non si vedeva ancora nel video) non \u00e8 molto distante, ed \u00e8 anche lui in cerca di un taxi. Ironicamente sale nella stessa auto dell'esagitato fan di Kiedis; il tassista si rende conto di questa fortuna e se lo porta via."}
{"id": "731967", "revid": "599013", "url": "https://it.wikipedia.org/wiki?curid=731967", "title": "Paulo Figueiredo", "text": "Possiede il passaporto portoghese.\nCarriera.\nInterno di centrocampo, Figueiredo \u00e8 giunto in Romania dopo una lunga permanenza in piccole squadre portoghesi: il periodo pi\u00f9 lungo (dal 1996 al 2004) l'ha trascorso al Santa Clara; ha inoltre giocato con Camacha do Madeira, Drag\u00f5es Sandinenses e Varzim. Per due anni, dal 2006 al 2007, ha militato in Svezia, nell'\u00d6sters.\nNel 2009 \u00e8 tornato a giocare in patria, nel Libolo fino al suo ritiro nel 2010.\nNel maggio 2006 \u00e8 stato convocato dal CT della Nazionale angolana Lu\u00eds Oliveira Gon\u00e7alves per disputare il campionato del mondo in Germania, prima storica partecipazione al torneo per l'ex colonia portoghese. Nelle tre partite \u00e8 stato schierato da titolare, ma in tutte e tre \u00e8 stato sostituito.\nIn occasione della Coppa d'Africa 2008 \u00e8 stato scelto come capitano della nazionale."}
{"id": "731969", "revid": "599013", "url": "https://it.wikipedia.org/wiki?curid=731969", "title": "Jamba (calciatore)", "text": "Caratteristiche tecniche.\n\u00c8 stato un difensore centrale.\nCarriera.\nInizi\u00f2 la carriera nel Primero Maio, club della sua citt\u00e0 natale nel quale milit\u00f2 tra il 1996 e il 1998. Dal 1999 al 2010 ha militato nell'Avia\u00e7\u00e3o eccettuata una parentesi nel 2007 all'Atl\u00e9tico Petr\u00f3leos.\nNel 2006 \u00e8 stato convocato dal CT angolano Lu\u00eds de Oliveira Gon\u00e7alves per disputare i Mondiali in Germania, giocando tutte le tre partite dell'Angola come difensore centrale, in coppia con Kali."}
{"id": "731971", "revid": "486946", "url": "https://it.wikipedia.org/wiki?curid=731971", "title": "Joao Jamba", "text": ""}
{"id": "731972", "revid": "486946", "url": "https://it.wikipedia.org/wiki?curid=731972", "title": "Joao Pereira Jamba", "text": ""}
{"id": "731974", "revid": "486946", "url": "https://it.wikipedia.org/wiki?curid=731974", "title": "Jo\u00e3o Pereira Jamba", "text": ""}
{"id": "731975", "revid": "486946", "url": "https://it.wikipedia.org/wiki?curid=731975", "title": "Joao P. Jamba", "text": ""}
{"id": "731979", "revid": "544909", "url": "https://it.wikipedia.org/wiki?curid=731979", "title": "True Men Don't Kill Coyotes", "text": ""}
{"id": "731980", "revid": "486946", "url": "https://it.wikipedia.org/wiki?curid=731980", "title": "Tar-Minyatur", "text": ""}
{"id": "731982", "revid": "812213", "url": "https://it.wikipedia.org/wiki?curid=731982", "title": "Edi Angelillo", "text": ""}
{"id": "731984", "revid": "486946", "url": "https://it.wikipedia.org/wiki?curid=731984", "title": "Elros Tar-Minyatur", "text": ""}
{"id": "731988", "revid": "124843154", "url": "https://it.wikipedia.org/wiki?curid=731988", "title": "Giobbe", "text": "Giobbe (in ebraico: 'Iyy\u014dbh, in greco: '\u0399\u03ce\u03b2, nella Vulgata: Iob [Alcuni Padri della Chiesa anche Hiob], in arabo \"Ayoub\" (\u0623\u064a\u0648\u0628 Ayy\u016bb), la variante in turco \u00e8 \"Ey\u00fcp\", e il significato del suo nome probabilmente \u00e8 \"osteggiato\", che \"sopporta le avversit\u00e0\".) \u00e8 un patriarca idumeo protagonista del Libro di Giobbe, libro dei Ketuvim della Bibbia ebraica e classificato dai cristiani tra i libri sapienziali dell'Antico Testamento.\nGiobbe rappresenta l'immagine del giusto la cui fede \u00e8 messa alla prova da parte di Satana. I cattolici ne festeggiano la santit\u00e0 il 10 maggio.\nPersonaggio biblico.\nGiobbe viene descritto come un uomo giusto, ricchissimo e felice, che viveva piamente la sua vita onorando Dio. Satana vuole convincere Dio che Giobbe finge di praticare la sua fede ma solo per conservare i suoi beni materiali con il beneplacito divino. Allora Dio permette che Satana metta alla prova Giobbe che invece, nonostante i mali che lo travagliano per le prove che Satana gli fa subire, sopporter\u00e0 con rassegnazione la perdita dei suoi beni, dei suoi sette figli e tre figlie che moriranno nel crollo della casa di uno di loro e anche le sofferenze dovute alla malattia che lo ha colpito. Inoltre egli sopporta i rimproveri di tre suoi amici, senza bestemmiare una sola volta il suo Dio. Dio gli spiegher\u00e0 in seguito che non bisogna giudicare l'operato divino dal punto di vista umano. Infine lo ristabilir\u00e0 in tutti i suoi averi raddoppiandoglieli e gli dar\u00e0 di nuovo sette figli e tre figlie .\nPersonaggio del Corano.\nIl Corano nomina Giobbe come un profeta nobile e generoso. Dio lo ha amato molto poich\u00e9 \u00e8 stato uno dei suoi pi\u00f9 umili e fedeli servitori. Egli ha aiutato gli orfani ed ha sfamato i poveri. Vedendo la devozione di Giobbe verso Dio, Satana ha deciso di tentarlo senza riuscirci. Satana ha tentato sua moglie Rama con successo; Dio allora lo ha colmato di miserie e ha dovuto soffrire pazientemente.\nGiobbe, la sofferenza del giusto.\nGiobbe rappresenta la contraddizione tra il giusto che soffre senza colpa e il malvagio che invece prospera: egli \u00e8 la metafora di una ricerca della giustizia che dovrebbe colpire chi fa il male e assolvere e premiare chi fa il bene.\nPresso gli ebrei, nel periodo dell'esilio babilonese vigeva la convinzione che il malvagio venisse giustamente punito con il dolore o la perdita di beni materiali, come effetto immediato, quasi meccanico, delle sue cattive azioni mentre il buono, quando agiva bene, veniva subito premiato con l'abbondanza e la fecondit\u00e0.\nPer gli ebrei, come per le popolazioni semitiche, l'amicizia dell'uomo giusto con Dio \u00e8 portatrice di una ricompensa terrena. Il caso di un giusto colpito dalla sofferenza doveva essere ritenuto come un incidente limitato nel tempo da superare con la prudenza, la pazienza, le virt\u00f9 del saggio che avrebbero portato alla fine del dolore e al premio immediato.\nQuando si constatava che l'uomo ingiusto godeva e prosperava nonostante la sua malvagit\u00e0, la morale ebraica, come anche quella greca, come emerge dalle tragedie del ciclo di \"Edipo\", sosteneva che la fortuna di questi sarebbe stata di breve durata e che la giustizia divina sarebbe intervenuta a riportare in equilibrio i piatti della bilancia condannando se non lui, la sua progenie secondo il principio che i figli pagano per le colpe dei padri. \nQuesto poteva accadere anche per il giusto che, forse inconsapevolmente, stava scontando l'effetto di azioni malvagie commesse dai propri padri. Questo quando Geremia (VII secolo a.C.), ma soprattutto Ezechiele (VI secolo a.C.), avevano invece in modo chiaro detto, in anticipo su il Libro di Giobbe, probabilmente del V secolo a.C., che i figli non pagano per le colpe dei padri e i padri non pagano per le colpe dei figli, ma ognuno paga per s\u00e9. Ezechiele )\nNel testo biblico di Giobbe, si nota come il problema del male viene trattato con una totale assenza di preconcetti di carattere religioso, che possono spiegare la convinzione di un giusto che paghi per le colpe di altri. La ricerca di Giobbe non si accontenta di spiegazioni superficiali o di quelle della teologia ufficiale, convinta di poter capire Dio e il suo agire secondo principi razionali e teologici.\nQuesta spregiudicatezza \u00e8 dovuta soprattutto alla cultura dello stesso autore; infatti Giobbe, che nel testo risulta vivere in una zona tra l'Arabia e il paese di Edom, doveva essere in parte non appartenente al popolo d'Israele: era probabilmente un ebreo-arabo rappresentante della cultura laica e in quanto scriba, la classe da cui il re prelevava i suoi funzionari, era in contrapposizione alla stessa cultura sacerdotale ebraica.\nNel Corano Il \"Libro\" inizia con una rappresentazione del mondo orientale, precisamente arabo, in cui il sultano si incontra con i propri dignitari, figli dello stesso sultano. Nella trasposizione religiosa il sultano \u00e8 la metafora di Dio e i suoi figli sono gli angeli. Nel corso della riunione appare Satana che viene a dialogare con il sultano-Dio come se fosse uno dei dignitari, un evento in chiara contraddizione con la tradizione biblica della cultura sacerdotale: Satana non pu\u00f2 confrontarsi con Dio e addirittura sfidarlo ad una scommessa.\nInvece nel libro di Giobbe, Satana contraddice e si contrappone a Dio che crede e sa che Giobbe \u00e8 un uomo integerrimo, che continuer\u00e0 ad aver fede in lui anche se privato dei suoi averi, al punto che da ricco com'\u00e8 diverr\u00e0 povero, o colpito nella sua stessa integrit\u00e0 fisica. Anzi Dio, che ha il potere su tutte le cose in quanto da lui create, addirittura metter\u00e0 Giobbe nelle mani di Satana, con l'unico obbligo di non ucciderlo.\nQuindi Giobbe viene colpito senza sapere il perch\u00e9 delle sue sofferenze. Gli amici Elifaz, Bildad, e Zofar che lo vanno a trovare lo rimproverano perch\u00e9 ha accusato Dio e cercano di spiegare il suo dolore affermando che la colpa \u00e8 stata commessa dai suoi genitori, ed egli quindi sconta la pena per loro (Giobbe ): questo per\u00f2 significa ammettere che Dio \u00e8 ingiusto, in quanto sta punendo un innocente.\nMa n\u00e9 gli amici n\u00e9 Giobbe riescono a risolvere il problema del giusto che soffre fino a quando, alla fine del libro, non appare Dio che mette sotto processo lo stesso Giobbe: \u00abQuando io ponevo le fondamenta del mondo, tu dov'eri?\u00bb(Giobbe ). Dio rivendica la sua onnipotenza rispetto alla miseria dell'umanit\u00e0: l'uomo pu\u00f2 trovare una risposta al dolore e al male solo decidendo di affidarsi a Lui.\nRiflessi culturali.\nLa figura biblica di Giobbe \u00e8 presente in alcune riflessione dell'opera \"La ripetizione\" di S\u00f8ren Kierkegaard:\nNella sua opera \"Risposta a Giobbe\" del 1952 Carl Gustav Jung tratta le implicazioni morali, mitologiche e psicologiche del \"Libro di Giobbe\" che egli giudica come lo sviluppo di un \"dramma divino\" che contempla per la prima volta la critica di Dio (\"Gotteskritik\"). Nella sua opera Jung si scaglia contro la \u00ab\"selvatichezza e perversit\u00e0 divina [di] un Dio smodato nelle sue emozioni... roso dall'ira e dalla gelosia.\"\u00bb"}
{"id": "731989", "revid": "2036605", "url": "https://it.wikipedia.org/wiki?curid=731989", "title": "Battaglia di Caer Caradoc", "text": "La battaglia di Caer Caradoc, combattuta nel 50, rappresent\u00f2 lo scontro decisivo tra le forze d'occupazione romane, comandate da Publio Ostorio Scapula, e quelle della resistenza britannica guidata da Carataco. La vittoria ottenuta dai Romani segn\u00f2 la sconfitta delle popolazioni indigene e pose definitivamente termine alla resistenza di Carataco, rendendo saldo, in questo modo, il dominio romano nel sud della provincia della Britannia. \nSvolgimento.\nCarataco scelse per la battaglia un'area collinare, piazzando sulle zone pi\u00f9 alte le sue truppe, che erano composte da Ordovici e, forse, Siluri. Fece poi approntare degli ostacoli per i romani. Di fronte a loro c'era un fiume, forse il Severn. Scapula, sebbene riluttante, non pot\u00e9 frenare i suoi uomini, che volevano attaccare le linee nemiche. Attraversato il fiume, i romani si trovarono bersagliati dalle armi da lancio dei Britanni, ma riuscirono ad avanzare in formazione da testuggine. Smantellati gli ostacoli che erano stati innalzati dai nemici, i romani si incunearono tra le file nemiche e le scompaginarono grazie alla loro superiorit\u00e0 nel corpo a corpo e a quella delle armi. La battaglia era vinta e in modo schiacciante.\nLa moglie e la figlia di Carataco furono catturate, mentre suo fratello si arrese. Il leader britannico riusc\u00ec invece a fuggire a nord, tra i Briganti, dove fu per\u00f2 fatto prigioniero dalla regina Cartimandua, alleata romana, e consegnato ai nemici. Portato in trionfo a Roma dall'imperatore Claudio. Con un discorso, convinse per\u00f2 i romani a risparmiare la vita a lui e alla sua famiglia.\nSi discute ancora su quale sia stato il luogo della battaglia. La fortezza collinare di Caer Caradoc Hill, nel Shropshire, \u00e8 stata connessa alla battaglia in virt\u00f9 del suo nome. Una leggenda locale ubica invece questo scontro a British Camp, nelle Malvern Hill, ma il fiume Severn, sebbene visibile da quel sito, \u00e8 troppo distante per essere il fiume menzionato da Tacito, questo \u00e8 troppo lontano. \u00c8 stato suggerito anche un luogo appena a ovest di Caersws."}
{"id": "731991", "revid": "287204", "url": "https://it.wikipedia.org/wiki?curid=731991", "title": "Rosolino Pilo", "text": "Biografia.\nQuartogenito del conte di Capaci, Gerolamo, della famiglia Pilo, e di Antonia Gioeni dei principi di Bologna e di Petrulla, fu un patriota italiano. All'anagrafe era stato registrato come Rosolino, ma egli si firm\u00f2 sempre Rosalino.\nFu il promotore con Giuseppe La Masa della rivolta palermitana che provoc\u00f2 la rivoluzione indipendentista siciliana del 1848 contro il regime borbonico. Quando i liberali si impadronirono della citt\u00e0, tenne il comando delle batterie e delle artiglierie palermitane sino al momento in cui la citt\u00e0 fu costretta a capitolare.\nIl 14 gennaio 1848 venne costituito il Comitato Generale della Rivoluzione, che venne diviso in quattro sottocomitati. Rosolino venne chiamato a far parte del secondo sottocomitato della guerra, presieduto dal Principe di Pantelleria. Il generale Giacomo Longo, direttore generale delle artiglierie al Ministero di Guerra e Marina, confer\u00ec a Pilo la nomina a comandante delle artiglierie di Palermo il 28 marzo 1848.\nLa nomina\n\"\u201cIl Presidente del Governo, dietro proposizione del Ministro di Guerra e Marina, con Ministeriale di ieri, avendomi nominato Direttore del Ministero medesimo, ella pel momento prender\u00e0 l\u2019interino incarico del Comando delle Artiglierie riunite in Palermo [\u2026]\u201d\"\nPilo partecip\u00f2 attivamente ai combattimenti: il 16 gennaio combatt\u00e9 presso il Monte Piet\u00e0 e, poi, fuori Porta Maqueda. Il 4 febbraio le truppe rivoluzionarie conquistarono il forte di Castellammare; dopo 24 giorni di continue lotte, l\u2019esercito borbonico lasci\u00f2 Palermo, cui segu\u00ec la liberazione di gran parte dell\u2019isola. Si cominci\u00f2 quindi a discutere sul tipo di governo da mettere a capo della Sicilia: i nobili volevano un regno indipendente con la Costituzione del 1812; Pilo, invece, con Giacinto Carini vot\u00f2 per una commissione che aveva il compito di esaminare il problema costituzionale e di proporre la forma di governo pi\u00f9 adatta. In questo periodo, Pilo fu uno degli ispiratori del giornale \u201cLa Democrazia\u201d e manifest\u00f2 le sue idee repubblicane\nCon la repressione e il fallimento dei moti nel maggio 1849, Rosolino Pilo part\u00ec esule verso Marsiglia, e poi per Genova. Qui frequent\u00f2 Giuseppe Mazzini e, grazie all'amicizia con la famiglia Orlando, riallacci\u00f2 i contatti con gli altri esuli siciliani e conobbe e si innamor\u00f2 di Rosetta Borlasca.\nDurante i moti falliti del 1853 a Milano, Rosolino Pilo era a Torino per coprire la fuga dei cospiratori che cercavano di espatriare. Qui conobbe Giuseppe Piolti, agente mazziniano del quale non condivideva i propositi di agitazione di piazza. Pilo era pi\u00f9 propenso alla guerriglia e, nell'estate 1856, inizi\u00f2 i contatti con Carlo Pisacane per aprire un fronte rivoltoso in Sicilia.\nAi primi di dicembre dello stesso anno Rosolino Pilo salp\u00f2 da Genova su un piroscafo inglese diretto a Malta con l'intento di unirsi alla rivolta capeggiata dal barone Francesco Bentivegna. Ma, arrivato a Malta, seppe del fallimento del tentativo e non pot\u00e9 far altro che ritornare a Genova.\nA Genova incontr\u00f2 Carlo Pisacane, aderendo con entusiasmo al suo progetto di guerriglia che sarebbe partito da Sapri per sollevare la Campania e giungere a Napoli.\nUn primo tentativo si ebbe il 6 giugno 1857; Pilo si imbarc\u00f2 su un battello diretto verso l'isola di Montecristo con diversi guerriglieri e con il carico delle armi utili alla spedizione, precedendo la partenza di Carlo Pisacane. L'intesa con Pisacane prevedeva il loro ricongiungimento sull'isola. Durante la traversata, per\u00f2, fu travolto da una tempesta che lo costrinse, per alleggerire lo scafo, a gettare fuoribordo l'armamento. Pilo dovette far quindi ritorno a Genova per avvisare gli altri cospiratori e non compromettere l'intera missione.\nIl tentativo definitivo inizi\u00f2 con la partenza di Pisacane e i suoi, il 25 giugno. Pilo si occup\u00f2 nuovamente del trasporto delle armi e part\u00ec il giorno dopo a bordo di alcuni pescherecci, con l'accordo di unirsi a Pisacane successivamente. Ma, anche questa volta, per sfortuna o per inesperienza come navigatore, Pilo fin\u00ec per sbagliare rotta e, non potendo pi\u00f9 raggiungere Pisacane, torn\u00f2 a Genova, lasciandolo senza i rinforzi e le armi che erano a lui necessarie. A Genova, Pilo e Mazzini non poterono altro che attendere fiduciosi notizie dal sud Italia. Il governo piemontese, nel frattempo, attu\u00f2 misure repressive nei confronti dei cospiratori e Mazzini dovette far ritorno a Londra, mentre Pilo riusc\u00ec a rifugiarsi a Malta.\nAlla notizia di insurrezioni popolari a Palermo e alle prime voci di una spedizione di Giuseppe Garibaldi alla guida dei Mille, il 28 marzo 1860 Rosolino, insieme a Giovanni Corrao, si affrett\u00f2 a tornare nella sua Sicilia, dove sbarc\u00f2 il 10 aprile a Messina incontrandosi con esponenti della borghesia locale ostile ai Borboni. Quindi inizi\u00f2 una marcia verso Palermo e, giunto a Carini il 18 aprile arring\u00f2 i patrioti locali e, dopo la loro sconfitta in quello che pass\u00f2 alla storia come lo scontro di Carini, si ritir\u00f2 il 20 aprile a Piana dei Greci, dove venne organizzato un gruppo di volontari di un migliaio di uomini.\nDopo la battaglia di Calatafimi, ricevette una lettera di Garibaldi che lo invitava a svolgere azioni diversive contro le truppe borboniche. Cos\u00ec fece e con Giovanni Corrao impegn\u00f2 le truppe borboniche a San Martino delle Scale; contemporaneamente alla colonna garibaldina che marciava su Palermo, avanz\u00f2 dal lato opposto verso la citt\u00e0, ma, in uno scontro a fuoco, fu colpito da una pallottola alla nuca.\nCadde sei giorni prima della conclusione dell'insurrezione di Palermo del maggio 1860, presso il monte delle Neviere di San Martino delle Scale. \nIl 24 agosto 1860 la salma fu traslata dall'abbazia di San Martino delle Scale (dove era stato sepolto nella cappella centrale di San Gregorio a cura dell'abate del convento di S. Martino, padre Luigi Castelli dei Principi di Torremuzza, legato da vincoli di parentela con lo stesso Pilo), alla chiesa di San Domenico, il \"pantheon\" di Palermo. Un monumento dello scultore Rosario Bagnasco gli fu eretto nel 1878; inoltre un cippo onora la sua memoria presso la Villa Garibaldi di piazza Marina a Palermo ed ancora, proprio sul luogo della sua morte, sotto la pi\u00f9 alta cima del Monte delle Neviere, fu eretto un monumento in suo onore.\nIl Gran maestro del Grande Oriente d'Italia Ernesto Nathan, in un discorso del 21 aprile 1918 al Teatro Costanzi in Roma, ne rivel\u00f2 l'appartenenza alla Massoneria.\nOnorificenze.\nGli fu conferita, il 30 settembre 1862, la medaglia d'oro al valor militare alla memoria con la seguente motivazione:\nI rapporti epistolari di Pilo.\nRosolino Pilo, dopo essere divenuto Comandante delle Artiglierie di Palermo, rafforz\u00f2 il suo legame con Giuseppe La Farina, ministro della guerra, al quale scrisse una lettera datata 17 dicembre 1848, nella quale metteva in evidenza il suo \u201cintento al prosperamento del suo Paese e non al beneficio personale\u201d: \nA Giuseppe La Farina \nministro della guerra\n\"\"Eccellenza, Rosolino Pilo Gioeni Maggiore Direttore del Materiale dell\u2019Artiglieria sempre uguale a se stesso, e quindi intento al prosperamento del suo Paese, e non al beneficio personale, venuto a conoscenza d\u2019essere alla finfine arrivati in questa abilissimi, ed onesti Ufficiali d\u2019Artiglieria capaci a potere assumere forza con miglior vantaggio della Sicilia l\u2019amministrazione della Direzione del Materiale d\u2019Artiglieria, volendo giusta i suoi principi arrecare utile al Paese che ardentemente spera fra non guari vedere libero, e ci\u00f2 per effetto d\u2019una truppa nazionale bene, e sollecitamente organizzata; si permette di pregare l\u2019E. V. affinch\u00e9 accetti la sua rinunzia al posto che per lo corso di mesi dieci ha sostenuto s\u2019augura con soddisfazione del Governo per come le varie ministeriali del dipartimento della guerra ha avuto luogo d\u2019osservare, e ci\u00f2 con quei pochi mezzi che si ha avuti non essendosi mai risparmiato di adempire alla meglio con solerzia, ed strema scrupolosit\u00e0 i difficilissimi incarichi affidatagli dal Governo in tempi tanto scabrosi, per come l\u2019attuale Sig. Ministro della guerra unitamente ad una Commissione del Consiglio della Guardia Nazionale ha avuto luogo di osservare ieri in una ispezione fatta alle Conserve di polvere, ed Arsenale ove grazie al Cielo con tutti gli esperimenti fatti il tutto si rivenne per come doveasi sotto la Direzione d\u2019un onesto cittadino. Tale rinunzia viene inoltrata onde l\u2019esponente togliersi oramai un peso enorme che solo per amore della liberta della Patria ha voluto sostenere alla meglio. Finalmente in compenso dei pochi servizi prestati alla Nazione addimanda di venirgli rilasciato dal Governo un attestato di soddisfazione di tutto quanto l\u2019esponente ha praticato sin dal giorno 13 gennaio 1848 da quando conta aver preso parte attiva con altri pochi generosi nella gloriosa rivoluzione Siciliana, e l\u2019onore di vestire l\u2019uniforme di Maggiore d\u2019Artiglieria accordatogli il 18 febbraio 1848, dal Comitato Generale ad una unanimit\u00e0 di voti come rilevasi dal diploma portante la su indicata data.\"\n\"Tanto spera.\"\"\nLa fama di Rosolino Pilo valic\u00f2 i confini dell'Italia, come dimostra la lettera scritta nel 1853 da Lajos Kossuth, nazionalista ungherese dell'ala democratica radicale che combatt\u00e9 per l'indipendenza dell'Ungheria dall'Austria nel 1848.\nPilo e Kossuth, patrioti di differenti nazioni europee lontane tra loro, si avvicinarono allo stesso desiderio indipendentista.\nL'ideale di libert\u00e0 rende fratelli, secondo Kossuth, tutti coloro che si sentono oppressi.\nLa lettera di Kossuth\n\"Londra 1 luglio 1853\"\n\"La solidariet\u00e0 della causa della libert\u00e0 deve riunire come fratelli tutti coloro che si sentono oppressi, e li chiama ad aiutarsi come fratelli. Io sono animato da uno di questi principi e per questi sono pronto ad agire tutta la vita. Devo ancora dire che oltre a questo principio di fratellanza (abbastanza forte gi\u00e0 da solo) c'\u00e8 ancora un sentimento molto vivo di simpatia, di stima e di affetto particolare che mi lega alla Sicilia. Io l'ho vista soltanto da lontano a bordo della fregata Mississip\u00ec una notte dallo stretto di Messina, ma io la amo la vostra Sicilia; io credo che quando i tuoni della libert\u00e0 esploderanno in Europa, risveglieranno un'eco potente in Sicilia; \u00e8 anche possibile che sia ancora la Sicilia ad avere la gloria di aver fatto esplodere il primo colpo. Chi pu\u00f2 dirlo? Ancora oggi un povero esiliato, privato dei mezzi, forte soltanto della mia volont\u00e0 incrollabile, che mi impedisce di curvarmi sotto il peso delle mie sfortune, domani forse potr\u00f2 aiutare effettivamente la Sicilia e offrire a voi patrioti della Sicilia ci\u00f2 che vi manca per assicurarvi la possibilit\u00e0 di vittoria. Tale \u00e8 la condizione del mondo e tali sono le mie relazioni. Io non dico che sia certo, ma dico che \u00e8 possibile. Vorrei dunque essere messo in contatto diretto con i patrioti della Sicilia per scambiarci i nostri punti di vista per sapere se la mia cooperazione \u00e8 richiesta, per vedere se la mia cooperazione pu\u00f2 essere loro utile e per far sapere a loro in seguito ci\u00f2 che io penso di poter offrire. Il colonnello T\u00fcrr mi ha detto che grazie al vostro intervento che questi rapporti confidenziali potranno essere intrattenuti. \u00c8 a tal parere che io vi prego di voler bene attribuire queste linee. Voi ne metterete a parte i capi del partito nazionale della Sicilia se lo riterrete opportuno; altrimenti brucerete questo biglietto. E loro a loro volta sapranno cosa fare per entrare in rapporto diretto con me, se vogliono onorarmi della loro fiducia; se no mi faranno almeno la giustizia di guardare queste aperture come una prova della mia stima e della mia simpatia. Saluti e fratellanza.\""}
{"id": "731997", "revid": "49022", "url": "https://it.wikipedia.org/wiki?curid=731997", "title": "Caswallawn", "text": ""}
{"id": "731999", "revid": "1494169", "url": "https://it.wikipedia.org/wiki?curid=731999", "title": "Cymbeline", "text": ""}
{"id": "732003", "revid": "287204", "url": "https://it.wikipedia.org/wiki?curid=732003", "title": "Galassia (disambigua)", "text": ""}
{"id": "732005", "revid": "93556", "url": "https://it.wikipedia.org/wiki?curid=732005", "title": "Locomotiva FS 735", "text": "La Locomotiva Gruppo 735 FS \u00e8 una locomotiva a vapore destinata al traino di treno merci e passeggeri, commissionata dalle Ferrovie dello Stato Italiane durante la prima guerra mondiale. \u00c8 anche nota come \"Wilson\", dal nome del presidente statunitense di allora, Thomas Woodrow Wilson.\nStoria.\n\u00c8 stato uno dei gruppi a vapore pi\u00f9 numerosi e durevoli del parco veicoli nazionale. Al contrario della maggior parte degli altri gruppi di locomotive italiane, la progettazione della macchina non venne gestita direttamente dall'Ufficio del Servizio Materiale e Trazione di Firenze.\nIl 735 \u00e8 in assoluto il gruppo di origine straniera pi\u00f9 numeroso, e quello che ha subito il maggior numero di perdite durante il secondo conflitto mondiale.\nLo sforzo della guerra in Europa richiedeva per la movimentazione di armi ed eserciti una grande capacit\u00e0 di carico e di conseguenza un numero molto elevato di macchine potenti. In soli 10 anni, sotto la vitalissima gestione di Riccardo Bianchi, le Ferrovie dello Stato avevano incrementato di 2400 unit\u00e0 il parco locomotive, arrivando a oltre 5000 mezzi in servizio.\nSi trattava di mezzi molto diversi tra loro e provenienti dai patrimoni acquisiti dalle varie societ\u00e0 assorbite dall'ente nazionale, per la maggior parte da Rete Adriatica.\nProprio a causa del conflitto non fu possibile affidare la progettazione della nuova macchina multiruolo agli organi interni dell'azienda, e i maggiori costruttori pesanti nazionali erano assorbiti interamente dalla costruzione di armi per lo sforzo bellico.\nLe Ferrovie si rivolsero quindi all'estero, fatto piuttosto raro in un'epoca dove il mezzo ferroviario era rappresentativo del livello tecnico di un paese industrializzato degno di questo nome.\nL'appalto venne quindi offerto alle aziende statunitensi, non formalmente impegnate nello scontro e in possesso di tecnologie e competenze tra le migliori al mondo. Inoltre, la \"rudezza\" stilistica e costruttiva delle macchine americane ben si conciliava con le possibilit\u00e0 dell'amministrazione italiana in tempo di guerra. L'appalto venne vinto dalla Montreal Locomotive Works e dalla American Locomotive Company, la \"ALCO\", uno dei maggiori colossi dell'industria ferroviaria americana e mondiale.\nLe Ferrovie dello Stato avevano bisogno delle macchine al pi\u00f9 presto, per cui erano ben disposte ad adattarsi entro certi limiti alle richieste del costruttore d'oltreoceano, purch\u00e9 questo avesse tagliato al minimo i tempi di consegna: fu specificato solo che si sarebbe dovuto trattare di macchine a due cilindri, ad espansione semplice a vapore surriscaldato. Era richiesta una prestazione di 980 cavalli a 45\u00a0km/h, tutto sommato non esagerata per gli standard americani.\nIl progetto del costruttore conteneva alcune scelte allora poco comuni per il panorama italiano: innanzitutto il carrello italiano era sostituito da un pi\u00f9 semplice carrello Bissel. In secondo luogo la scelta del rodiggio rigido, senza giochi laterali era coraggiosa, dato che avrebbero potuto insorgere problemi di stabilit\u00e0 all'inserimento in curva. Anche il grande tender a carrelli era una soluzione ancora poco battuta in una rete come quella italiana caratterizzata da corse relativamente brevi, dove spesso era sufficiente un tender a due o tre assi.\nLa caldaia risultava quasi sospesa sul telaio inferiore, cosa che dava alla macchina una linea filante e leggera, come fosse sollevata sui canali di distribuzione anteriori e poggiata sui cilindri esterni. La cabina, aperta, aveva il tettuccio allungato per proteggere i fuochisti.\nALCO oper\u00f2 con grande efficienza, e gi\u00e0 tre mesi dopo il primo lotto di 105 macchine venne imbarcato e spedito in Europa: il viaggio fu tumultuoso, e una delle navi che portavano le macchine venne affondata da un U-Boot tedesco, causando la perdita di 7 macchine ancora prima dell'entrata in servizio. Alcune furono impiegate, come le FS 740 nel traino di treni armati della Regia Marina durante la seconda guerra mondiale.\nLe macchine si dimostrarono efficienti e valide: la prima serie, quella della ALCO, era in grado di erogare precisamente i 980 cavalli richiesti, ma con i miglioramenti dovuti all'esperienza e piccoli ritocchi progettuali si riusc\u00ec, sulla seconda serie prodotta dalla Montreal Locomotive Works, ad aggiungere 100\u00a0CV ed arrivare a 1080\u00a0CV, una potenza ragguardevole.\nIl Gruppo 735 ebbe un insperato successo, nonostante tutte le traversie della sua nascita, e rest\u00f2 in servizio fino alla fine degli anni sessanta.\nIl Museo Ferroviario Piemontese ne conserva un esemplare, purtroppo non in ottime condizioni, mentre un altro esemplare, la 128, \u00e8 conservato presso il Museo Nazionale di Pietrarsa.\nLocomotive conservate.\nDopo la dismissione dal servizio attivo diverse locomotive sono state conservate a scopo museale o demolite; qui di seguito un elenco parziale:"}
{"id": "732010", "revid": "77358", "url": "https://it.wikipedia.org/wiki?curid=732010", "title": "Isole Orkney", "text": ""}
{"id": "732011", "revid": "1305772", "url": "https://it.wikipedia.org/wiki?curid=732011", "title": "Giovanni di Antiochia", "text": ""}
{"id": "732020", "revid": "228587", "url": "https://it.wikipedia.org/wiki?curid=732020", "title": "Accessori del sigaro", "text": "Gli accessori del sigaro sono gli oggetti usati per fumare. A differenza della sigaretta che si caratterizza per la sua fumata veloce, rapida e che richiede poca attenzione, il sigaro \u00e8 un oggetto che necessita di molto pi\u00f9 tempo e molta pi\u00f9 cura. Anche per questo si definisce il fumo di sigari \"fumo lento\". \nAccessori per tagliare il sigaro.\nGhigliottina.\n\u00c8 certamente il metodo pi\u00f9 diffuso, ed \u00e8 anche quello pi\u00f9 semplice: la lama permette infatti il taglio netto della testa del sigaro. Esistono ghigliottine a due lame (ritenute pi\u00f9 precise ed efficaci) ed a una lama. Pur essendo senza dubbio il sistema pi\u00f9 utilizzato esso pu\u00f2 presentare qualche problema nei sigari di grosso calibro, accentuando o anche rendendo pi\u00f9 difficoltoso il tiraggio.\nBucasigari.\n\u00c8 il secondo metodo pi\u00f9 diffuso. Esso consiste nell'avvitare uno strumento di piccolo diametro alla testa del sigaro in modo da praticare un piccolo foro alla sua capa o foglia di rivestimento. \u00c8 molto utilizzato nei sigari di grosso calibro.\nForbici per sigari.\nAssomigliano certamente pi\u00f9 alla ghigliottina che al bucasigari per pregi e difetti. Se di buona qualit\u00e0 \u00e8 molto pi\u00f9 costosa della ghigliottina ma certamente pi\u00f9 precisa ed affidabile.\nAccessori per l'accensione del sigaro.\nAccendino.\nAnche in questo caso, la maggiore versatilit\u00e0, praticit\u00e0 e velocit\u00e0 rende l'accendino la scelta pi\u00f9 diffusa dai fumatori di sigari. \u00c8 buona norma utilizzare per accendere un sigaro solo quelli a gas butano, per via della sua mancanza di odore e sono invece sconsigliati quelli a benzina per via del loro forte odore. Si possono utilizzare quindi i classici accendini da sigaretta oppure i pi\u00f9 adatti accendini di tipo \"jet-flame\", detti anche accendini antivento. Questi ultimi permettono un'accensione rapida ed anche nelle situazioni all'aperto.\nFiammifero.\nDiversamente dall'accendino il fiammifero permette un'accensione probabilmente pi\u00f9 affascinante ma certamente meno pratica e pi\u00f9 dispendiosa. In ogni caso sono sempre da preferire quelli abbastanza lunghi ed ovviamente di legno, non i cerini.\nPortasigari.\nPer poter portare con s\u00e9 un sigaro non \u00e8 possibile prenderlo e semplicemente metterselo in tasca. Ci\u00f2 in quanto esso \u00e8 un prodotto artigianale che deve sempre restare in un ambiente con umidit\u00e0 tra il 65% ed il 75%. Pochi minuti in un ambiente secco potrebbero pregiudicare la fumata successiva. Per questo ogni \"fumatore lento\" deve dotarsi di un portasigari. \nAttualmente numerosi sigari, sia avana sia extracubani, vengono venduti in \"tubos\" di alluminio con all'interno uno strato di legno di cedro, questo perch\u00e9 il cedro \u00e8 igroscopico ed impedisce che il sigaro possa seccarsi. Tale soluzione garantisce una tenuta dell'umidit\u00e0 all'interno del tubo per diversi giorni. Anche per questo i tubi sono frequentemente riutilizzati dagli appassionati.\nTuttavia, ogni \"tubo\" \u00e8 adatto a portare un solo tipo di sigaro (o vitola). Anche per questo sono molto utilizzati portasigari in cuoio (magari anche doppi) che possono contenere ogni tipo di sigaro. Va detto che per\u00f2 mancando l'effetto igroscopico del cedro, i sigari tenuti in questi portasigari devono essere fumati entro poche ore."}
{"id": "732023", "revid": "125128586", "url": "https://it.wikipedia.org/wiki?curid=732023", "title": "Club Deportivo Saprissa", "text": "Il Club Deportivo Saprissa, noto come Deportivo Saprissa o semplicemente Saprissa, \u00e8 una societ\u00e0 calcistica costaricana con sede a San Jos\u00e9. Milita nella Primera Divisi\u00f3n de Costa Rica e disputa le partite interne allo Stadio Ricardo Saprissa Aym\u00e1.\nTanto il Deportivo Saprissa come lo stadio, costruito nel 1972, devono il proprio nome al fondatore del club, Ricardo Saprissa, una figura chiave per lo sviluppo del calcio in Costa Rica. Spesso si fa riferimento a Ricardo Saprissa Aym\u00e1, tennista, calciatore e beisbolista nella sua giovent\u00f9, come \"Apostolo dello sport\" della Costa Rica. Lo stadio che onora il suo nome, ubicato nella capitale del paese, San Jos\u00e9, \u00e8 uno dei tredici stadi della CONCACAF che presentano un manto erboso artificiale omologato dalla FIFA.\nIl Deportivo Saprissa, che ha la politica di assumere solo giocatori nati in Costa Rica o naturalizzati, ha vinto 35 titoli nazionali, che lo rendono il club di calcio pi\u00f9 titolato nel paese. In ambito internazionale si \u00e8 aggiudicato la CONCACAF Champions League in tre occasioni (1993, 1995 e 2005, perdendo l'edizione 2004 in una storica finale costaricana, contro il suo gran rivale nazionale, la LD Alajuelense) e una CONCACAF League.\nIl soprannome della squadra, nominata miglior club del XX secolo in Nordamerica e Centroamerica dall'IFFHS, istituto riconosciuto dalla FIFA, l'8 ottobre 2009, \u00e8 \"Monstruo morado\" per il caratteristico colore violaceo dell'uniforme.\nStoria.\nIl Club Deportivo Saprissa nacque il 16 luglio 1935, quando Roberto \u201cBeto\u201d Fern\u00e1ndez V\u00e1squez, umile calzolaio di San Jos\u00e9, materializz\u00f2 il suo sogno di formare una squadra di calcio ed iscriverla nel campionato nazionale.\nDon Beto contatt\u00f2 un giovane sportivo, Don Ricardo Saprissa, di ascendenza spagnola, nato in El Salvador, il 24 giugno 1901, che accett\u00f2 di collaborare con la squadra. L'uniforme originale bianca e rossa, divent\u00f2 violetta, perch\u00e9 nella tessitura, accidentalmente i fili rossi si mischiarono con gli azzurri, dando come risultato il \"viola\". Inoltre la maglietta portava una \"S\" nel petto in onore di Ricardo Saprissa.\nCon il nome di Ori\u00f3n F.C. la squadra ottenne da imbattuta la vittoria della Terza Divisione; nel 1948, in Seconda Divisione, gi\u00e0 col nome Saprissa, ottenne la promozione in Prima Divisione per la stagione 1949.\nIn quell'anno port\u00f2 alla sua sede l'ambita Copa Gran Breta\u00f1a ed inoltre vinse il Campeonato Rel\u00e1mpago che si celebrava in preparazione al campionato nazionale.\nLa prima partita in Prima Divisione la disput\u00f2 il 21 agosto 1949, contro La Libertad, e il risultato fu un 3-1 con gol di Manuel \"Manolo\" Rodr\u00edguez, Churchill Espinoza e Viriguas Le\u00f3n.\nLa formazione di quel memorabile primo incontro fu la seguente: Cholo Sanabria in porta, Danilo Sol\u00eds, Tulio Quir\u00f3s, Greivin Zumbado, Manolo Rodr\u00edguez, Alex S\u00e1nchez, Rodolfo Herrera, Ulises Ag\u00fcero, Churchill Espinoza, Viriguas Le\u00f3n, e Pepe Alvarado.\nNel 1952 ottenne il primo titolo nazionale, e fu nuovamente vincitore nel 1953, con un elenco di nomi di lusso: Pachico Garc\u00eda, allenatore; Tulio Quir\u00f3s, Marvin Rodr\u00edguez, Catato Cordero, Flaco P\u00e9rez, Cholo Sanabria, Alex S\u00e1nchez, Greivin Zumbado, Ulisses Ag\u00fcero, Cuty Monge, Memo Hern\u00e1ndez, Melo Quesada, Rodolfo Herrera, Alvaro Murillo, Rub\u00e9n Jim\u00e9nez e Saningo Soto.\nTra il 1949 e 1959, il Saprissa attravers\u00f2 un periodo di ulteriore ascesa nel panorama calcistico nazionale, grazie a grandi giocatori come Catato Cordero, Marvin Rodr\u00edguez, \u00c1lvaro Murillo e Rodolfo Herrera. Questa squadra si aggiudic\u00f2 i campionati del 1952, 1953 e 1957.\nNei 10 anni seguenti (1960-1970) conquist\u00f2 6 titoli, 1962, 1964, 1965, 1967, 1968, 1969.\n\u00c8 l'unica squadra in Costa Rica ad aver vinto sei campionati consecutivi tra il 1972 e il 1977. Molti giocatori del Saprissa furono vere stelle, tra essi: Miguel Cort\u00e9s, Felipe Induni, Rigoberto Rojas, Carlos \u201cPiche\u201d Garc\u00eda, Juan Le\u00f3n Azofeifa, Eduardo \u201cMudo\u201d Uma\u00f1a, Edgar Mar\u00edn, V\u00edctor Manuel Ru\u00edz, Wilberth Barquero, Carlos Solano, Gerardo Solano, Fernando \u201cPr\u00edncipe\u201d Hern\u00e1ndez, Marco Antonio Rojas, Heriberto Rojas, Eduardo \u201cFlaco\u201d Cavar\u00eda, Hern\u00e1n Morales, Jaime Grant, Asdr\u00fabal Paniagua, Carlos Santana, Enrique Rivers e molti altri.\nNel 1965 si concretizz\u00f2 il desiderio di costruire uno stadio proprio e dopo grandi lotte si acquist\u00f2 il terreno in San Juan de Tib\u00e1s, in un importo di \u00a2363.398,oo. Lo stadio fu inaugurato il 27 agosto 1972.\nNel frattempo, il Saprissa continuava a mietere successi: campione centroamericano 1970; vincitore dei Tornei della Fraternit\u00e0 Centroamericana 1972, 1973 e 1978; vincitore del Torneo Grandes de Centroam\u00e9rica 1998; vincitore della Copa Interclubes UNCAF 2003, CONCACAF Champions League 1993, 1995 e 2005; Copa Camel 1985; Copa LG 1999; secondo posto nella Coppa Interamericana 1994 e 1996 e terzo posto nel camoionato del mondo per club del 2005 in Giappone.\nNegli ultimi anni del XX secolo e nei primi del XXI secolo, la squadra entr\u00f2 in grave crisi economica: il passivo si ingigant\u00ec, ritardando il pagamento ai giocatori, bench\u00e9 paradossalmente si realizzassero investimenti senza contenuto economico, che aggravarono la situazione.\nNel tentativo di salvare l'istituzione, il 15 luglio 2000 l'associazione si trasform\u00f2 in societ\u00e0 di capitali, ma non pot\u00e9 superare la crisi. Tuttavia, grazie a difese legali opportunamente presentate, la Banca Popolare non pot\u00e9 entrare in possesso del bene. Frattanto, in forma provvidenziale, nell'anno 2003 l'imprenditore Jorge Vergara, di nazionalit\u00e0 messicana, acquis\u00ec la maggioranza del pacchetto azionario riuscendo a salvare la squadra per gloria della tifoseria \"morada\".\nNel 2006-2007 arriv\u00f2 il titolo numero 25. Nelle stagioni seguenti, 2007-2008 e 2008-2009, la squadra ottenne altri tre titoli, diventando la squadra \"pentacampione\" (vincitrice di cinque campionati di fila) della Costa Rica. Altri campionati furono vinti nel 2010 e nel 2014 (trentesimo alloro nazionale), poi ancora nel 2014, 2015, 2016 e 2018.\nNel 2019 la squadra ha vinto per la prima volta la CONCACAF League superando nella doppia finale gli honduregni del .\nStrutture.\nStadio.\nLo Stadio Ricardo Saprissa Aym\u00e1 ha una capienza di 23 112 spettatori, che lo rendono il secondo pi\u00f9 grande stadio di Costa Rica, dopo lo Stadio Nazionale di San Jos\u00e9, che ha una capacit\u00e0 di 35 000 spettatori.\nLe misure ufficiali sono di 105 metri di lunghezza x 68 metri di larghezza, misure approvate dalla FIFA.\nL'erba dello Stadio Ricardo Saprissa Aym\u00e1 \u00e8 di fibra sintetica ecologica, la prima ed unica in Centro ed America latina, ha il certificato di approvazione della FIFA nell'ambito del programma \"Quality Concept\", \u00e8 adatta per la pratica del calcio, baseball, hockey su prato, rugby, softball, oltre ad ogni tipo di eventi."}
{"id": "732024", "revid": "15779203", "url": "https://it.wikipedia.org/wiki?curid=732024", "title": "La Panne", "text": ""}
{"id": "732025", "revid": "77358", "url": "https://it.wikipedia.org/wiki?curid=732025", "title": "Illos", "text": ""}
{"id": "732034", "revid": "834", "url": "https://it.wikipedia.org/wiki?curid=732034", "title": "In extremo", "text": ""}
{"id": "732038", "revid": "5695", "url": "https://it.wikipedia.org/wiki?curid=732038", "title": "Participio", "text": "Il participio \u00e8 un modo verbale molto vicino all'aggettivo e al sostantivo. Deve il suo nome al fatto che \"partecipa\" (in latino \"partem capit\", cio\u00e8 \"prende parte\") a queste categorie. Ha in italiano due tempi, il presente e il passato.\nIl participio presente.\nIn latino il participio presente era un tempo raramente irregolare, per cui questa regolarit\u00e0 \u00e8 stata trasferita anche in italiano. Si forma in questo modo: le desinenze del modo infinito vengono sostituite da quelle del participio presente \"(-ante, -ente -ente.)\"\nQuesta forma verbale sostituisce in genere una proposizione relativa, come mostrano gli esempi:\nSotto forma di verbo vero e proprio, il participio presente \u00e8 raro. Pi\u00f9 spesso, il verbo al participio presente d\u00e0 luogo a dei sostantivi (\"assistente, insegnante, badante\") oppure a degli aggettivi (\"pesante, indisponente, mancante\"), tutti casi in cui il genere \u00e8 invariabile (sia maschile che femminile). Talvolta possono formarsi degli avverbi (come \"durante\", dal verbo \"durare\").\nIl processo di derivazione pu\u00f2 essersi originato tanto durante gli sviluppi della lingua italiana, quanto ai tempi del latino.\nSopravvivono, tra le eredit\u00e0 dirette dal latino, delle locuzioni del tipo volente o nolente, come anche delle parole formatesi a partire da un verbo latino o caduto in disuso:\nIn questi casi, non \u00e8 raro che il verbo di partenza sia quasi irriconoscibile, tanto nella forma quanto nel significato.\nRitornando all'uso pi\u00f9 tipicamente verbale, va detto che in passato era riscontrabile molto pi\u00f9 di frequente, come testimoniano varie fonti letterarie create durante la storia della letteratura italiana. L'uso sotto forma di verbo sopravvive principalmente in testi particolarmente articolati, prodotti in contesti spesso formali:\nLaddove lo stile nominale viene portato alle estreme conseguenze (con estrema elaborazione dell'enunciato), il participio presente viene di tanto in tanto usato per generare una forma composta: si utilizza infatti un costrutto ottenuto con il presente del verbo ausiliare \"avere\" ed il participio passato del verbo da coniugare. Il risultato sar\u00e0 qualcosa del tipo\nIn questo caso, \"aventi partecipato\" rappresenta ci\u00f2 che in una frase subordinata esplicita andrebbe indicato con una relativa al passato (\"che hanno partecipato\"), di qui una sorta di calco linguistico che genera una forma verbale inesistente nel sistema. Rispetto a \"partecipanti\", la differenza sta nel fatto che l'azione \u00e8 da considerarsi compiuta. Si tratta di strutture sintattiche di lusso, particolarmente apprezzate nell'italiano burocratico, dove spesso si evita di coniugare per far posto invece a modi come il participio e il gerundio. Una forma paragonabile ottenuta con l'ausiliare \"essere\" non \u00e8 possibile dato che in questi casi la grammatica italiana prevede gi\u00e0 un uso del participio passato.\nIl participio passato.\nIl participio passato italiano \u00e8 derivato direttamente da quello latino che era un tempo molto irregolare, poich\u00e9 derivava da un tema diverso da quello del presente, quello del supino.\nFormazione del participio passato.\nIn italiano il participio passato, assieme al passato remoto \u00e8 il tempo pi\u00f9 irregolare. Nelle forme regolari le desinenze del modo infinito vengono sostituite da quelle del participio passato \"(-ato, -uto, -ito).\"\nIl verbo \"essere\" \u00e8 difettivo del participio passato e forma i tempi composti col participio del verbo \"stare\" (\"stato\").\nPer quanto riguarda la posizione dei pronomi atoni, vedi la sezione altri progetti.\nPrima coniugazione.\nLa quasi totalit\u00e0 dei verbi della prima coniugazione (\"-are\") \u00e8 regolare. L'unica eccezione \u00e8 il verbo \"fare\", che apparteneva in origine alla seconda. La forma del participio passato \u00e8 \"fatto\", che presentano anche parecchi suoi composti (\"contraffare\"&gt;\"contraffatto\").\nSeconda coniugazione.\nI verbi della seconda coniugazione (\"-ere\") sono in genere irregolari.\nPer la distinzione la coniugazione si divide in due classi, derivate dalla seconda e dalla terza coniugazione latina.\nI verbi in \"-ere\" con la vocale tematica e quindi con la penultima sillaba accentata (come \"vol\u00e9re\"): sono generalmente regolari (\"tenere\"&gt;\"tenuto\"); non mancano tuttavia eccezioni:\nPer quanto riguarda i verbi in \"-ere\" con vocale tematica non accentata e quindi con accento sulla terzultima sillaba (come \"scr\u00ecvere\") le forme regolari sono poche.\nLe forme principali sono:\nTerza coniugazione.\nI verbi della terza coniugazione (\"-ire\") sono generalmente regolari. Le eccezioni sono:\nVerbi difettivi e casi particolari.\nPossono mancare, nei cosiddetti verbi difettivi, le forme di verbi come \"competere, divergere, esimere, prudere, stridere\". Per quanto riguarda il verbo \"splendere\", il participio \"splenduto\" \u00e8 oggi in disuso. Altre volte si hanno due forme (\"succedere\"&gt;\"succeduto, successo\").\nIl participio passato nella coniugazione.\nIl participio passato viene usato soprattutto per la formazione dei tempi composti come il passato prossimo o il trapassato prossimo, in combinazione con gli ausiliari \"essere\" ed \"avere\" (\"Sono andata; ho mangiato\"). La sua vicinanza alla categoria di aggettivo \u00e8 confermata dal fatto che le forme coniugate con \"essere\", al pari dell'aggettivo, vanno accordate per numero e genere al soggetto a cui si riferiscono.\nCombinate agli ausiliari \"essere\" e \"venire\", le forme di participio passato dei verbi transitivi sono usate per la formazione del passivo: \"Il topo \u00e8 stato mangiato; voi non siete stati criticati\". Anche in questo caso, le forme vanno accordate per genere e numero al soggetto.\nNon esistono forme femminili o plurali dei verbi che, malgrado siano intransitivi, vengono coniugati con \"avere\" (\"pranzare, sparlare\").\nPer le regole e i dubbi linguistici sull'accordo del participio (\"Lucio mi ha lasciato/a, la panna che avete montato/a, non l'ho dimenticato/a\"), vedi capitolo sulla formazione del passato prossimo.\nIl participio passato nelle proposizioni subordinate.\nUn uso specifico di questa forma verbale si ritrova inoltre nella subordinazione implicita. Questo vuol dire che la forma del participio passato va a sostituire un verbo coniugato.\nequivale dunque a\nIl vantaggio di questo costrutto sta nell'enorme semplificazione dell'enunciato.\nLe forme verbali del participio nella frase subordinata (\"uscita di casa\") indicano anteriorit\u00e0 temporale rispetto al tempo indicato nella frase principale (l'azione indicata dal verbo \"uscire\" risulta dunque anteriore rispetto a quella di \"guardare\").\nLa funzione del participio nella subordinata \u00e8 spesso quella di permettere la formazione di una proposizione temporale, come indicato nell'esempio appena illustrato. Oltre che in questo tipo di frase secondaria, il participio passato pu\u00f2 essere usato con altre accezioni; si ricorda innanzitutto la proposizione relativa implicita:\nLa subordinata implicita verrebbe altrimenti esposta con un'intera subordinata esplicita (la ragazza \"che era stata uccisa\"). Secondo Serianni, la funzione di una subordinazione relativa implicita, per quanto generica, \u00e8 la pi\u00f9 diffusa tra quelle qui elencate.\nIl participio passato ha un ruolo analogo tanto nelle relative esplicative quanto nelle relative limitative:\nIl participio passato viene inoltre usato nella proposizione causale implicita:\nladdove \"provocata\" sta per \"siccome era stata provocata\".\nEsiste inoltre una funzione del participio passato nella proposizione concessiva:\nIl costrutto risulta molto semplificato rispetto a strutture del tipo \"malgrado fosse stata provocata ripetutamente, la scimmia non ha morso l'ospite dello zoo.\"\nInfine, la forma implicita pu\u00f2 figurare nella protasi del periodo ipotetico e il participio passato \u00e8 uno dei modi indefiniti possibili:\nIn questo costrutto, \"non curata in tempo\" sostituisce \"se non venisse curata in tempo\".\nIl participio passato nella formazione di parole.\nCome accennato, il participio si avvicina di molto alle categorie di aggettivo e verbo: sotto forma di aggettivo, il participio passato \u00e8 molto diffuso. Pu\u00f2 avere significato passivo (una risposta \"sbagliata\"; un progetto \"fallito\"; una domanda \"scritta\") oppure attivo (il topo \"morto\").\nIl participio passato \u00e8 abbastanza comune anche nella formazione dei sostantivi: \"la scossa, la sgridata, il delegato, il fatto, la messa, lo stato, la corsa, il corso\" (derivazione da verbo a sostantivo).\nSpesso, le parole in questione provengono direttamente dal participio passato della forma in latino.\nDal participio passato derivano inoltre i suffissi -\"ata\" ed \"-ato\", utilizzati per la formazione di parole da sostantivo a sostantivo. Per esempio, accanto al sostantivo \"pagliaccio\" troviamo \"la pagliacciata\": al femminile, si tratta di derivati che indicano per lo pi\u00f9 un'azione (\"la gomitata, la porcata\") oppure il suo risultato (\"la spaghettata, la peperonata\"); indicano invece piuttosto uno stato o una carica i sostantivi maschili formati con il suffisso -\"ato\" (\"marchesato, celibato, protettorato\").\nIl participio futuro.\nL'italiano ha perso il participio futuro latino, per cui per tradurre da questa lingua (o da altre dove esiste) \u00e8 necessaria una perifrasi.\nAlcune parole danno un'idea di quello che \u00e8 stato, fondamentalmente, il participio futuro latino:\nSi tratta di forme che indicano un'azione che si avverer\u00e0 nel futuro: infatti, anche la stessa parola \"futuro\" deriva dal participio futuro del verbo essere latino: \"futurus\", ossia \"che sar\u00e0\".\nIl participio in alcune lingue.\nFrancese.\nIl participio presente francese, simile a quello italiano, si forma con la terminazione -\"ant\": (da \"chanter\" abbiamo \"chantant\" = 'che canta'; da \"voir\" abbiamo \"voyant\" = 'che vede, vedente'; da \"croire\" si ottiene \"croyant\" = 'che crede, credente'). L'uso come aggettivo o sostantivo \u00e8 il pi\u00f9 normale:\nQuando viene utilizzato come aggettivo o sostantivo si coniuga (come \u00e8 normale) in genere e numero.\nIn francese, il participio passato si forma, come in italiano, secondo le varie coniugazioni ed ha funzioni analoghe:\nI verbi della prima coniugazione, quelli che terminano in -\"er\", formano il participio passato con la desinenza -\"\u00e9\", per cui da \"assassiner\" si avr\u00e0 \"assassin\u00e9\". I verbi che terminano in -\"ir\" cambiano la desinenza in -\"i\"; da \"partir\" si ottiene \"parti\". I verbi del terzo gruppo, che terminano in -\"re\" e \"oir\", sono spesso irregolari: l'esito pi\u00f9 comune \u00e8 comunque in \"-u\" (ad esempio \"perdu\" come nel verbo \"perdre\").\nIl participio pu\u00f2 essere usato in forma composta, prendendo le veci del gerundio passato italiano (oppure della forma composta del participio presente italiano):\nInglese.\nPer quanto riguarda il participio presente, la terminazione in inglese \u00e8 -\"ing\".\nLe forme del gerundio si confondono con quelle del participio presente. Mentre il gerundio viene usato per i verbi sostantivati, la forma usata per costruire la perifrasi progressiva \u00e8 considerata in inglese come participio. Seguono alcuni esempi di participio presente inglese:\nIn inglese, il participio passato si forma con la terminazione -\"ed\", tranne che per i verbi irregolari. Si riportano alcuni esempi:\nLatino.\nIl participio presente (\"port\u0101ns\") e il participio perfetto (\"port\u0101tus\") corrispondono all'incirca alle forme dell'italiano (rispettivamente, participio presente e passato). Come detto, manca in italiano il participio futuro (\"port\u0101t\u016brus\"). Nel caso ideale, le tre forme corrispondono ai seguenti significati:\nMentre tra queste forme quelle presente e futura sono attive, quella passata (perfetto) \u00e8 invece passiva.\nPer quanto riguarda i tempi composti, voci verbali paragonabili per forma al passato prossimo in latino non esistono, ma il participio perfetto viene usato per il passivo dei tempi perfettivi, come il perfetto e il trapassato:\nSi ricorda inoltre che il participio latino offre ampie possibilit\u00e0 di formazione della frase grazie all'ablativo assoluto, una costruzione assai diffusa per la subordinazione implicita.\nPer concludere una tabella con alcuni esempi. Le forme latine hanno caratteristiche aggettivali e sono quindi variabili.\nIl participio futuro, infine, unito alla forma del verbo \"esse\" (essere) coniugato d\u00e0 vita ad una costruzione detta perifrastica attiva, che in italiano si traduce con locuzioni diverse a seconda del contesto (imminenza o intenzionalit\u00e0 di un'azione); le pi\u00f9 comuni sono \"stare per\", \"avere intenzione di\", \"essere sul punto di\".\nTedesco.\nNella lingua tedesca, le forme del participio sono simili per funzione a quelle di altre lingue europee. La forma non viene usata per la perifrasi progressiva.\nIl participio presente si forma sostituendo la terminazione \"-en\" dell infinito con \"-end\". Esempio:\nNe deriva una forma che va solitamente declinata come un aggettivo:\nEsistono forme nominali: da \"studieren\" avremo \"die Studierenden\" ('le studentesse/gli studenti').\nIl participio passato dei verbi regolari si forma in genere sostituendo la terminazione -\"en\" in -\"t\" e apponendo il prefisso \"ge-\":\nPer la formazione dei tempi composti e del passivo, il participio passato va alla fine della frase:\nEsistono degli usi aggettivali (\"die verkaufte Braut,\" 'la sposa venduta') oppure nominali (\"Die Gelehrten\", 'gli studiosi')."}
{"id": "732046", "revid": "287204", "url": "https://it.wikipedia.org/wiki?curid=732046", "title": "Cristo (Raffaello)", "text": ""}
{"id": "732048", "revid": "916580", "url": "https://it.wikipedia.org/wiki?curid=732048", "title": "Quercus gussonei", "text": "Il cerro di Gussone (Quercus gussonei ) \u00e8 una pianta arborea appartenente alla famiglia delle Fagaceae, endemica della Sicilia.\nDescrizione.\n\u00c8 una quercia caducifoglia molto simile a \"Quercus cerris\", da cui si differenzia principalmente per la forma delle foglie, pi\u00f9 ampie e con margine meno profondamente inciso, e delle ghiande, pi\u00f9 voluminose.\nIl fusto \u00e8 alto sino a 25\u00a0m ed ha una corteccia suberosa di colore grigiastro, con fessure longitudinali che lasciano intravedere il sottostante felloderma rossastro.\nLe foglie, da oblunghe ad ellittiche, lunghe 10\u201318\u00a0cm, hanno un margine poco profondamente inciso, con lobi arrotondati, e sono di colore verde chiaro e lucide nella pagina superiore, grigiastre e pubescenti in quella inferiore.\nI fiori maschili presentano perianzio pubescente, con 5-6 stami pi\u00f9 lunghi del perianzio e antere ellittiche anch'esse pubescenti; quelli femminili, riuniti in gruppi di 2-7, presentano stigmi rossastri lunghi 1,2-1,8\u00a0mm.\nLe ghiande, da oblunghe ad ellissoidi, lunghe 28\u201342\u00a0mm e con diametro di 18\u201323\u00a0mm, sono ricoperte per circa un terzo della loro superficie da una capsula squamosa grossolanamente emisferica.\nDistribuzione e habitat.\n\u00c8 endemica della Sicilia, ove d\u00e0 vita a fitte formazioni forestali sul versante tirrenico dei Nebrodi e nel bosco della Ficuzza, a quote comprese fra 700 e 1000 metri.\n\u00c8 una specie pi\u00f9 termofila rispetto al \"Q. cerris\". Predilige suoli sabbiosi e profondi."}
{"id": "732049", "revid": "77358", "url": "https://it.wikipedia.org/wiki?curid=732049", "title": "Bosco di Ficuzza", "text": ""}
{"id": "732050", "revid": "93328", "url": "https://it.wikipedia.org/wiki?curid=732050", "title": "Barlaam di Calabria", "text": ""}
{"id": "732051", "revid": "767487", "url": "https://it.wikipedia.org/wiki?curid=732051", "title": "Sessomatto", "text": "Sessomatto \u00e8 un film a episodi del 1973 diretto da Dino Risi.\nIl film, i cui protagonisti sono Giancarlo Giannini e Laura Antonelli, \u00e8 composto da una serie di episodi che hanno al centro il tema del sesso \"bizzarro\". Nella pellicola, sia Giannini che Antonelli si cimentano nell'interpretazione dei personaggi pi\u00f9 disparati, dagli sposini della provincia settentrionale ai borgatari romani, dal gerontofilo che insidia la settantenne Paola Borboni, al \"m\u00e9nage\" cliente-prostituta sino a quello tra un donatore di seme e una suora danese.\nTrama.\nUn cameriere non sa come svegliare la padrona di casa e approfitta della situazione per abusare sessualmente di lei.\nDue coniugi baraccati sospettano di tradirsi a vicenda e perci\u00f2, ogni volta che lui torna a casa, si picchiano. Poi in breve tempo si riappacificano e fanno l'amore, eccitati proprio dal litigio e dalle percosse.\nEnrico, un avvocato sposato con una donna giovane e bella, ha in realt\u00e0 una passione gerontofila per le donne che superano i settant'anni e ne concupisce una in particolare, Esperia. Dopo un serrato corteggiamento, Enrico riesce a conquistarla e a fare l'amore con lei; poco dopo, per\u00f2, Esperia nota che Enrico entra in casa sua anche quando lei non c'\u00e8, e sospetta che l'uomo sia in realt\u00e0 interessato alla giovane cameriera Valeria; trover\u00e0 invece Enrico intento a tradirla con sua madre novantenne.\nDue sposini, veneta lei e romagnolo lui, vanno in viaggio di nozze a Venezia ma, bench\u00e9 lui appaia come un uomo estremamente focoso, al dunque non riesce a consumare il matrimonio. La moglie scoprir\u00e0 che il marito riesce a fare l'amore solo su mezzi di trasporto in movimento, e cos\u00ec lo faranno per la prima volta nell'ascensore del loro condominio.\nUn uomo lasciato dalla moglie chiede a una giovane e bella prostituta di travestirsi come lei, rendendosi cos\u00ec grassa e poco avvenente, per tentare di illudersi in qualche modo di riavere la donna di cui \u00e8 ancora tanto innamorato.\nUn italiano emigrato in Danimarca lavora come donatore di sperma. Un giorno si masturba pensando alla bella suora dell'ospedale. L'episodio \u00e8 recitato in danese, senza sottotitoli.\nA Collesano, in Sicilia, un galantuomo \u00e8 stato ucciso in seguito a uno sgarro al potentissimo boss mafioso locale, don Alvaro Macaluso. Durante il periodo di lutto, la giovane e bella vedova riceve don Alvaro, noto donnaiolo, e gli lascia capire di essere disposta a diventare la sua amante. Il boss non esita a portare la donna in casa sua e a sottoporla a prestazioni sessuali straordinarie, fino a morire per un attacco cardiaco. In realt\u00e0, la giovane vedova aveva escogitato questo piano proprio per vendicare il marito.\nSaturnino, un giovane pugliese appena giunto a Milano in cerca di fortuna, crede di poter contare sul fratello Cosimo che da diversi anni si \u00e8 stabilito nel capoluogo lombardo, ma la cognata gli comunica che Cosimo \u00e8 da tempo irreperibile. Prima di tornare al paese, Saturnino entra in una balera popolare, dove conosce Gilda, un'affascinante signora milanese della quale s'innamora, subito ricambiato. Il rapporto si dimostrer\u00e0 piuttosto burrascoso e ha una prima battuta d'arresto quando Saturnino si accorge che Gilda \u00e8 una prostituta di professione. Appena il tempo di riappacificarsi e la coppia soffre una nuova rottura quando Nino scopre che Gilda non \u00e8 una donna, ma un travestito. Anche questo scoglio viene superato, ma la faccenda si complica pesantemente, allorch\u00e9 Saturnino capisce di essersi innamorato proprio del fratello Cosimo.\nLa bella moglie di un industriale tenta di sedurre un ospite invitato a cena. Alla fine, il marito della donna caccia via l'ospite e ringrazia la moglie per avere recitato bene il suo ruolo di provocatrice. Ormai eccitato dalla donna, l'ospite si congeda lanciandosi addosso alla cameriera, che si lamenta di come questi inviti a cena di \"forestieri\" finiscano sempre in questo modo, con lei a farne le spese.\nProduzione.\nAlcune scene del film a Milano sono girate nel Centro direzionale di Milano (Giannini con Lionello-Gilda la prostituta), altre scene vicino alla Darsena."}
{"id": "732056", "revid": "33751", "url": "https://it.wikipedia.org/wiki?curid=732056", "title": "Al-Ittihad (disambigua)", "text": "Al-Ittihad (, \"l'unit\u00e0\") \u00e8 un nome di vari club sportivi e giornali del mondo arabo."}
{"id": "732057", "revid": "154893", "url": "https://it.wikipedia.org/wiki?curid=732057", "title": "Lucio Wilson", "text": "Curiosit\u00e0.\n\u00c8 figlio del famoso autore e comico Lucio Salis: 30 anni di Rai, Drive in, Striscia la notizia, Zelig e alcuni film di qualit\u00e0."}
{"id": "732063", "revid": "123014708", "url": "https://it.wikipedia.org/wiki?curid=732063", "title": "Virginia Zucchi", "text": "Biografia.\nNata a Cortemaggiore in provincia di Piacenza nipote dei ballerini Giuseppe e Domenico Zucchi, studi\u00f2 sotto la guida di Carlo Blasis e del suo allievo Giovanni Lepri ma non fu mai ammessa a frequentare la scuola di ballo del Teatro alla Scala di Milano. Debutt\u00f2 a Varese all'et\u00e0 di quindici anni e ben presto riusc\u00ec a farsi un nome grazie soprattutto al suo temperamento e alle sue capacit\u00e0 tecniche.\nDanz\u00f2 per la prima volta alla Scala nel 1874 e poi si trasfer\u00ec a Berlino dove Paolo Taglioni allest\u00ec per lei una nuova versione de \"La Fille Mal Gard\u00e9e\". Fu invitata a danzare a San Pietroburgo, Russia, nel 1885, presso il teatro estivo Kin Grust. Impression\u00f2 talmente tanto le platee che lo zar Alessandro III in persona le offr\u00ec un contratto per danzare con la compagnia di balletto del Teatro Imperiale. Rest\u00f2 in Russia fino al 1888 e divent\u00f2 cos\u00ec popolare da guadagnarsi l'appellativo di \"Divina Virginia\". A lei \u00e8 attribuita l'invenzione del tut\u00f9 corto: ella si rifiut\u00f2 di danzare con il consueto tut\u00f9 romantico che, disse, le ricordava il vestito della nonna. Riusc\u00ec quindi ad ottenere di accorciarlo considerevolmente. In questi anni danz\u00f2 nelle coreografie di Marius Petipa: \"La Figlia del Faraone\", \"La Fille Mal Gard\u00e9e\" e \"La Esmeralda\". Tre ruoli che contribu\u00ec a rendere ancora freschi, emozionanti e leggendari.\nInsieme ad un'altra famosa ballerina italiana, Pierina Legnani, diede un'accelerazione al miglioramento e al progresso della tecnica virtuosistica del balletto. \nIl suo nome \u00e8 legato a due famosi balletti di Luigi Manzotti: l'\"Excelsior\" che fu rivisitato alla Scala nel 1883 e \"Sieba\", danzato nello stesso anno a Parigi al teatro Eden.\nRientrata dalla Russia danz\u00f2 ancora in Europa fino al ritiro avvenuto intorno al 1900. Si trasfer\u00ec a Montecarlo dove apr\u00ec una scuola e vi insegn\u00f2 fino a tarda et\u00e0. Mor\u00ec a Nizza.\nLa sorella minore Costantina (nata a Parma il 19 novembre 1850) fu anch'essa ballerina e si esib\u00ec talvolta con Virginia.\nA Cortemaggiore rimane la sua bellissima casa in stile Liberty."}
{"id": "732065", "revid": "1543377", "url": "https://it.wikipedia.org/wiki?curid=732065", "title": "Armazio", "text": "Armazio gioc\u00f2 un ruolo decisivo nella ribellione di Basilisco contro Zenone, cos\u00ec come nella sua successiva caduta.\nBiografia.\nOrigini e inizi della carriera.\nArmazio era nipote di Basilisco e dell'imperatrice Verina, moglie di Leone e sorella di Basilisco. Le fonti riportano il nome del figlio di Armazio, anche lui chiamato Basilisco.\nDurante la parte finale del regno di Leone Armazio, con il rango di \"magister militum per Thracias\" (\"comandante militare supremo per la Tracia\"), riusc\u00ec a mettere fine a una rivolta, e invi\u00f2 le mani tagliate ai prigionieri traci ai ribelli. \u00c8 possibile che i ribelli in questione fossero uomini del goto di Tracia Teodorico Strabone, comandante militare di Leone: in tal caso la rivolta in questione sarebbe quella iniziata da Strabone a seguito della morte di Aspare (471) e terminata prima della morte di Leone (473).\nAscesa al trono di Basilisco.\nArmazio sostenne il complotto che allontan\u00f2 da Costantinopoli l'imperatore Zenone e permise a Basilisco di prendere il potere. Durante il breve regno di suo zio (gennaio 475-agosto 476), Armazio esercit\u00f2 una grande influenza, sia sull'imperatore che su sua moglie, l\"Augusta\" Zenonis. Alcune fonti riportano le voci di una relazione sentimentale tra Armazio e la sua imperatrice, la quale convinse Basilisco ad elevare il nipote al rango supremo di \"magister militum praesentalis\". L'imperatore concesse ad Armazio anche l'onore di condividere con lui il consolato per l'anno 476.\nLe fonti tramandano che Armazio fosse una sorta di gaudente, interessato prevalentemente ai propri capelli e al proprio aspetto fisico: per tale ragione era disprezzato da Teodorico Strabone, un altro dei sostenitori di Basilisco. Quando Armazio ricevette il rango di \"magister militum praesentialis\", che lo rendeva pari grado di Strabone, il comandante goto ritir\u00f2 il proprio sostegno all'imperatore. Dopo gli onori garantitigli dallo zio imperatore, Armazio si consider\u00f2 il pi\u00f9 coraggioso degli uomini, vestendosi come Achille e organizzando delle parate attorno alla propria casa, nei pressi dell'Ippodromo di Costantinopoli. Durante le sue apparizioni in pubblico il popolo lo salutava chiamandolo \"Pirro\", o perch\u00e9 avesse una carnagione rossastra o per farsene beffe.\nCaduta di Basilisco e morte di Armazio.\nNell'estate del 476, Zenone si mosse a capo di un esercito dalla natia Isauria allo scopo di riconquistare il proprio trono. Dopo che i generali di Basilisco Illo e Trocundo, inviati a contrastare l'avanzata di Zenone, si fecero corrompere dall'isaurico e passarono dalla sua parte, l'imperatore raccolse tutte le truppe che gli rimanevano (le truppe di stanza in Tracia, la guarnigione di Costantinopoli e persino la guardia del palazzo imperiale) e ne mise a capo Armazio, mandandolo ad affrontare Zenone, non prima di aver legato a s\u00e9 il nipote con un giuramento di fedelt\u00e0. Zenone, per\u00f2, riusc\u00ec a corrompere Armazio e a trarlo dalla propria parte: in cambio, Armazio si sarebbe visto riconoscere il rango di \"magister militum praesentialis\" a vita, mentre suo figlio Basilisco sarebbe stato innalzato al rango di \"Cesare\" e proclamato erede da Zenone.\nIl tradimento di Armazio permise a Zenone di entrare nella capitale, sguarnita di truppe, e di recuperare il proprio trono. L'imperatore restaurato mantenne le proprie promesse: conferm\u00f2 ad Armazio il rango di \"magister militum praesentialis\" (forse addirittura conferendogli il titolo di \"patricius\") e ne nomin\u00f2 il figlio Basilisco Cesare a Nicea. Tuttavia Zenone cambi\u00f2 idea, forse dietro istigazione di Illo, il quale avrebbe guadagnato dalla caduta di Armazio. Fu cos\u00ec che, nel 477, Armazio fu assassinato per ordine dell'imperatore da un proprio amico, Onulfo, un barbaro di umili condizioni che era stato accolto da Armazio, nominato prima \"comes\" e poi comandante per l'Illiria: le fonti riportano che Armazio gli prest\u00f2 persino una forte somma di denaro per pagare un banchetto.\nLa popolazione di Costantinopoli gio\u00ec alla notizia della morte di Armazio. Zenone confisc\u00f2 tutte le sue propriet\u00e0, depose Basilisco e lo fece ordinare sacerdote.\nCollegamento tra Armazio e Odoacre.\nUna recente pubblicazione di Stephan Krautschick ha introdotto una nuova ipotesi sulle origini di Armazio, proponendo una relazione tra la famiglia di Armazio e Basilisco e il capo degli Eruli e in seguito Re d'Italia Odoacre. Secondo tale ipotesi, sostenuta da diversi studiosi, Armazio era fratello di Onulfo e Odoacre, che quindi era nipote di Basilisco e Verina. Questa ipotesi \u00e8 in grado di spiegare perch\u00e9 Armazio aiut\u00f2 largamente Onulfo nella sua carriera, e che fu infatti un suo stesso fratello ad assassinarlo.\nIl collegamento tra Armazio, Odoacre e Onulfo \u00e8 tratto da un frammento di Giovanni di Antiochia (209.1), nel quale Onulfo \u00e8 descritto come l'assassino e il fratello di Armazio. Prima dell'interpretazione di Krautschick e tuttora da alcuni studiosi che rigettano la sua ipotesi, tale brano \u00e8 emendato in maniera che dica che \"Odoacre fu il fratello di quell'Onulfo che assassin\u00f2 Armazio\": tale emendamento rende il brano compatibile con le testimonianze degli altri storici dell'epoca, in quanto n\u00e9 Giovanni Malala n\u00e9 Malco fanno alcun riferimento al fatto che Armazio fosse stato ucciso da suo fratello o a un legame familiare tra Odoacre e Basilisco."}
{"id": "732075", "revid": "33751", "url": "https://it.wikipedia.org/wiki?curid=732075", "title": "Marconi Sydney", "text": ""}
{"id": "732078", "revid": "765341", "url": "https://it.wikipedia.org/wiki?curid=732078", "title": "Carta fotografica", "text": "La carta fotografica \u00e8 un particolare tipo di carta (con supporto baritato o politenato) trattata su un lato con una emulsione, in origine a base di composti di argento, che hanno la caratteristica di reagire quando sono colpiti da fasci di luce. \nLe carte fotografiche, mediamente hanno un peso per m\u00b2. superiore alle comuni carte per stampa, dovendo sopportare i bagni chimici dello sviluppo e fissaggio dell'immagine e mantenendo invariata la propria stabilit\u00e0 dimensionale."}
{"id": "732081", "revid": "2220313", "url": "https://it.wikipedia.org/wiki?curid=732081", "title": "Telefoni bianchi", "text": "Telefoni bianchi \u00e8 un film italiano del 1976 diretto da Dino Risi. E' il primo film interpretato dal duo comico Cochi e Renato.\nTrama.\nMarcella Valmarin, giovane cameriera veneta innamorata del cinema dei telefoni bianchi, decide di andare a Roma per diventare attrice. \u00c8 stata infatti sedotta da un cliente dell'albergo in cui lavora che, fingendosi impresario cinematografico, per poterla concupire le ha promesso una piccola parte in una produzione cinematografica, previo provino formale da tenersi appunto nella capitale. \u00c8 accompagnata dal fidanzato Roberto Trevisan, a cui ha promesso di sposarlo non appena arrivati, dato che in occasione delle celebrazioni per il decennale dell'instaurazione del regime fascista le autorit\u00e0 organizzano un viaggio nella capitale ed una cerimonia a proprie spese per ogni coppia di innamorati che vorranno convolare a nozze quel giorno. Ma, giunta a Roma, la giovane ha tuttavia modo d'appurare d'esser stata raggirata e d'essersi perci\u00f2 scomodata, tra le beghe del viaggio e del suo matrimonio imminente, per nulla; ciononostante, viene nuovamente sedotta da un altro marpione, la camicia nera Bruno, che, forte dei suoi millantati agganci, pare comunque disposto a darle una spinta nei suoi propositi d'attrice.\nVenuto a conoscenza del tutto casualmente d'esser stato ritradito appena prima del giorno delle proprie nozze, Roberto, davanti all'altare dove si stanno celebrando in successione i matrimoni di tutte le coppie accorse per l'occasione, risponde plaetealmente di \"no\" alla domanda del prete, per poi sbottare in un violento sfogo nei confronti della ragazza. Prelevato a forza dai militi presenti, viene arruolato da \"volontario\" per la guerra d'Etiopia dietro interessamento di Bruno. Marcella si ritrova cos\u00ed a far la concubina di Bruno che, disattendendo con sua profonda sorpresa ed amarezza le sue promesse, l'avvia invece alla carriera di prostituta nel bordello gestito dalla madre, dove per\u00f2 ha modo d'aprirsi un piccolo spiraglio nel mondo della musica grazie a Gondrano Rossi, compositore dalle bizzarre perversioni sessuali infantiliste, suo cliente abituale. In seguito poi ad un incontro casuale, concede i suoi favori a Benito Mussolini in persona, che la inserisce nel mondo del cinema, tra stuoli di personaggi servili. Il Duce si occupa successivamente anche di Roberto, arruolandolo - nuovamente \"volontario\" - per la guerra civile spagnola in appoggio all'esercito franchista.\nLa ragazza conosce un facile successo, con il nome d'arte di Alba Doris, ed instaura una relazione abbastanza stabile col divo cocainomane Franco D'Enza, col quale diviene uno dei volti pi\u00f9 noti del cinema italiano. Dopo il 25 luglio 1943, con il crollo del fascismo, perde fama e soldi, quindi decide di tornare nella natia Conegliano, nel trevigiano, con un avventuroso viaggio attraverso l'Italia a fianco del losco contrabbandiere e delatore di ebrei gobbo Adelmo, prostituendosi di volta in volta per sopperire ad ogni necessit\u00e0 materiale. Nel tragitto s'imbatte anche nel suo vecchio compagno di vita e carriera Franco, adesso scritturato per girare filmini di propaganda bellica per conto della Repubblica di Sal\u00f2, ormai minato nel fisico e nella mente dalla sua dipendenza, e che poco dopo perir\u00e0 per crepacuore dopo essersi imbattuto in dei partigiani che, un po' per scherzo, gli stavano imbastendo sul momento un processo sommario per collaborazionismo. Giunta finalmente a casa, non riceve per\u00f2 l'accoglienza che s'aspettava poich\u00e9 i genitori, avendola creduta ormai ricca e realizzata, non appena capiscono che ha perso tutto la cacciano senza troppe cerimonie, ritenendola soltanto un'altra bocca da sfamare.\nDopo la guerra, Marcella riesce per\u00f2 a rimettersi in sesto, procurandosi un marito svizzero-tedesco bello e benestante, produttore di cioccolato. Intanto Roberto, dopo aver militato in tutte le spaventose guerre del Ventennio, \u00e8 creduto morto in Unione Sovietica durante la campagna di Russia e, approfittando di un viaggio del coniuge in questo paese per lavoro, Marcella chiede di accompagnarlo per cercare il cimitero dell'antico innamorato e renderne cos\u00ed omaggio alla sua tomba. Il contadino a cui l'autista dei due chiede informazioni sulla strada per il cimitero \u00e8 proprio un irriconoscibile Roberto, accasatosi in una Russia forse pi\u00f9 ospitale, con moglie e figli. Roberto d\u00e0 all'autista le indicazioni richieste e, mentre Marcella ed il marito si allontanano senza averlo riconosciuto, ritorna serenamente alla propria vita.\nAccoglienza.\nAccolto freddamente dalla critica italiana, nonostante il David di Donatello speciale vinto da Agostina Belli, dove usc\u00ec con il titolo \"La Carri\u00e8re d'une femme de chambre\"."}
{"id": "732084", "revid": "36426", "url": "https://it.wikipedia.org/wiki?curid=732084", "title": "Starze di Summonte", "text": ""}
{"id": "732087", "revid": "23", "url": "https://it.wikipedia.org/wiki?curid=732087", "title": "Telefoni Bianchi", "text": ""}
{"id": "732091", "revid": "1711941", "url": "https://it.wikipedia.org/wiki?curid=732091", "title": "Tar-Aldarion", "text": ""}
{"id": "732094", "revid": "125666633", "url": "https://it.wikipedia.org/wiki?curid=732094", "title": "Sydney Football Club", "text": "Il Sydney Football Club \u00e8 un club calcistico australiano con sede nella citt\u00e0 di Sydney.\nMilita nella A-League Men, la massima divisione del campionato australiano di calcio.\nFondato il , fin dall'inizio il Sydney F.C. ha attratto giocatori e personalit\u00e0 di spicco, come l'attore Anthony LaPaglia, l'ex-Manchester United Dwight Yorke, e Pierre Littbarski allenatore nella prima stagione. Giocatori quotati come Benito Carbone, Kazuyoshi Miura e l'ex capitano della Juventus, Alex Del Piero, hanno fatto parte della squadra.\nSi \u00e8 aggiudicato cinque campionati australiani (2006, 2010, 2017, 2019 e 2020), quattro Premier's Plate e una FFA Cup (2017); a livello internazionale ha vinto la Champions League oceaniana nel 2005.\nStoria.\nIl club fu presentato a ottobre 2004, in coincidenza con la nascita della A-League quale vertice del calcio australiano e la ristrutturazione dell'organismo di governo nazionale del calcio in Football Federation Australia; l'impianto interno di elezione fu il Sydney Football Stadium, struttura di circa posti costruito nel 1988 e utilizzato in coabitazione con la \"franchise\" rugbistica degli .\nLa prima stagione della A-League (2005-2006) fu un successo. Il Sydney FC vinse il campionato sotto la guida dell'allenatore Pierre Littbarski. Littbarski decise di non continuare ad allenare la squadra, e negli anni seguenti si susseguirono un numero di allenatori con risultati scarsi. La svolta avvenne nel 2010, quando il Sydney FC fu acquistato dal multi-miliardario russo David Traktovenko, che fu in passato anche il presidente dello . Fu ingaggiato V\u00edt\u011bzslav Lavi\u010dka, ex allenatore dello che impose un gioco fluido e pi\u00f9 europeo. Il Sydney vinse il suo secondo campionato, battendo ai rigori il nella finale.\nLavi\u010dka volle tornare nella Repubblica Ceca e fu sostituito nel 2011 dall'inglese Ian Crook, ex giocatore nel . Nella stagione 2011-2012 il Sydney FC arriv\u00f2 al quinto posto. La stagione 2012-2013 inizi\u00f2 con l'ingaggio dell'ex capitano della Juventus Alessandro Del Piero, che gener\u00f2 grande entusiasmo tra i tifosi del Sydney. La societ\u00e0, dopo diversi risultati negativi, decise di esonerare Crook e chiamare al suo posto Frank Farina.\nIl 29 marzo 2018 il Sydney \u00e8 divenuta la prima squadra australiana a vincere per due volte consecutivamente la stagione regolare di A-League, essendosi piazzata al primo posto nella stagione 2016-2017 (chiusa poi con la sconfitta nella finale per il titolo) e nella stagione 2017-2018 (conclusasi con la vittoria del campionato). Nel 2018 la guida tecnica \u00e8 stata assunta da Steve Corica, che ha condotto la squadra alla vittoria del campionato nella stagione 2018-2019, dopo il secondo posto nella \"regular season\".\nColori e simboli.\nColori.\nDal 2005, anno della prima stagione in A-League, l'uniforme di gioco del Sydney FC \u00e8 una maglia celeste, talora con inserti blu. I pantaloncini sono normalmente blu, mentre i calzettoni sono anch'essi celeste.\nIl celeste, colore principale del club, che rappresenta il colore dello Stato del Nuovo Galles del Sud, \u00e8 contrastato, insieme al blu, dai colori arancione e bianco.\nSimboli ufficiali.\nStemma.\nFin dalla fondazione lo stemma del Sydney FC raffigura uno scudo triangolare a sfondo celeste. Un pallone da calcio occupa gran parte di esso. Sopra il pallone sono raffigurati tre gusci dell'Opera House, icona della citt\u00e0 di Sydney. Sotto invece \u00e8 rappresentata la Stella del Commonwealth, stella a sette punte che simboleggia la Federazione d'Australia. Il nome del club \u00e8 impresso sotto lo scudo in caratteri celesti (\u00abSYDNEY\u00bb) e arancioni (\u00abFC\u00bb).\nInno.\nL'inno ufficiale del Sydney FC \u00e8 \"Sydney FC For Me\", scritto e cantato dal cantante rock Jimmy Barnes. La canzone, registrata il 7 luglio 2006, ha visto la partecipazione di 25 tifosi del gruppo \"The Cove\". \u00c8 stato pubblicato prima dell'inizio della stagione 2006-2007.\nStrutture.\nStadio.\nDal 2019 la squadra disputa gli incontri interni al Leichhardt Oval di Sydney, stadio della capacit\u00e0 di circa spettatori.\nDalla fondazione fino al 2018 utilizz\u00f2 il Sydney Football Stadium, costruito nel 1988 nel sobborgo di Moore Park e demolito nel 2019 per ricostruzione di una nuova struttura.\nIn alcune occasioni ha il club ha utilizzato altri impianti cittadini quali ad esempio lo Stadium Australia in occasione di un'amichevole contro i , il Kogarah Oval in A-League contro il e il Parramatta Stadium in AFC Champions League.\nCentro di allenamento.\nIl Sydney FC svolge le sue sedute di allenamento al centro sportivo della Macquarie University, situato nel sobborgo del North Ryde, dove usufruisce dei campi e del centro acquatico, utilizzato soprattutto per sessioni di recupero dopo le partite. Occasionalmente la squadra si allena nel proprio stadio ed effettua sessioni di recupero dopo gli incontri casalinghi sulle spiagge locali, quali ad esempio Coogee Beach, Bondi Beach oppure Maroubra.\nStatistiche e record.\nStatistiche individuali.\n\"Aggiornate al 15 giugno 2021.\"\nTifoseria.\nStoria.\nIl gruppo pi\u00f9 numeroso dei tifosi del Sydney FC \u00e8 detto \"The Cove\" e risiede nella Curva Nord dello stadio. Il termine, che significa baia, ha un doppio senso: da un lato indica la tifoseria come una baia nello stadio, dall'altro si riferisce all'antico nome di Sydney, che fu fondata nel 1788 con il nome di \"Sydney Cove\", ovvero la \"baia di Sydney\".\nGemellaggi e rivalit\u00e0.\nIn tutta la storia dell'Australia dopo la colonizzazione europea, c'\u00e8 sempre stata una grande rivalit\u00e0 tra le due principali citt\u00e0 di questo paese, in tutti i campi. Perci\u00f2 la pi\u00f9 grande rivalit\u00e0 nell'A-League \u00e8 con il Melbourne Victory Football Club.\nRosa 2021-2022.\n\"Rosa e numerazione aggiornate al 12 febbraio 2022.\"\nStaff tecnico.\nDi seguito lo staff tecnico."}
{"id": "732099", "revid": "107770735", "url": "https://it.wikipedia.org/wiki?curid=732099", "title": "Trapassato", "text": "Il termine trapassato o piuccheperfetto pu\u00f2 indicare tre forme verbali:"}
{"id": "732101", "revid": "6923", "url": "https://it.wikipedia.org/wiki?curid=732101", "title": "Piucheperfetto", "text": ""}
{"id": "732102", "revid": "112761437", "url": "https://it.wikipedia.org/wiki?curid=732102", "title": "Piuccheperfetto", "text": "Il termine trapassato o piuccheperfetto pu\u00f2 indicare tre forme verbali:"}
{"id": "732104", "revid": "287204", "url": "https://it.wikipedia.org/wiki?curid=732104", "title": "Gigi Restagno", "text": "Presenza scenica, humour, eleganza e soprattutto il grande talento di autore, fanno di Restagno una figura significativa della musica underground italiana.\nBiografia.\nRestagno fu un protagonista della scena mod italiana dai primi anni ottanta con i Blind Alley (trio formato dallo stesso Restagno con Luca Bertoglio e Marco Ciari) che pubblicarono (dopo una prima collaborazione con la Meccano Records) un solo singolo: \"Whistle March / I Was Dreaming\", per la torinese Shirak Records, prima di sciogliersi nel 1983. I brani da lui firmati per il gruppo, tutti con testo in inglese, pi\u00f9 uno strumentale, sono poco meno di una trentina e sono usciti esclusivamente su cassetta o bootleg dal vivo; tra questi \"Streets Of Murder\" (di cui abbiamo una versione dei Fratelli di Soledad dal titolo \"Sulla strada\", presente nel loro album \"Balli e pistole\"), \"Blind Alley\", \"Today\", \"I Don't Think So\" e \"I Don't Care About.\"\nMilit\u00f2 quindi nei Deafear, gruppo torinese di derivazione dark/new wave, insieme a Max Casacci (oggi Subsonica) e Lux Colarelli. La band ha al suo attivo due EP: \"Stairs\" (1983, etichetta Deafear) e \"The Waiting\" (etichetta Discordie).\nForm\u00f2 poi i Misfits (con Carlo Nosenzo al basso, Davide Graziano alla batteria e ancora Luca Bertoglio alla chitarra, sostituito poi da Max Casacci), con i quali proponeva un rock pi\u00f9 psichedelico, in cui si possono cogliere echi dei Crazy Horse di Neil Young; in concerto eseguivano tra l'altro una cover di \"The Pusher\" degli Steppenwolf.\nSuon\u00f2, in seguito, nei Leggendari Singles con Marco Ciari e Vittorio Musso, e con i Poker, con Alex Loggia, Marco Ciari e Sandra Brizzi delle Funky Lips.\nFu per un breve periodo direttore artistico dell'emittente indipendente torinese Radio Flash.\nIl 15 gennaio del 1997 muore tragicamente in seguito ad un'overdose di eroina, a quarant'anni non ancora compiuti.\nEredit\u00e0 artistica.\nUna delle sue ultime composizioni, \"Coriandoli a Natale\" (del 1996), \u00e8 stata ripresa nel 2006 dai Subsonica con un singolo e un video.\nUlteriori brani di Restagno sono stati eseguiti o rivisitati da molti altri artisti o band, tra cui Fratelli di Soledad e Statuto.\nNote.\nGli amici musicisti, in occasione dell'anniversario della sua prematura scomparsa, gli tributano ogni anno un omaggio con un concerto organizzato dai Mods torinesi (che da oltre un quarto di secolo hanno il loro quartier generale in Piazza Statuto a Torino), che vede la partecipazione di artisti \"storici\" della scena rock torinese e giovani band che ancora oggi si ispirano al suo stile.\nDiego Amodio ha realizzato un intenso documentario su Gigi e la scena musicale torinese degli anni ottanta intitolato \"\"Beautiful \"Loser\" \u2013 Una vita apparentemente normale\"\", proiettato in anteprima al cinema Massimo di Torino il 4 marzo 2014 e pubblicato in seguito su DVD.\nNel 2012 la Onde Italiane pubblica un album, \"Blind Alley 1980-1983\", contenente 14 brani dei Blind Alley."}
{"id": "732105", "revid": "116851155", "url": "https://it.wikipedia.org/wiki?curid=732105", "title": "Eraclea Sintica", "text": "Eraclea Sintica era una citt\u00e0 della Tracia macedone, a sud dello Struma, sul sito del villaggio di Rupite (Petri\u010d), identificato inizialmente dalla scoperta di monete della citt\u00e0. La conferma che si tratti di Eraclea Sintica si \u00e8 avuta nel marzo 2002, quando in localit\u00e0 Skali Chervenite vicino al villaggio di Rupite, \u00e8 stata ritrovata una stele in marmo recante una scritta in latino composto da 24 linee riportante il testo di una lettera, datata 308 d.C., inviata dall'imperatore Galerio ai notabile della citt\u00e0 di \"Heracleia\".\nNel 350 fu il luogo in cui gli ambasciatori dell'usurpatore romano Magnenzio incontrarono l'imperatore Costanzo II, proponendo una pace che per\u00f2 venne rifiutata."}
{"id": "732112", "revid": "729019", "url": "https://it.wikipedia.org/wiki?curid=732112", "title": "Ram\u00f3n P\u00e9rez de Ayala", "text": "Biografia.\nL'infanzia e la giovinezza.\nRam\u00f3n P\u00e9rez de Ayala venne battezzato nella chiesa di Sant'Isidoro, a Oviedo. Suo padre, Don Cirilo, originario di Tierra de Campos (Le\u00f3n), era un commerciante di tessuti che in giovent\u00f9 aveva abitato a Cuba. Perse sua madre, Do\u00f1a Luisa, asturiana, nella prima infanzia. Risent\u00ec sempre di tutto ci\u00f2, patendo solitudine e mancanza di affetti, derivate soprattutto dallo stare la maggior parte della sua giovent\u00f9 nei collegi della Compagnia di Ges\u00f9, di San Zoilo a Carri\u00f3n de los Condes e de la Inmaculada a Gij\u00f3n.\nGli studi.\nGli studi fatti in questo ambiente gli fornirono in compenso un gran patrimonio di conoscenza umanistiche, dovute in parte a un professore con cui simpatizz\u00f2, il grande erudito Julio Cejador e Frauca, a quel tempo ospite scomodo di un ordine che non avrebbe tardato ad abbandonare. L'anticlericalismo che gli fu ispirato dall'educazione gesuita \u00e8 plasmato nel suo romanzo autobiografico \"A.M.D.G.\", il cui titolo allude al motto \"Ad maiorem Dei gloriam\", proprio della Compagnia di Ges\u00f9.\nLa formazione letteraria.\nStudi\u00f2 diritto a Oviedo, sotto la protezione di Leopoldo Alas, \u201cClarin\u201d. L\u00ec entr\u00f2 in contatto con i pensatori del Krausismo, tra loro Rafael Altamira, Posada ed altri. Ebbe a disposizione l'eccellente biblioteca del marchese Valero de Urr\u00eda. Esib\u00ec una personalit\u00e0 liberale. Era molto attratto dal Rigenerazionismo dei suoi mentori, cos\u00ec come il Decadentismo estetico dell'Europa ante guerra.Aborrisce il conservatorismo borghese della citt\u00e0 di Oviedo, che nella sua opera appare con il nome di \u201cPilares\u201d. Anche altre denominazioni nascondono luoghi e personaggi reali: \u201cNore\u00f1a\u201d \u00e8 Cenciella, \u201cNovello\u201d \u00e8 il presidente Corbera, in \"Belarmino y Apolonio\"; \"Pia Octava Cioretti\" in \"La pata de la raposa\" \u00e8 Natalia Perotti, vedova di Mart\u00edn Escalera.\nPedro Gonz\u00e1lez Blanco lo mise in contatto con i modernisti di Madrid: Jacinto Benavente, Francisco Villaespesa, Gregorio Mart\u00ednez Sierra, Juan Ram\u00f3n Jim\u00e9nez, Ram\u00f3n Mar\u00eda del Valle-Incl\u00e1n e Jos\u00e9 Mart\u00ednez Ruiz, \"Azor\u00edn\".\nIl primo romanzo.\nNel 1902 \"El Progreso de Asturias\" stamp\u00f2 per intero il suo primo romanzo, \"Trece dioses. Fragmentos de las memorias de Florencio Fl\u00f3rez\", molto in orbita decadentista del Valle-Incl\u00e1n di \"Sonatas\". Nel 1903 fonda con Mart\u00ednez Sierra, Gregorio Mart\u00ednez Sierra e Mar\u00eda Lej\u00e1rraga, la rivista \"Helios Revista del Modernismo\".\nL'attivit\u00e0 di giornalista.\nA partire dal 1904 inizia a collaborare a \"El Imparcial\" e \"ABC\", e si reca a Londra nel 1907, per ascoltare dello scandalo provinciale che scoppia alla pubblicazione del romanzo \"Tinieblas en las cumbres\", iniziata due anni prima con un altro titolo, \"Eclipse de sol\" (\"Eclissi di sole\"); l\u00ec si mantiene con l'aiuto di suo padre e di una corrispondenza giornalistica. Nel 1908 viene e conoscenza della rovina e del suicidio di suo padre.\nLe idee politiche.\nDivide idee radicali con il suo amico Azor\u00edn, pseudonimo di Jos\u00e9 Mart\u00ednez Ruiz, al quale serv\u00ec da \u201cnero\u201d, come L\u00f3pez Pinillos, quando questi affond\u00f2 in una crisi depressiva. Viaggi\u00f2 in Francia, Italia, Inghilterra, Germania e Stati Uniti e fu corrispondente di guerra durante la Prima guerra mondiale per \"La Prensa\" di Buenos Aires. Dalla sua visita al campo di battaglia sorse l'opera \"Hermann encadenado\" (1917). Nel 1927 ottiene il Premio nazionale di Letteratura in Spagna, nel 1928 \u00e8 eletto membro della Real Accademia de la Lengua. Nel 1931, Jos\u00e9 Ortega y Gasset e con Gregorio Mara\u00f1\u00f3n, firma il manifesto \u00abAl servicio de la Rep\u00fablica\u00bb. Il regime repubblicano gli affida la direzione del Museo del Prado, e riceve una promozione amministrativa e una deputazione alle Cortes republicanas. Nel 1932 \u00e8 nominato ambasciatore a Londra, incarico dal quale si dimette nel 1936, scontento della direzione politica che imponeva il \"Frente Popular\" e ritorna in Spagna.\nAll'inizio della Guerra Civile Spagnola prende partito per i nazionalisti, invia i suoi due figli come volontari all'esercito nazionale e abbandona Madrid. In una \u00abLettera aperta\u00bb, pubblicata il 10 giugno 1938 nel quotidiano londinese \" The Times\", spiega il suo atteggiamento. Vive a Parigi ed a Biarritz e pi\u00f9 tardi a Buenos Aires, dove riceve la paga di funzionario dell'ambasciata spagnola. Visita l'Europa varie volte e nel 1954 ritorna per rimanerci definitivamente.\nOpera e poetica.\nColtiv\u00f2 tutti i generi ed emerse in tutti tranne che nel teatro, con il quale prov\u00f2 a debuttare nel 1905 a Oviedo, con una commedia scritta insieme ad Antonio de Hoyos y Vinent, intitolata \"Un alto en la vida errante\"; \"Sentimental club (patra\u00f1a burlesca)\" \u00e8 un'antiutopia che, sebbene pubblicata, non calc\u00f2 le scene. Hoyos adatt\u00f2 al teatro il suo romanzo \"Tigre Juan\" nel 1928. In poesia si apprezza l'ispirazione simbolista e culturalista del Modernismo; \u00e8 poesia ideologica e concettuale, per\u00f2 provvista di emozioni.Con Miguel de Unamuno \u00e8 uno dei cultori della poesia filosofica di quell'epoca, per\u00f2 non disdegna la sonorit\u00e0 nel verso. Scrisse tre libri di poemi, \"La paz del sendero\" (1904), il cui titolo allude alla terra, dove si percepisce l'impronta del Modernismo; un modernismo non magniloquente, di Gonzalo de Berceo e di Francis Jammes; \u00e8 un libro intimista e non disdegna la musicalit\u00e0. \"El sendero innumerable\" (1915) \u00e8 il suo secondo libro, il cui titolo allude al mare. \"El sendero andante\" (1920), il cui titolo allude al fiume, chiude la sua opera con un'approssimazione al pessimismo della generazione del 1998-1998, senza abbandonare la sua tendenza modernista.Fin\u00ec per pubblicare un quarto libero che sarebbe il vero finale dell'opera poetica dell'autore, \"El sendero ardiente\".\nNei suoi libri si evocano temi della poesia aurea spagnola; altri temi sono la superbia intellettuale, che appare in un poema su Sant\u2019Agostino; la ricerca di equilibrio e pace.\nSi distingue anche nel saggio, genere dominante e che spunta anche nelle sue poesie e nei romanzi, molto intellettualizzati. Coltiv\u00f2 soprattutto la critica teatrale e letteraria. Alla prima consacr\u00f2 i due volumi di \"Las m\u00e1scaras\" (1917-1919). \"Pol\u00edtica y toros\" (1918) raccoglie articoli su entrambi i temi.\nLa produzione narrativa.\nRiguardo alla sua produzione narrativa, i critici sono soliti distinguere due fasi della sua attivit\u00e0 romanziera.\nLa prima fase.\nDurante la prima tappa, corrispondente all'epoca giovanile, appare come uno scrittore realista con una visione pessimista della vita, che si traduce in una sottile ironia. Appartengono a questa tappa una serie di romanzi in parte autobiografici (il protagonista dei romanzi, Alberto D\u00edaz de Guzm\u00e1n, o \"Bertuco\", \u00e8 l\u2019\" alter ego \" dell'autore, che prese il cognome da alcuni parenti di Logro\u00f1o con cui visse alcuni mesi) come \"Tinieblas en las cumbres\" (1907), storia cruda di libertinaggio, pubblicata con lo pseudonimo di \"Plotino Cuevas\", che racconta la storia reale del viaggio in treno da Oviedo al porto di signorini (?) e delle favorite del pi\u00f9 lussuoso bordello di Oviedo, per vedere un'eclisse di sole; appare anche l'idea dell'artista disincantato con la sua educazione borghese che persegue una purezza rigeneratrice; l'estetica alterna naturalismo, decadentismo e modernismo; un altro personaggio del romanzo riapparir\u00e0 pi\u00f9 avanti, l'operaia suicida, con un figlio e diventata \"hetaira\" per poterlo mantenere, Rosina; l'opera termina con un'apoteosi di nichilismo; \"La pata de la raposa\" (1911), seconda parte del precedente, analisi dell'amore puro e sensuale; \"A. M. D. G.\" (1910) opera di carattere antigesuitico che caus\u00f2 un certo scandalo, descrizione della vita di un collegio amministrato da gesuiti, dal quale un ragazzino scappa e dove qualche sacerdote d\u00e0 briglia sciolta a tendenze pedofile; \"Troteras y danzaderas\" (1913), descrizione della vita \"bohemien\" di Madrid.\nIn questi romanzi si realizzano alcuni esperimenti narrativi, come l'alternanza di punti di vista.\nI romanzi brevi raccolti in \"Bajo el signo de Artemisa\" (\"Prometeo\", \"Luz de domingo\", \"La ca\u00edda de los limones\" e \"El ombligo del mundo\") possono essere considerati di transizione. Si incontra una visione molto nera e sordida della brutalit\u00e0 e della violenza con abuso di potere della vita rurale.\nLa seconda fase.\nCon \"Belarmino y Apolonio\" (1921) inizia la sua seconda tappa, in cui abbandona il realismo in favore del simbolismo caricaturesco e il linguaggio si riempie di componenti ideologiche.In questa fase analizza il tema del dubbio trascendentale in un'anima profondamente religiosa. Appartengono a questa tappa anche \"Luna de miel, luna de hiel\" (1923) e la seconda parte, \"Los trabajos de Urbano y Simona\" (1923) raccolti poi in una sola opera col titolo della seconda. Si tratta della storia di due giovani educati tanto rigorosamente da non sapere cosa sia il sesso e se li unisce il matrimonio; per\u00f2 non fanno nulla di sessuale e decidono di recarsi in campagna perch\u00e9 un contatto con la natura sviluppi i loro istinti repressi. Ci sono punti di contatto con un altro romanzo di Unamuno, \"Amor y pedagog\u00eda\". \"Tigre Juan\" (1926) \u00e8 considerato il miglior romanzo di P\u00e9rez de Ayala, e riflette l'evoluzione di un uomo estremamente maschilista alla comprensione pi\u00f9 umana mediante l'infedelt\u00e0 di sua moglie. La seconda parte \"El curandero de su honra\" costituisce un sottilissimo esame psicologico del maschilismo, che colloca P\u00e9rez de Ayala in cima alla narrativa psicologica in spagnolo castigliano.\nLo stile di Ram\u00f3n P\u00e9rez de Ayala \u00e8 caratterizzato dall'ironia e dall'uso di un linguaggio molto raffinato, in cui abbondano le allusioni, le citazioni coperte e l'intertestualit\u00e0 e per l'uso occasionale delle tecniche degradanti dello spauracchio (?). Il prospettivismo e il contrappunto sono tecniche che utilizza a volte dividendo la pagina in due colonne, per contrastare i punti di vista. Nella sua prima tappa riproduce i suoni in forma quasi naturalista."}
{"id": "732116", "revid": "125669357", "url": "https://it.wikipedia.org/wiki?curid=732116", "title": "Il... Belpaese", "text": "Il... Belpaese \u00e8 un film italiano del 1977 diretto da Luciano Salce.\nTrama.\nAnni '70. Dopo ben otto anni trascorsi su una piattaforma petrolifera, Guido Belardinelli ritorna in Italia, a Milano, trovandola immersa nel caos degli anni di piombo. Con i suoi risparmi apre un negozio di orologeria che per\u00f2 non ha il successo sperato. \u00c8 inoltre bersaglio di attacchi malavitosi ad opera di Spadozza, un boss locale che intende rilevare il suo negozio per trasformarlo in un punto per lo smercio di droga, oltre ad essere spesso vittima di furti e rapine da parte di ladri e gruppi di studenti-rivoluzionari.\n\u00c8 proprio durante un'\"espropriazione\" da parte di un gruppo di militanti che Guido incontra Mia, una giovane contestatrice di cui ben presto si innamora. Iniziano ad incontrarsi sporadicamente fino al giorno in cui lei decide di avere un figlio da lui. Quando Guido \u00e8 sull'orlo del fallimento e sembra che il destino abbia deciso che il suo futuro sia nuovamente su una piattaforma nel Golfo Persico, l'amore per il nascituro e, in fondo, per la sua ingrata Italia, gli faranno cambiare idea.\nColonna sonora.\nNella colonna sonora sono presenti numerosi brani punk dell'epoca, come ad esempio: \"I Don't Care\" dei The Boys, \"Born to Lose\" di Johnny Thunders, \"Sonic Reducer\" dei Dead Boys, tratti dal disco \"Punk Collection\". Nei titoli di coda \u00e8 presente il brano \"Si fa sera\", eseguito dal gruppo I Romans."}
{"id": "732121", "revid": "3831", "url": "https://it.wikipedia.org/wiki?curid=732121", "title": "Teodorico Strabo", "text": ""}
{"id": "732126", "revid": "287204", "url": "https://it.wikipedia.org/wiki?curid=732126", "title": "Costa sottovento", "text": "Costa sottovento \u00e8 il secondo romanzo della saga di Jack Aubrey e Stephen Maturin dello scrittore anglo-irlandese Patrick O'Brian.\nTrama.\nLa pace sorprende Aubrey e Maturin mentre tornano in patria su una nave da Gibilterra. Ma per un ufficiale non ben introdotto, la pace significa restare senza un comando, confinato a terra a mezza paga. I due affittano quindi una bella casa di campagna, dove si danno ad una moderata vita sociale, durante la quale conoscono due cugine, Sophia e Diana, e la bisbetica madre di Sophia, molto interessata alle persone viste come conti in banca. Cugine ma diversissime, con Sophia tanto riservata quanto Diana, vedova e priva di mezzi, \u00e8 spumeggiante. Jack \u00e8 interessato a Sophia e sembra corrisposto, ma il fallimento dell'agente di Jack lo ridurr\u00e0 sul lastrico, e da quel punto in poi la madre di Sophia ostacoler\u00e0 la nascente relazione con ogni mezzo. Nel frattempo Jack comincia ad essere assediato dai creditori, e la necessit\u00e0 di denaro lo porta a commettere un passo falso presso il Primo Lord dell'Ammiragliato. Ma la guerra riesplode: Napoleone inizia i preparativi per l'invasione e l'Ammiragliato passa di mano a Lord St. Vincent, meglio disposto verso Jack, ma non tanto da fornirgli una vera nave. E infatti gli viene proposto il comando di un prototipo di nave, che nessun ufficiale aveva voluto portare a compimento, tanto strana da essere soprannominata \"lo sbaglio del carpentiere\": la corvetta di Sua Maest\u00e0 \"Polychrest\". Nel frattempo l'impossibilit\u00e0 di vedere Sophia spinge Jack a cercare i favori di Diana, entrando per\u00f2 in conflitto con Stephen, anche lui interessato a quest'ultima. Tra la malevolenza dell'ammiraglio Harte, le scarse qualit\u00e0 nautiche della corvetta e un tentativo di ammutinamento a bordo, i rapporti tra Jack e Stephen precipitano, fino quasi a giungere ad un duello. Nonostante le sorti avverse, Jack riesce tuttavia a portar via da un porto francese una corvetta nuovissima, la \"Fanciulla\", e diverse navi, rimanendo per\u00f2 ferito. La sua quota delle prede risana in buona parte la sua disastrosa situazione economica e la risonanza dell'impresa gli fruttano la promozione a furor di popolo a capitano di vascello ed il comando temporaneo della \"Lively\", una potente fregata da 38 cannoni con la quale riuscir\u00e0 a compiere un'importante missione: insieme ad altre tre fregate, riesce ad intercettare e catturare, dopo un accanito combattimento, tre delle quattro fregate spagnole che portano un tesoro dal Sud America in Spagna, distruggendo la quarta.\nRiferimenti.\nLa Lively fece parte davvero della squadra che cattur\u00f2 un tesoro spagnolo portato da una forza navale di quattro fregate (di cui una da 40 cannoni); ovviamente al comando non c'era Jack Aubrey. Attualmente il grado equivalente a \"capitano di fregata\" nella Royal Navy \u00e8 quello di \"Commander\", mentre il grado di \"capitano di vascello\" \u00e8 \"Captain\"."}
{"id": "732142", "revid": "599013", "url": "https://it.wikipedia.org/wiki?curid=732142", "title": "Ed de Goeij", "text": "Carriera.\nClub.\nCresciuto nello , vi milit\u00f2 fra il 1985 e il 1990 prima di passare al , squadra in cui si afferm\u00f2 ad alti livelli. In sette stagioni manc\u00f2 solamente 8 partite di campionato, vincendo il titolo nazionale nel 1993 e la coppa nazionale quattro volte tra il 1991 e il 1995.\nPassato al nel 1997, vinse con la societ\u00e0 londinese League Cup, Coppa delle Coppe e FA Cup. Dopo cinque stagioni da titolare, divent\u00f2 secondo di Carlo Cudicini e pass\u00f2 nel 2003 allo , con cui chiuse la carriera nel 2006 a 40 anni. Detiene il primato di presenze in Coppa delle Coppe (44 complessive).\nNazionale.\nCon la nazionale olandese esord\u00ec nel dicembre 1992 e milit\u00f2 sono al 2000, partecipando al come portiere titolare. Fu convocato anche per il , per il e per il , ma in queste tre rassegne non fu mai schierato in campo. Conta 31 partite in nazionale. La sua ultima gara giocata con i Paesi Bassi risale al giugno 1998."}
{"id": "732181", "revid": "49022", "url": "https://it.wikipedia.org/wiki?curid=732181", "title": "Sorte", "text": ""}
{"id": "732187", "revid": "60344", "url": "https://it.wikipedia.org/wiki?curid=732187", "title": "Classis britannica", "text": ""}
{"id": "732189", "revid": "124893738", "url": "https://it.wikipedia.org/wiki?curid=732189", "title": "Valeria", "text": "Origine e diffusione.\n\u00c8 la forma femminile del nome Valerio tratto dal \"cognomen\" romano \"Valerius\", basato sul verbo \"valere\" (\"essere forte\", \"essere vigoroso\", \"stare bene\"), quindi vuol dire \"robusta\", \"forte\", \"sana\".\nUna figura con questo nome, Valeria Luperca, \u00e8 presente nella mitologia romana, dove \u00e8 una giovinetta che venne offerta in sacrificio alla dea Giunone, e che venne risparmiata grazie all'intervento divino.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti;"}
{"id": "732192", "revid": "49022", "url": "https://it.wikipedia.org/wiki?curid=732192", "title": "Flotta britannica", "text": ""}
{"id": "732208", "revid": "1494169", "url": "https://it.wikipedia.org/wiki?curid=732208", "title": "Arciere (disambigua)", "text": ""}
{"id": "732221", "revid": "33277", "url": "https://it.wikipedia.org/wiki?curid=732221", "title": "Enrico VII Tudor", "text": ""}
{"id": "732222", "revid": "767487", "url": "https://it.wikipedia.org/wiki?curid=732222", "title": "In Extremo", "text": "Gli In Extremo sono un gruppo folk metal tedesco, fondato nel 1995 e composto da sette membri. La loro musica \u00e8 fortemente influenzata dalla musica medievale.\nBiografia.\nGli esordi.\nGli In Extremo nascono inizialmente come due progetti distinti: una band anonima che suonava musica medievale pura e una rock band. In quel periodo sono conosciuti per la frequente presenza a manifestazioni e fiere medievali nelle quali suonano i loro pezzi in versione acustica. Durante le prove per la stagione 1995 Michael Rhein, alias \"Das Letzte Einhorn\" (\u201cL\u2019ultimo unicorno\u201d) fonda gli In Extremo che in latino significa \u201calla fine\u201d o \u201call\u2019estremo\u201d.\nI membri fondatori della band medievale sono: \u201cL\u2019Ultimo Unicorno\u201d, \u201cFlex il flessibile\u201d, Conny Fuchs (il cui posto, per\u00f2, viene da \u201cDr. Pymonte\u201d prima ancora della data ufficiale di fondazione a causa della sua gravidanza) e Sen Pusterbalg (sostituito poco dopo da \u201cYellow Pfeiffer\u201d). La band include anche \u201cThomas der M\u00fcnzer\u201d, \u201cDer Morgenstern\u201d e \u201cDie Lutter\u201d.\nI crescenti consensi, le pressioni dell\u2019etichetta discografica dell'epoca, portano gli In Extremo gi\u00e0 nel 1995 a tentare di unire le cornamuse e le chitarre elettriche, integrando strumenti moderni come batteria, basso e chitarra nei brani acustici.\nAd Agosto del 1996 iniziano i lavori per il primo album, che contiene anche due tracce rock. Poich\u00e9 l\u2019album non possiede un nome ufficiale, viene denominato \u201cIn Extremo Gold\u201d per il colore dorato della copertina. Nel Febbraio del \u201997 viene insieme al singolo \u201cDer Galgen\u201d e autodistribuito nelle fiere medievali.\nGli In Extremo suonano separatamente come band medievale e band rock fino al 27 marzo 1997, data del primo concerto live, che essi stessi considerano come data di fondazione ufficiale del gruppo. Nel gennaio 1998 i due progetti vengono fusi ufficialmente e ad Aprile dello stesso anno assistiamo al primo concerto sotto il monicker di \u201cIn Extremo\u201d.\nWeckt die Toten! e i primi consensi.\nDue mesi dopo, gli In Extremo pubblicano con l\u2019etichetta indipendente Vielklang quello che pu\u00f2 essere considerato il primo album del nuovo corso: \u201cWeckt die Toten!\u201d. L\u2019album contiene canzoni tradizionali riarrangiate in chiave rock metal in diverse lingue medievali, ma soltanto un paio sono state scritte dalla band. Il disco viene accolto molto bene, cos\u00ec come il tour di supporto in Germania: La rivista Rock Hard definisce gli In Extremo una rivelazione.\nNella primavera del 1999 la band firma con la Mercury/Universal per la produzione del prossimo album: \u201cVerehrt und angespien\u201d raggiunge il numero 11 nelle classifiche tedesche. Il successivo tour di supporto vede gli In Extremo suonare in Germania e all\u2019estero, ma purtroppo fa registrare anche l\u2019abbandono del chitarrista Thomas Mund, a causa di una grave depressione, con conseguente ricovero in clinica. Il suo posto viene preso da Sebastian Oliver Lange, anche conosciuto come \u201cVan Lange\u201d.\nNel 2001 escono il singolo \u201cVollmond\u201d e l\u2019album \u201cS\u00fcnder ohne Z\u00fcgel\u201d. Alla vigilia del tour promozionale in autunno, il bassista Lutter viene ricoverato per gravi problemi di salute: inizialmente i concerti vengono rinviati, ma poi viene trovato un sostituto fino a Dicembre dello scorso, quando Lutter riprende il suo posto. Gli In Extremo vengono nominati agli Echo Awards nella categoria \u201cNu Metal/Nazionale Alternative Rock\u201d, poi vinta dai Rammstein. Dal tour vengono ricavati sia un CD che un DVD dal titolo \u201cLive 2002\u201d.\nNel 2003 gli In Extremo pubblicano \u201c7\u201d, il settimo album, che riscuote un grande successo, piazzandosi al terzo posto delle classifiche di vendita in Germania, Austria e Svizzera. I video dei singoli \u201cK\u00fcss mich\u201d e \u201cErdbeermund\u201d sono trasmessi in alta rotazione televisione, contribuendo all\u2019ottimo risultato dell\u2019album. Anche il successivo tour fa segnare grandi apprezzamenti per la band.\nNel 2005 esce \u201cMein Herz rasend\u201d, anticipato dal singolo \u201cNur ihr allein\u201d: il disco si piazza di nuovo terzo in Germania e raggiunge la top 100 di Billboard. Nel video del successivo singolo, \u201d Horizont\u201d compare anche la figlia di Michael Robert Rhein, Jaella.\nAll\u2019inizio del 2006 gli In Extremo suonano per la prima visita in Russia. Nel mese di Febbraio la band \u00e8 invitata a partecipare al programma televisivo Total Germania, con il singolo \u201cLiam\u201d; con la stessa canzone partecipano al \u201cBundesvision Song Contest\u201d, centrando il terzo posto. Anche questo album diventa un doppio album live e un DVD: \u201cRaue Spree\u201d, anche stavolta con grandi consensi di pubblico.\nGli In Extremo suonano al prestigioso festival Wacken Open Air e dopo il tour i primi due album \u201cIn Extremo Gold\u201d e \u201cHameln\u201d vengono ripubblicati in una nuova edizione rimasterizzata con i titoli \u201cDie Goldene 2006\u201d e \u201cHameln 2006\u201d. Nello stesso anno esce anche la doppia raccolta \u201cKein Blick zur\u00fcck\u201d, con tutti i maggiori successi della band rimasterizzati, alcuni con un nuovo arrangiamento, e due inediti.\nNel 2008 gli In Extremo tornano con \u201cS\u00e4ngerkrieg\u201d: il disco raggiunge il primo posto della classifica tedesca. In estate parte il nuovo tour dal titolo \u201cIus primae noctis\u201d. Il 31 luglio di quell'anno, il concerto di Bonn viene trasmesso in diretta su internet. Il 17 ottobre esce il singolo \u201cNeues Gl\u00fcck\u201d e il 28 dello stesso mese \u00e8 la volta di \u201cS\u00e4ngerkrieg Akustik Radio-Show, registrato il 16 ottobre, durante una trasmissione sull\u2019emittente tedesca Radio Fritz. Nel mese di dicembre, gli In Extremo suonano al Palladium di Colonia e dalla registrazione del concerto viene realizzato il DVD \u201cAm goldenen Rhein\u201d.\nAnni 2010.\nNel Febbraio 2010, il batterista Reiner Morgenroth abbandona la band per divergenze musicali con gli altri membri: durante la prosecuzione del tour viene sostituito da Adrian Otto; successivamente Florian Speckardt, che in precedenza aveva suonato con i Letzte Instanz, diventa il nuovo batterista della band. Nello stesso anno gli In Extremo festeggiano i 15 anni di attivit\u00e0 con un grande concerto nella citt\u00e0 di Erfurt a cui partecipano band del calibro di Oomph!, Pothead, Green Fiddler e Korpiklaani, oltre ad alcuni membri fondatori degli In Extremo.\nNel 2011 la band pubblica \u201cSterneneisen\u201d e anche questo album raggiunge il primo posto in Germania. Dal disco vengono estratti i fortunati singoli: \u201cZigeunerskat\u201d, \u201d Siehst du das Licht \u201d e \u201cViva la vida\u201d. Successivamente esce il disco \u201cSterneneisen Live\u201d e il tour porta la band anche in Italia.\nNel 2013, dopo l\u2019estate, esce il nuovo album \u201cKunstraub\u201d, anticipato dal singolo \u201cFeuertaufe\u201d.\nNel 2014 la band intraprende un lungo tour per festeggiare i 20 anni di carriera e nel 2015 pubblica la raccolta \u201c20 wahre Jahre 1995\u20132015\u201d.\nNel 2016 esce il nuovo album \u201cQuid pro Quo\u201d, che si piazza al primo posto della classifica tedesca. Sei mesi dopo esce anche il disco live del nuovo tour.\nStrumenti.\nOltre a chitarra, basso e batteria, gli In Extremo si caratterizzano per l'uso di strumenti non convenzionali per una rock band, principalmente di origine medievale: ghironda, cornamusa, ciaramella, Nyckelharpa, arpa, cetra, e tromba marina. Molti strumenti sono costruiti da loro stessi.\nTesti.\nMolti testi non sono scritti dal gruppo, ma vengono - come gli strumenti \u2013 dall'Europa del medioevo e la prima era moderna (VII-XIV secolo). I testi sono scritti in varie lingue: lingue nordiche antiche, francese antico, alto tedesco medio, latino, bretone, gaelico.\nAltri testi sono del poeta francese Fran\u00e7ois Villon (per esempio \"Rotes Haar\" o \"Erdbeermund\" nella libera versione tedesca di Paul Zech). Ma anche poemi di Johann Wolfgang von Goethe (\"Rattenf\u00e4nger\") e Ludwig Uhland (\"Des S\u00e4ngers Fluch\", la maledizione del cantante, che gli In Extremo hanno modificato in \"Spielmannsfluch\", la maledizione del menestrello).\nAltri ancora sono presi da manoscritti ecclesiastici (\"Merseburger Zauberspr\u00fcche\", \"Wessobrunner Gebet\"), manoscritti benedettini (\"Raue See\") o da testi di autori sconosciuti (\"Tannhuser\", \"Poc Vecem\"). Un'altra importante fonte per i loro testi sono i \"Carmina Burana\"."}
{"id": "732226", "revid": "101260", "url": "https://it.wikipedia.org/wiki?curid=732226", "title": "Ferrovia Roma Fiuggi Frosinone", "text": ""}
{"id": "732234", "revid": "1977557", "url": "https://it.wikipedia.org/wiki?curid=732234", "title": "Mary Ann Glendon", "text": "Esperta di bioetica, diritto comparato, diritto costituzionale e diritto internazionale relativo ai diritti umani, \u00e8 nota sostenitrice del movimento pro-life avversario al femminismo statunitense.\nBiografia.\nCattolica, sposata prima civilmente e, dopo il divorzio dal primo marito, sacramentalmente con Edward R. Lev, \u00e8 stata nominata membro della Pontificia Accademia delle Scienze Sociali il 19 gennaio 1994 da Papa Giovanni Paolo II, diventandone Presidente nel 2000.\nIl 16 gennaio 2002 fu nominata membro del \"President's Council on Bioethics\" (\"Consiglio Presidenziale di Bioetica\") dal presidente statunitense George W. Bush.\nIl \"The National Law Journal\", un periodico statunitense di giurisprudenza, l'ha dichiarata nel 1998 una delle cinquanta donne avvocato pi\u00f9 influenti degli Stati Uniti.\nNel 1995 fu a capo della delegazione vaticana alla quarta Conferenza mondiale sulle donne sponsorizzata dalle Nazioni Unite e svoltasi a Pechino, in Cina (, dove si segnal\u00f2 per le sue controverse dichiarazioni di chiusura verso l'uso dei profilattici nella prevenzione dell'AIDS (\u00abLa Santa Sede non appoggia in alcun modo la contraccezione o l'uso dei profilattici, sia come sistema di pianificazione familiare sia nei programmi per la prevenzione dell'HIV/AIDS\u00bb.\nFu spesso indicata come una possibile candidata alla Corte Suprema degli Stati Uniti.\nDopo l'elezione di Benedetto XVI ha espresso in pi\u00f9 interviste parole favorevoli al nuovo Papa, ritenendo la sua proclamazione un segno di continuit\u00e0 rispetto alle politiche di Giovanni Paolo II.\nLa sua nomina come ambasciatore degli Stati Uniti presso la Santa Sede \u00e8 stata annunciata il 5 novembre 2007. Il Senato americano ha votato per la conferma della nomina il 19 dicembre 2007. La Glendon divenne cos\u00ec la seconda donna a rivestire il ruolo di ambasciatore statunitense presso la Santa Sede, dopo Lindy Boggs nel 1997.\nHa presentato le sue lettere credenziali a papa Benedetto XVI in data 29 febbraio 2008.\nIl 4 maggio 2009 viene resa pubblica una sua lettera all'University of Notre Dame nello Stato dell'Indiana (USA) nella quale dichiara che non avrebbe ritirato l'onorificenza Laetare Medal che la stessa Universit\u00e0 intendeva conferirle. La ragione del rifiuto consiste nel fatto che a presiedere la cerimonia \u00e8 stato invitato il presidente Barack Obama, del quale sono note le posizioni abortiste e in generale antinataliste.\nDal 26 giugno 2013 al maggio 2014 \u00e8 stata membro della Pontificia commissione referente sull'Istituto per le opere di religione; dal 9 luglio 2014 \u00e8 membro del Consiglio di sovrintendenza del medesimo istituto."}
{"id": "732236", "revid": "22475", "url": "https://it.wikipedia.org/wiki?curid=732236", "title": "Bandini 750 sport internazionale", "text": "La Bandini 750 sport internazionale chiamata anche semplicemente \"saponetta\", \u00e8 un'autovettura costruita dal 1957 al 1961 dalla Bandini Automobili di Forl\u00ec.\nQuesto nuovo tipo di vettura, approntata per la categoria 750 sport, sostitu\u00ec la produzione della \"sport siluro\". L'aggettivo internazionale intendeva rendere onore ai meriti raccolti oltreoceano dalla \"750 sport siluro\" mentre \"saponetta\" \u00e8 il nome con cui venne identificata dallo stesso Ilario Bandini per le sue forme rotondeggianti, simili appunto a quelle di una saponetta. Come il modello che ha sostituito, anche la \"saponetta\", fu molto richiesta negli Stati Uniti dove fu utilizzata sia come auto da corsa che come \"fuori serie\" da esibire per le strade della citt\u00e0.\nIl suo debutto in gara risale alla Mille Miglia del 1957 (prova del mondiale) guidata da Bruno Garavini, con un motore 750\u00a0cm\u00b3 Bandini-Crosley aggiornato (seconda serie) soprattutto nella testa riconoscibile per lo spinterogeno montato tra i due alberi a camme e i coperchi delle punterie inclinati a 45\u00b0 con vistose nervature longitudinali.\nLa \"saponetta\", mantenne le caratteristiche di semplicit\u00e0 e leggerezza pur migliorando la tenuta di strada e la penetrazione aerodinamica. Dote che venne sfruttata in autodromi come il celebre circuito di Daytona e l'anello ad alta velocit\u00e0 dell'autodromo di Monza.\nLa storia.\nNonostante i successi non siano mancati, in U.S.A. e nelle gare in salita e circuito italiane, la \"saponetta\" pag\u00f2 inizialmente il rapido evolversi del regolamento che vide in poco tempo l'aumento di cilindrata ad 850\u00a0cm\u00b3 e poi a 1000\u00a0cm\u00b3. Tuttavia si dimostr\u00f2 una vettura veloce e ben riuscita, capace di esprimersi ad alti livelli anche con cilindrate superiori raccogliendo vittorie con Gene Parsons, James Eichenlaub (entrambi ex aequo vicecampioni statunitensi SCCA nel 1958), Dave Lang (terzo nella classifica finale 1961 con sole quattro gare: tre primi e un secondo posto), Skip Callanan, Paul Richards, Victor Lukens, Jack Connolly, Giorgio Cecchini e Ilario Bandini in circuito e in salita fino al 1965. Vittorie di maggior prestigio se si considera che spesso le auto concorrenti avevano il motore al retrotreno; scelta destinata a condizionare tutto l'automobilismo sportivo. In questo contesto \u00e8 di maggior rilievo il terzo posto alla Trento-Bondone nel 1964 (valido per il campionato europeo della montagna) e il quarto posto al Circuito stradale del Mugello del 1965 (prova valevole per il campionato mondiale sport) entrambi ottenuti da Antonio Benelli.\nOggi, delle nove \"saponetta\" rimaste, una si trova esposta al museo Marconi di Los Angeles, due sono conservate al museo Bandini di Forl\u00ec.\nIl telaio.\nIl telaio, di costruzione Bandini, pur utilizzando la stessa tipologia di elementi della \"750 siluro\", viene modificato nelle dimensioni e nella distribuzione dei pesi. \nAumenta il passo e le carreggiate, l'altezza da terra viene sensibilmente ridotta e anche la posizione del pilota viene notevolmente abbassata. Il vano motore, pi\u00f9 grande, permetter\u00e0 l'alloggiamento dei successivi motori 850 e 1000\u00a0cm\u00b3.\nLa sospensione posteriore si arricchisce di un dispositivo anti-tramp e, in qualche eccezione, di un sistema a ruote indipendenti.\nI motori.\nLa \"saponetta\" nacque con il motore Bandini-Crosley 750\u00a0cm\u00b3 ma dal 1959 fu utilizzata anche con motori 850\u00a0cm\u00b3 e 1000, primi motori costruiti completamente alla Bandini con trasmissione a catena, il cui progetto \u00e8 datato 1955. Si registrano inoltre, esemplari che hanno corso con motori Saab e Ford.\nBandini 1000.\n \nLa carrozzeria.\nLe carrozzerie in alluminio biposto aperte (barchetta) vengono costruite a Forl\u00ec dalla Bandini.\nDal primo esemplare all'ultimo tipo, hanno subito modifiche anche radicali nella coda: nella prima versione apparivano lateralmente due pinne verticali, alcune presentano una coda tronca, nel modello definitivo \u00e8 allungata, bassa e pulita. \nLa parte anteriore invece appare definitiva se non in lievi differenze di forma della presa d'aria anteriore, una composizione di un ellissoide e una semicirconferenza.\nSignificativa tra un modello e l'altro \u00e8 invece lo sfogo dell'aria calda laterale del vano motore, talvolta rettangolare, trapezoidale smussata, a parallelogrammo singola o doppia. Sempre una presa d'aria, diretta all'interno dell'abitacolo (cilindrica con apertura su met\u00e0 faccia laterale) caratterizza le auto con cui ha corso Ilario Bandini.\nVaria notevolmente l'altezza o la forma del parabrezza mentre una paratia mobile pu\u00f2 essere montata sull'abitacolo per diminuire la resistenza aerodinamica La stessa attenzione era rivolta alle ruote posteriori che potevano essere coperte per met\u00e0 da una paratia asportabile. Sotto questo aspetto \u00e8 curioso vedere come la norma che introduceva l'uso del roll-bar possa essere stata sfruttata per creare una carenatura che sembra avere anche la funzione di un alettone."}
{"id": "732238", "revid": "767487", "url": "https://it.wikipedia.org/wiki?curid=732238", "title": "Villa Ada Posse", "text": "La Villa Ada posse (anche Villa Ada Crew) \u00e8 una crew di artisti raggamuffin di Roma, che da oltre venti anni contribuisce alla scena musicale raggamuffin italiana.\nBiografia.\nAnni '90.\nLa Villa Ada Posse nasce , prendendo il nome dall'omonimo parco di Villa Ada, in cui fisicamente nacque il progetto. La crew nasce nel periodo di massima espansione delle posse, nonch\u00e9 dell'attivismo dei centri sociali di tutta Italia (in questo stesso periodo, infatti, nascono i Sud Sound System e l'Onda Rossa Posse).\nI membri fondatori della crew sono: Brusco, Aldan, Ginko, il Drama, Ricky, Raina, Daddy T, Lady Flavia, Marzia, Tommy, Loza, Sister Fefe.\nDopo diverse esperienze underground, la crew compone i primi storici brani come \"Nessuno spazio\" e nel 1993 realizza il primo \"live\", seguito da numerosi altri. Terminata l'esperienza dei Vatikan Posse, Papa G entra a pieno titolo all'interno della Villa Ada Posse.\nSempre nel 1993 viene inciso il primo demotape, l'audio cassetta ha un buon successo, diffondendosi in tutta Italia. Seguono diversi \"live\" in giro per i centri sociali di tutta Italia; evento particolarmente importante \u00e8 l'incontro con i Sud Sound System nel 1995. Nel frattempo dalla crew escono alcuni membri e la Villa Ada Posse si stabilizza con i seguenti componenti: Lady Flavia, Pekoz, Raina, Ginko e Brusco (nuovo alias di Papa G). Nel 1997 che esce il primo disco autoprodotto della band: \"Musically\". Questo disco \u00e8 composto da brani che dal 1991 al 1997 erano gi\u00e0 divenuti dei successi grazie ai live e ai demotape. La popolarit\u00e0 crescente porta la crew a diverse positive esperienze \"live\", cui seguono alcuni singoli, quali: \"Le tue ragioni\", \"Tutta na famija\" e \"Reggae e libert\u00e0\" (rispettivamente di Ginko, Lady Flavia e Brusco, Aldano).\nNuovo millennio.\nNel 2000 \"Brusco\" lascia la crew e inizia la sua strada come solista, mentre il resto della posse continua lungo la sua strada proponendo i suoi live, soprattutto nel salento.\nNel 2001 viene pubblicato il nuovo disco: \"Villa Ada Crew @ Raina Studio\" come al solito autoprodotto (cosa che, seppur coerente con i valori della band, ha sempre determinato un freno alla loro popolarit\u00e0).\nNello stesso anno, la crew vince un \"soundclash\" (sfida tra soundsystems reggae) organizzato al CSOA Leoncavallo di Milano contro il sound system milanese Golden bass. Nel 2002 esce il singolo \"Dancehall vibes\" (di Raina e Ginko), che guadagna subito una certa popolarit\u00e0 tra gli amanti del genere. Nel 2003 la crew viene rifondata con l'ingresso (al fianco dei veterani Raina, Ginko e Lady Flavia) della Shanty Band. Successivamente, Brusco rientra nella band anche se solo per ci\u00f2 che concerne gli spettacoli dal vivo, lasciando la \"lineup\" inalterata. Il successo induce la band alla produzione di nuovi dischi, escono infatti: \"\"Berluscone\" e \"Accanto a te\"\" (rispettivamente di \"Raina\" e di \"Ginko\").\nNel 2008 Lady Flavia pubblica il suo album da solista \"Stereo\".\nNel 2010 Raina pubblica il suo album da solista \"Ma che colpa ne ho\".\nNel 2011 Ginko pubblica il suo album da solista \"Musica Ribelle\".\nFormazione del gruppo.\nAttuali.\n\"Lady Flavia\", \"Raina\", \"Ginko\""}
{"id": "732241", "revid": "171881", "url": "https://it.wikipedia.org/wiki?curid=732241", "title": "Margherita Beaufort", "text": ""}
{"id": "732242", "revid": "198277", "url": "https://it.wikipedia.org/wiki?curid=732242", "title": "Blockbuster (azienda)", "text": "Blockbuster, Inc. \u00e8 stata una societ\u00e0 di distribuzione commerciale statunitense con sede nella citt\u00e0 di Dallas (Texas), fondata nel 1985 da David Cook e fallita nel 2013. Il suo \"core business\" era focalizzato sull'acquisto a noleggio di film e videogiochi e, successivamente, sulla distribuzione digitale di contenuti.\nNonostante il fallimento del 2013, sopravvive ancora un negozio di Blockbuster nella citt\u00e0 di Bend (Oregon).\nStoria.\nIl primo negozio Blockbuster viene aperto a Dallas, in Texas, nel 1985. Nei successivi dieci anni il numero dei negozi raggiunge, solo negli Stati Uniti, il numero di 4800. Nel frattempo nel 1989 l'azienda acquista una preesistente catena inglese e apre il primo negozio in Europa. Negli anni 1990 Blockbuster apre in 25 paesi, tra cui Canada, Australia, Nuova Zelanda, Giappone, Svizzera, Gran Bretagna, Portogallo, Danimarca, Israele, Messico, Argentina e Italia, dove sbarca nel 1994 attraverso una \"joint venture\" con Standa-Fininvest. Nel 1994 Blockbuster \u00e8 acquistata dalla Viacom, una societ\u00e0 di intrattenimento e comunicazioni statunitense. \nVerso la fine degli anni 2000 ha inizio un periodo di forte crisi per l'azienda. Le crescenti difficolt\u00e0 riscontrate in nazioni come gli Stati Uniti sono legate al successo di servizi analoghi come quello offerto dalla concorrente Netflix. In questo periodo sono diversi i paesi, tra cui Spagna e Portogallo, in cui l'azienda abbandona immediatamente il mercato; in altri, come l'Italia, ha invece luogo un pesante ridimensionamento che, in molti casi, \"a posteriori\" \u00e8 solo il preludio a ulteriori liquidazioni e abbandoni.\nLe difficolt\u00e0 economiche di Blockbuster si protraggono anche nel 2010, anno in cui si inizia a paventare l'ipotesi di avviare una procedura fallimentare. Lo stesso anno l'azienda dichiara bancarotta appellandosi al \"Chapter 11\" della legge fallimentare statunitense, tentando una ristrutturazione aziendale incentrata prettamente sulla nascente distribuzione digitale.\nNel 2011 Blockbuster cerca il rilancio attraverso la cessione a Dish Network. Nel frattempo, tuttavia, viene annunciato l'abbandono del mercato canadese, cui segue nel 2012 anche quello italiano. L'anno seguente Dish Network annuncia la chiusura di ulteriori 300 negozi negli Stati Uniti: la notizia, di fatto, sancisce la fine di un'epoca, quella del noleggio \u00abfisico\u00bb di prodotti audiovisivi.\nDal 2019 sopravvive un unico negozio Blockbuster al mondo, presso la cittadina di Bend, in Oregon, che per le caratteristiche del luogo (scarsamente popolato e dunque poco connesso a Internet) nonch\u00e9 per la particolarit\u00e0 rappresentata, attira simpatizzanti e nostalgici, e prosegue positivamente l'attivit\u00e0; nonostante usi il logo e il nome della catena, il negozio \u00e8 autonomo e di propriet\u00e0 dei suoi gestori."}
{"id": "732243", "revid": "767487", "url": "https://it.wikipedia.org/wiki?curid=732243", "title": "Hardware (album)", "text": "Hardware \u00e8 il quinto album in studio della heavy metal band, Krokus, uscito nel 1981 per l'Etichetta discografica Ariola Records.\nIl disco.\nIl disco si presenta come il successore di \"Metal Rendez-Vous\", rispetto al quale appare pi\u00f9 fiacco e meno coinvolgente. Il full-length in questione viene aspramente criticato da tutta la stampa di settore che inizia ad etichettare i Krokus come semplici cloni degli AC/DC. Per chi non ricerca l'originalit\u00e0 a tutti i costi \"Hardware\" \u00e8 comunque un lavoro da non buttare, solido e trascinante, che raggiunge i picchi massimi con il singolo \"\"Rock City\", il cui video-clip, a suo tempo, era costantemente in rotazione su Videomusic, e grazie a brani ad alto voltaggio quali l'anthemica \"Easy Rocker\", la sofferta \"Winning Man\" oppure la demenziale \"Mad Racket\"\". Nonostante l'avversa opinione dei critici, la popolarit\u00e0 dei Krokus aumenta, tanto che \"Hardware\" conquister\u00e0 il disco d'oro in Svizzera. Vi segnalo come questo sia l'ultimo capitolo nel quale possiamo trovare impegnato, alla sei corde, lo sfortunato Tommy Kiefer che lascer\u00e0 la band, e morir\u00e0 suicida il 24 dicembre 1986. Verr\u00e0 sostituito da Mark Kohler."}
{"id": "732248", "revid": "767487", "url": "https://it.wikipedia.org/wiki?curid=732248", "title": "Lassa", "text": "La Lassa \u00e8 una strofa tipica della poesia medievale (in genere tipica della poesia in \"lingua d'o\u00efl\") costituita da un numero variabile di decasillabi, uniti da una medesima rima o, molto pi\u00f9 spesso, assonanzati. \nIn \"lasse\" erano composte le Chansons de geste, come ad esempio la Chanson de Roland:\nLa lassa, sul modello francese, ha avuto una discreta fortuna anche nella letteratura italiana, nei cantari italiani popolari; composta da un numero variabile di versi legati da una stessa rima (di solito versi alessandrini), la lassa fu adoperata nell\u2019antica poesia didattica. \nNella poesia italiana moderna, per estensione si intende una strofe formata da un numero variabile di versi, anche non legati dalla rima. Esempi di lassa si trovano in Leopardi, in Carducci (\"La battaglia di Legnano\"), D'Annunzio (\"Notte di Caprera\"), Bertolucci (\"La camera da letto\")."}
{"id": "732249", "revid": "767487", "url": "https://it.wikipedia.org/wiki?curid=732249", "title": "Metal Rendez-vous", "text": "Metal Rendez-vous \u00e8 il quarto album in studio della heavy metal band, Krokus, uscito nel 1980 per l'Etichetta discografica Ariola Records.\nIl disco.\nMarc Storace, nativo di Malta \u00e8 il nuovo cantante. Con \"Metal Rendez-vous\" i Krokus accantonano definitivamente l'hard incerto di \"Painkiller\" a favore di un heavy-rock solido con \"\"Heatstrokes\", \"Come On\", \"Fire\" di chiara matrice AC/DC. Storace si dimostra un ottimo cantante, dotato di una voce roca e modulabile, molto vicina a quella di Bon Scott. Complessivamente tutto il gruppo appare migliorato tecnicamente cos\u00ec anche i brani pi\u00f9 leggeri, come il singolo \"Bedside Radio\" o \"Lady Double Dealer\", non scivolano mai nel banale. Da segnalare inoltre la bellissima e molto intensa ballata a titolo \"Streamer\", nella quale Storace ci regala una delle sue migliori performance di sempre, e le particolari ed inizialmente disorientanti influenze reggae di \"Tokyo Nights\"\" che finiscono tuttavia per fare grande presa sull'ascoltatore sfociando in un riff reggae. \"Metal Rendez-vous\" otterr\u00e0 un ottimo successo, facendo guadagnare ai Krokus un posto nella lista dei pi\u00f9 grandi assieme a UFO, Iron Maiden, Gillan, Whitesnake e Ozzy Osbourne. Vendette infatti oltre 150\u00a0000 copie nella sola Svizzera e ottenne il quadruplo disco di platino."}
{"id": "732254", "revid": "120125570", "url": "https://it.wikipedia.org/wiki?curid=732254", "title": "Stornello", "text": "Lo stornello (da non confondersi con la stornella romagnola) \u00e8 un tipo di poesia generalmente improvvisata, molto semplice, d'argomento amoroso o satirico, affine alla filastrocca.\nLo stornello \u00e8 tipico dell'Italia centrale, in particolare Toscana, Lazio e Marche, successivamente si \u00e8 diffuso anche nell'Italia meridionale.\nSecondo alcuni storici della letteratura e della musica, il termine stornello deriverebbe dall'uso di cantare \"a storno\" e a rimbalzo di voce da un luogo a un altro. \nStruttura.\nQuesto tipo di componimento \u00e8 costituito da un numero imprecisato di strofe dalla struttura molto semplice. Ogni strofa \u00e8 solitamente composta da tre versi:\nIn genere questo tipo di componimento viene cantato o accompagnato da musica.\nUn esempio tipico di stornello \"con fiore\" \u00e8 presente nella \"Cavalleria rusticana\" di Pietro Mascagni:\nStornelli romani.\nGli stornelli romaneschi, nati dall'improvvisazione e dall'estro di un momento, traggono la loro forza dall'autenticit\u00e0 e dalla genuinit\u00e0 di un intero popolo. Brevi e immediati, cantati dalle popolane come \u201csfott\u00f2\u201d da balcone a balcone, o drammaticamente interpretati dai carcerati di Regina Coeli, venivano ripresi e tramandati da cantori di strada, da carrettieri o venditori, per le vie di Roma e dei paesi vicini. Un aspetto pittoresco e popolare della vita quotidiana, legato alla passione per il divertimento, la battuta e la tavola. Ecco allora, se il vino \u201cfa cant\u00e0\u201d, nascere, in occasione di un'allegra gita \u201cfuori porta\u201d, \u201c'Na gita a li castelli\u201d, o in occasione di una serata passata tra amici in una fraschetta, l'\u201cOsteria dell'Appia Antica\u201d.\nGli stornelli a dispetto sono una forma, tipicamente romana, di insultarsi a vicenda e la base del gioco \u00e8 quella di attendere la fine della strofa senza reagire per poi restituire la cortesia consci di poter terminare l'attacco.\nStornelli della Grec\u00eca salentina.\nNoti sono anche gli stornelli salentini, a contrasto (cio\u00e8 in veste di sfott\u00f2) o amorosi. In particolare, sono caratteristici gli stornelli in lingua grika, cantati nell'antica lingua grecofona della Grec\u00eca Salentina."}
{"id": "732255", "revid": "727854", "url": "https://it.wikipedia.org/wiki?curid=732255", "title": "Bandini GT", "text": "La Bandini GT 750 \u00e8 un'autovettura stradale prodotta nel 1955 dalla Bandini Automobili di Forl\u00ec.\nQuesto \u00e8 il primo tipo di biposto coperta a portare lo stemma Bandini.\nNacque come vettura stradale, sebbene condividesse con la \"750 sport siluro\" telaio e motore sviluppati per le gare.\nLa carrozzeria coup\u00e9 porta i tratti caratteristici della ditta Zagato che la realizz\u00f2 completamente in alluminio. Alta solo 1.14 m, lunga meno di 4, risulta molto compatta e leggera con uno stile ben definito.\nNel 1957 le fu riconosciuto il primo premio nel \"Concorso d'eleganza citt\u00e0 di Rimini\". Dal 1959 fu avviata ad una carriera agonistica oltreoceano che la vide disputare gare in circuiti celebri come quello di Daytona e di Sebring dove fu costretta al ritiro dopo 27 giri per la rottura del radiatore. I piloti erano Victor Lukens e Fred Haynes, portacolori del team Racemaster.\nIl telaio.\nIl telaio della \"Bandini GT 750\" deriva direttamente da quello della 750 sport siluro con un lieve e poco significativo incremento dimensionale e l'adozione di una barra antirollio anche al retrotreno.\nIl motore.\nSulla \"Bandini GT\" fu utilizzato il motore Bandini bialbero, prima e seconda serie depotenziati per uso stradale."}
{"id": "732258", "revid": "26417", "url": "https://it.wikipedia.org/wiki?curid=732258", "title": "Villa Ada Crew", "text": ""}
{"id": "732259", "revid": "1522738", "url": "https://it.wikipedia.org/wiki?curid=732259", "title": "\u0130stikl\u00e2l Mar\u015f\u0131", "text": "\u0130stikl\u00e2l Mar\u015f\u0131 (it. \"Marcia di indipendenza\") \u00e8 l'inno nazionale turco, ufficialmente adottato il 12 marzo 1921, due anni prima della fondazione della moderna Repubblica Turca il 29 ottobre 1923. Il componimento \u00e8 stato adottato come inno nazionale anche dalla Repubblica Turca di Cipro Nord, Stato riconosciuto dalla sola Turchia.\nStoria.\nOriginariamente concepito come saga musicale con valenze motivazionali per le truppe impegnate nei combattimenti della guerra d'indipendenza, divenne ben presto un'antifona eroica per la repubblica che sarebbe stata stabilita una volta conseguita la vittoria.\nPer la scelta del componimento originale pi\u00f9 adatto a divenire inno nazionale, venne indetta una competizione su scala nazionale alla quale concorse un totale di 724 poemi. Tra tutti la Grande Assemblea Nazionale turca decise di adottare all'unanimit\u00e0 una lirica in dieci strofe scritta dal celebre poeta Mehmet Akif Ersoy (1873\u20131936).\nVentiquattro compositori parteciparono ad una seconda competizione per la selezione del componimento musicale pi\u00f9 idoneo come accompagnamento al testo poetico. Il Consiglio, che si pot\u00e9 riunire solo nel 1924 a guerra conclusa, adott\u00f2 la musica composta da Ali R\u0131fat \u00c7a\u011fatay (1867\u20131935). Le parole dell'Inno nazionale furono accompagnate da tale musica fino al 1930. Da quell'anno infatti, si decise di sostituire la base musicale con un arrangiamento sinfonico composto dall'allora direttore dell'Orchestra Sinfonica Presidenziale Osman Zeki \u00dcng\u00f6r (1880\u20131958), il quale per l'armonizzazione del brano ricorse alla collaborazione di Edgar Manas (1875\u20131964).\nDa notare inoltre che delle dieci strofe che compongono l'inno solo le prime due sono cantate (segnate in grassetto).\nTesto.\nLe prime due strofe fanno ufficialmente parte dell'inno."}
{"id": "732261", "revid": "125070979", "url": "https://it.wikipedia.org/wiki?curid=732261", "title": "G&amp;L", "text": "G&amp;L \u00e8 un'azienda statunitense che produce chitarre e bassi elettrici solid body fondata da George Fullerton, Leo Fender e Dale Hyatt nel 1979, dopo la fine della collaborazione di Fender con la Music Man.\nHa sede a Fullerton, California.\nLa produzione della G&amp;L comprende molti modelli di chiara ispirazione fenderiana pur rivisitati esteticamente ma soprattutto rivisti e migliorati nella componentistica.\nDopo la scomparsa di Leo Fender, avvenuta nel 1991, la moglie Phyllis cedette la gestione della societ\u00e0 alla BBE Sound.\nProduzione.\nLa G&amp;L produce da sempre ottimi strumenti solid-body, tra i pi\u00f9 famosi si ricordano:\nTribute.\nAll'inizio del 2003 La G&amp;L introdusse una nuova linea di strumenti prodotti e assemblati in Corea utilizzando materiali di provenienza diversa (ad eccezione dell'elettronica, sempre made in USA)."}
{"id": "732270", "revid": "1272592", "url": "https://it.wikipedia.org/wiki?curid=732270", "title": "Basilica di San Paolo Maggiore", "text": "La basilica di San Paolo Maggiore \u00e8 una basilica monumentale di Napoli situata in piazza San Gaetano, nel centro antico della citt\u00e0.\nLa basilica fu costruita sui resti del tempio dei Dioscuri di cui restano due colonne di ordine corinzio con i relativi architravi che caratterizzano la facciata principale.\nStoria.\nIl tempio dei Dioscuri di Napoli (I secolo d.C.) \u00e8 l'area sulla quale insiste la chiesa. Il suo fronte, con sei colonne e timpano triangolare completo di sculture, rimase in piedi sino al 1688, quando croll\u00f2 a causa di un terremoto.\nLa prima chiesa dedicata a san Paolo in quell'area venne eretta tra l'VIII e il IX secolo per celebrare la vittoria riportata dai napoletani sui Saraceni, alle spalle del pronao del tempio pagano.\nNel 1538 il vicer\u00e9 Pedro de Toledo diede in concessione la basilica a Gaetano Thiene, il quale vi si insedi\u00f2 con i chierici regolari teatini. Questi tuttavia solo molti anni dopo, nei primi anni ottanta del Cinquecento, dunque dopo la morte di Thiene, avviarono una vasta campagna di ricostruzione affidata al progettista Francesco Grimaldi. La prima parte ad essere edificata fu il grande transetto con la profonda abside poligonale, successivamente, dopo una breve interruzione, i lavori furono continuati da parte Giovan Battista Cavagna, responsabile della costruzione della navata centrale e, a partire dal 1625, da Giovan Giacomo di Conforto, che si occup\u00f2 di costruire le navate laterali. I lavori di restauro terminarono definitivamente nel 1630.\nIntorno alla prima met\u00e0 del Cinquecento, nella chiesa fu presente Andrea Avellino il quale entr\u00f2 in San Paolo come postulante. Nel 1567, padre don Andrea Avellino venne nominato preposito di San Paolo Maggiore e ricopr\u00ec questo ruolo nei successivi dieci anni seguito da Johannes Camillo Falivene da Giffoni . Nel maggio del 1585, dopo i tumulti scoppiati a Napoli a seguito dell'uccisione del capo popolo Giovanni Battista Starace da parte della folla inferocita, il santo si oper\u00f2 come mediatore e mise a disposizione dei bisognosi le risorse del suo ordine. Oggi, le spoglie del santo sono presenti all'interno della basilica.\nNel corso del Seicento vi furono importanti lavori di decorazione e abbellimento. Nel 1642 Massimo Stanzione affresc\u00f2 il soffitto della navata centrale. Nel 1671 Dionisio Lazzari, in occasione delle celebrazioni per la canonizzazione di Gaetano Thiene, realizz\u00f2 una volta in muratura che collegava la facciata della chiesa e le colonne del vecchio tempio pagano. Fu probabilmente a causa dell'intervento operato da Lazzari che la struttura antica, notevolmente appesantita, non resistette al terremoto del 1688.\nNel Settecento i lavori di abbellimento proseguirono, soprattutto a opera di Domenico Antonio Vaccaro e Francesco Solimena, che riutilizzarono i marmi antichi crollati con il terremoto, rilavorandoli e mettendoli in opera all'interno, per rivestire il pavimento e le paraste della navata centrale. Ulteriori lavori vennero intrapresi da Giuseppe Astarita verso gli anni settanta del Settecento, in occasione della proclamazione a beato di Paolo Burali d'Arezzo.\nNel 1943 nel corso di un bombardamento aereo degli alleati, la chiesa venne gravemente danneggiata, in particolar modo il tetto e l'area del transetto, che crollarono quasi del tutto. Nel 1962 durante i lavori di ristrutturazione, furono rinvenuti resti del primitivo tempio e anche un cimitero, oggi visitabili tramite l'accesso da una porta posta sotto le scalinate principali della basilica che conducono alla chiesa del Santissimo Crocifisso detta la Sciabica.\nNel dicembre del 1951 papa Pio XII la elev\u00f2 alla dignit\u00e0 di basilica minore.\nDescrizione.\nEsterno.\nLa basilica presenta una facciata progettata da Arcangelo Guglielmelli che riusc\u00ec ad inglobare nel nuovo progetto le uniche due colonne corinzie, alte 11 m circa e risalenti all'antico tempio dei Dioscuri di Napoli, rimaste in piedi a seguito del terremoto del 1688. Le stesse vengono cos\u00ec lasciate ai lati dell'ingresso principale. Ancora pi\u00f9 ai margini della facciata principale sono collocate entro due nicchie statue raffiguranti i santi \"Pietro\" (a sinistra) e \"Paolo\" (a destra), entrambe di Andrea Falcone del 1671.\nLa basilica incorpora inoltre altri due edifici religiosi di modeste dimensioni. Uno, il santuario di San Gaetano Thiene, costituisce il succorpo della basilica e vede l'ingresso posto sulla base destra della scalinata principale, accessibile direttamente da piazza San Gaetano. L'altro, la chiesa del Santissimo Crocifisso detta la Sciabica, vede l'ingresso posto direttamente sotto la base dell'antico tempio romano dei Dioscuri.\nSul lato destro del complesso un accesso laterale tramite scalinata collega ad una porta che conduce direttamente alla chiesa, subito dopo la seconda cappella della navata di destra.\nInterno.\nLa pianta \u00e8 a croce latina, a tre navate: la navata centrale e il transetto hanno una copertura ribassata a padiglione, mentre le navate minori sono voltate con una successione di cupolette ellittiche.\nIl soffitto della navata centrale, gravemente danneggiato dai bombardamenti della seconda guerra mondiale, conserva resti degli affreschi di Massimo Stanzione raffiguranti le \"Storie dei santi Pietro e Paolo\" e la \"Vittoria dei napoletani sui Saraceni\", tutti eseguiti tra il 1643-44. Tra i finestroni, sotto la volta, le \"Storie di San Gaetano\" sono di Andrea De Lione mentre ancora sotto il cornicione della stessa navata, gli affreschi su \"Storie evangeliche\" sono invece di Santolo Cirillo e datati 1737. L'arco d'accesso alla zona presbiteriale \u00e8 affrescato con le figure dei santi \"Pietro\" e \"Paolo\" da Andrea Vaccaro, mentre il soffitto del transetto e dell'abside sono andati interamente perduti, esclusi alcuni stucchi dell'abside; secondo la storiografia ufficiale essi erano caratterizzati da affreschi sulla \"Vita\" e \"Passione di Cristo\", sui \"Santi Apostoli\", sui \"Santi protettori della citt\u00e0\" e sui \"Dottori della chiesa greca e della chiesa latina\", ciclo interamente eseguito da Belisario Corenzio.\nSul lato sinistro della navata centrale \u00e8 esposta la statua dell\"Angelo custode\" di Domenico Antonio Vaccaro, scolpita nel 1724 per la cappella omonima, la terza della navata sinistra, ricostruita in quegli anni su progetto di Francesco Solimena, e sostituita nel XIX secolo con una statua di \"Cristo\". Su progetto dello stesso Solimena, dopo la seconda cappella della navata di destra, una scala a doppia rampa conduce all'esterno della chiesa, sul fianco destro, ed altres\u00ec al succorpo dedicato a San Gaetano. Lungo le pareti degli archi minori della navata, che danno alle navate laterali, gli affreschi con \"Angeli\" e \"Paesaggi\" sono invece di Alessio D'Elia.\nL'altare maggiore \u00e8 stato realizzato nel 1775-76 dal marmoraro Antonio di Lucca, con sculture di Giacomo e Angelo Viva, su disegno di Ferdinando Fuga, mentre sulla controfacciata \u00e8 collocato l'affresco di Santolo Cirillo della \"Dedicazione del tempio di Salomone\", datato 1737.\nLe navate laterali sono costituite da quattro cappelle l'una, alle quali si alternano altre piccole cappelle contenenti cicli di affreschi, stucchi, sculture, storici presepi o lapidi marmorei. Nel transetto sono invece poste sei cappelle, tre per lato, di cui due lungo le pareti frontati e una posizionata lungo la parete presbiteriale al lato dell'abside. Dalla seconda cappella frontale del transetto destro, infine, \u00e8 possibile raggiungere la sacrestia di Solimena.\nCappelle delle navate laterali.\nLa prima cappella della navata sinistra \u00e8 la cappella di San Carlo Borromeo. Il cardinale \u00e8 raffigurato anche nella pala d'altare \"San Carlo Borromeo e San Giovanni Nepomuceno\" di Giuseppe Bonito. La cappella come appare oggi deriva da lavori di ammodernamento eseguiti alla fine del XVIII secolo da Giuseppe Candido.\nLa seconda cappella \u00e8 dedicata a San Giuseppe Maria Tomasi: il santo viene ritratto sulla parete frontale nel dipinto di Desiderio de Angelis insieme all'Immacolata Concezione; sulla parete laterale sinistra \u00e8 il \"monumento funebre di Donato Tomasi\" mentre in quella di destra \u00e8 quello dedicato a \"Felice Tomasi\" che fu questi anche il committente dei due bassorilievi marmorei presenti all'esterno della cappella raffiguranti \"Angela Vannucci\" ed \"Annamaria Manforte\".\nSegue la cappella dei Santi Pietro e Paolo, che conserva la cinquecentesca tavola di Francesco Cicino raffigurante la \"Madonna con i santi Pietro e Paolo\"; accanto alla cappella \u00e8 invece il \"monumento funebre\" con il \"busto\" del matematico Nicola Fergola.\nConclude la navata la cappella Flasconi, o cappella dell'Angelo Custode. La cappella, voluta dalla famiglia Flasconi, assume anche il nome della scultura marmorea del Vaccaro gi\u00e0 ospitata in questo ambiente, oggi esposta invece nella navata centrale della basilica, di fronte alla cappella stessa. Sulla parete di sinistra \u00e8 un monumento funebre di Angelo Viva eseguito nel 1799 e dedicato al cardinale di Napoli Giuseppe Zurlo. Altre decorazioni sono infine opera di Giuseppe Candido del 1772.\nLa prima cappella della navata destra \u00e8 quella del beato Giovanni Marinoni. Giovanni Marinoni fu il fondatore del monte di piet\u00e0; l'ambiente custodisce un dipinto di Paolo de Majo, \"Giovanni Marinoni rinuncia a diventare vescovo di Napoli\", e due tele di Nicola Malinconico, \"San Benedetto\" e \"San Paolino\".\nSegue poi la cappella della Nativit\u00e0, caratterizzata dal cinquecentesco dipinto, posto sopra l'altare, raffigurante l\"Adorazione dei Pastori\" di Giovan Angelo Crisculo; nelle pareti laterali sono collocati un affresco (a sinistra) ed il \"monumento funebre di Maria Beatrice Fierez Roediger\" (a destra).\nLa cappella di San Gaetano Thiene \u00e8 intitolata al santo che fond\u00f2 l'ordine dei teatini; i lavori interni ed esterni, quattro bassorilievi in stucco raffiguranti \"Scene della vita di san Gaetano\", dei quali due posti sulle pareti laterali della cappella e due sulle colonne esterne, furono affidati a Angelo Viva su commissione di Giuseppe Gonzaga nel 1805. Sulla parete frontale invece \u00e8 un dipinto raffigurante \"San Gaetano\" eseguito da ignoto autore della scuola di Andrea Vaccaro. I marmi risalgono al XVII secolo, mentre gli affreschi della volta sono databili alla seconda met\u00e0 del Settecento e sono opera di Alessandro Fischetti.\nL'ultima cappella della navata \u00e8 la cappella della Purit\u00e0. Questa fu edificata nel 1642 ma completata molto pi\u00f9 tardi con lo scopo unico di ospitare la copia (l'originale \u00e8 in convento) del dipinto della \"Madonna della purit\u00e0\" di Luis de Morales, che il sacerdote Diego Di Bernardo y Mendoza don\u00f2 all'ordine dei teatini nel 1641. Alle pareti laterali gli affreschi del \"Riposo nella fuga in Egitto\" e della \"Concezione della Vergine\" sono di Massimo Stanzione, mentre nelle lunette la \"Presentazione di Ges\u00f9 al tempio\" e la \"Nascita di Maria\" sono di Pacecco De Rosa.\nCappelle del transetto.\nLa prima cappella del transetto sinistro \u00e8 la cappella dei santi Pietro e Paolo, detta anche dell'Immacolata o dei reliquiari. L'ambiente fu costruito a seguito di un importante ampliamento della basilica effettuato alla fine del XVI secolo; lo stesso ospita due complessi reliquiari, mentre gli affreschi nella volta e nelle lunette sono opera di Nicola Maria Rossi e databili alla prima met\u00e0 del Settecento.\nLa seconda cappella (anonima e senza patrocinio) della parete frontale del transetto fu ampiamente rimaneggiata a seguito di un bombardamento del periodo bellico; la cappella ospita alcune tele di Santolo Cirillo.\nLa cappella Firrao \u00e8 collocata lungo la parete presbiteriale, a sinistra dell'abside, e risulta essere di particolare interesse per la bellezza dei rivestimenti parietali a marmi policromi realizzati da Dionisio Lazzari in societ\u00e0 con Francesco Valentino e Simone Tacca a partire da 1640. La cappella fu costruita per volont\u00e0 della stessa nobile famiglia la quale, vivendo forti periodi di espansione economica, decise attraverso diverse costruzioni in citt\u00e0 (oltre alla cappella infatti i nobili fecero erigere contestualmente anche il palazzo di famiglia) di mostrare la loro nuova posizione sociale. La cappella si presenta oggi nel suo aspetto originale.\nLa prima cappella frontale del transetto destro \u00e8 la cappella del beato Paolo Burali d'Arezzo. Fu voluta nel 1773 per consacrare l'allora cardinale arcivescovo di Napoli; l'ambiente \u00e8 sostanzialmente opera di diversi esponenti vicino al Vanvitelli. Il sepolcro di marmo che ospita il beato fu eseguito infatti da Antonio di Lucca, mentre le pitture interne appartengono a Jacopo Cestaro che esegu\u00ec il \"Beato Paolo Burali d'Arezzo in orazione davanti alla Vergine\" ed il ciclo d'affreschi posto sul soffitto. La parete di sinistra, invece, ospita affreschi di Paolo De Matteis.\nLa seconda cappella del transetto, anonima cos\u00ec come quella del transetto sinistro, fu fortemente rimaneggiata a seguito dei bombardamenti che sub\u00ec durante il secondo conflitto mondiale; conserva al suo interno alcune tele di Santolo Cirillo e sulla sinistra, una porta d\u00e0 accesso alla sacrestia. L'antisacrestia vede esposti dipinti e mobilia seicentesca, con una \"Madonna con i santi Caterina e Antonio\" di Giuseppe Tomajuolo. La porta ad angolo di sinistra della sala invece, conduce alla sacrestia di Solimena, posta in linea d'aria alle spalle della cappella di Sant'Andrea d'Avellino (a destra dell'abside). L'ambiente possiede arredi del Seicento e affreschi raffiguranti \"Angeli\", \"Allegorie\" e \"Virt\u00f9\" sulle pareti laterali e nella volta, nonch\u00e9 la \"Caduta di San Paolo\" e la \"Caduta di Simon Mago\" nelle pareti frontali. L'intero ciclo di affreschi \u00e8 datato e firmato da Francesco Solimena.\nLungo la parete presbiteriale, a destra dell'abside, \u00e8 infine collocata la cappella di Sant'Andrea d'Avellino. Essa custodisce diverse donazioni fatte dai teatini durante gli anni e la cassa di ottone dorato dentro la quale \u00e8 conservato il santo, che nel 1608 qui mor\u00ec. Le decorazioni marmoree furono eseguite da Dionisio Lazzari e Nicola Tammaro alla fine del XVII secolo. Importanti lavori di ammodernamento furono poi eseguiti da Domenico Antonio Vaccaro che realizz\u00f2 i gradini dell'altare e la custodia dell'ampolla che custodisce il sangue del santo. Due bassorilievi di Angelo Viva del 1805 raffiguranti \"Avvenimenti della vita del Santo\" caratterizzano le pareti laterali mentre la cupola presenta stucchi ed affreschi di Giuseppe Marullo raffiguranti i \"Miracoli di Sant'Andrea d'Avellino\". Il dipinto posto sopra il sepolcro, infine, \u00e8 opera di Paolo Finoglio e raffigura \"Sant'Andrea tra angeli\".\nChiostri.\nAdiacenti al convento sono i due monumentali chiostri di San Paolo Maggiore.\nIl chiostro piccolo si trova sul fianco sinistro della basilica ed \u00e8 caratterizzato da una serie di colonne antiche appartenenti all'originaria chiesa paleocristiana che insistenva nell'area, mentre il chiostro grande, in linea d'aria alle spalle dell'abside, costituisce l'archivio notarile di Napoli, conservando al suo interno protocolli notarili della citt\u00e0 dal XVIII secolo ad oggi."}
{"id": "732271", "revid": "22475", "url": "https://it.wikipedia.org/wiki?curid=732271", "title": "Bandini 1000 GT", "text": "La Bandini 1000 GT \u00e8 un'autovettura prodotta nel 1963 dalla ditta Bandini Automobili di Forl\u00ec.\nQuesto modello stradale, la seconda Gran Turismo Bandini, utilizza il nuovo motore che usano le sport dello stesso periodo (\"1000/62P\" e \"saponetta 1000\"), limitato nella potenza per aumentarne l'affidabilit\u00e0 e limitare gli interventi di revisione. Il cambio \u00e8 per la prima volta a cinque marce sincronizzate. La \"1000 GT\" conserva lo schema tradizionale che prevede motore anteriore e trazione posteriore. Il telaio invece fruisce dell'esperienza fatta con la \"1000 a motore posteriore\" e si avvale di un disegno direttamente derivato dalla sport che la precede e del medesimo sistema sospensivo anteriore e posteriore. Sulle ruote anteriori i freni sono a disco, mentre i posteriori rimangono a tamburo. \nLa carrozzeria \u00e8 affidata come la precedente 750 GT ad un'altra carrozzeria piemontese, questa volta \u00e8 Corna che realizza in alluminio un coup\u00e9 sobrio e sportivo, che fu utilizzato come auto personale, di un elegante color nero pastello, da Ilario Bandini."}
{"id": "732289", "revid": "6404", "url": "https://it.wikipedia.org/wiki?curid=732289", "title": "Cupronichelio", "text": ""}
{"id": "732290", "revid": "2141071", "url": "https://it.wikipedia.org/wiki?curid=732290", "title": "Bronzital", "text": "Il bronzital \u00e8 una particolare lega di bronzo composta da rame e alluminio utilizzata inizialmente per la produzione di monete dalla zecca di Roma. \nDal 1968 alla lega di bronzital \u00e8 stato aggiunto anche nichelio per renderla maggiormente splendente e meno soggetta ad ossidazione. In Italia \u00e8 stato utilizzato per le monete da 5 centesimi e da 10 centesimi del Regno durante il periodo fascista, e per le 20 e 200 lire della Repubblica, oltre che nelle monete bimetalliche da 500 lire (parte interna) e in quelle da 1000 lire (parte esterna). Altre nazioni hanno utilizzato la stessa lega successivamente (ad esempio la Francia per le monete da 10 franchi tra il 1974 e il 1988, la Finlandia e l'Australia) anche se con una maggiore percentuale di rame."}
{"id": "732294", "revid": "17654", "url": "https://it.wikipedia.org/wiki?curid=732294", "title": "Sfagno", "text": ""}
{"id": "732296", "revid": "1519687", "url": "https://it.wikipedia.org/wiki?curid=732296", "title": "Uomo di pietra", "text": "LUomo di pietra (indicato popolarmente come \"Scior Carera\" o \"Omm de preja\") \u00e8 una scultura romana posta a Milano sotto i portici di corso Vittorio Emanuele II.\nStoria e descrizione.\nSi tratta di un altorilievo in marmo, databile al III secolo, di figura maschile vestita in toga riccamente panneggiata, mancante delle braccia, e con la gamba destra leggermente avanzata.\nLa testa non \u00e8 pertinente con il resto e fu aggiunta in epoca altomedioevale, quando la scultura venne riutilizzata per dedicare un monumento a Adelmanno (\u2020 956), arcivescovo appartenente alla famiglia Menclozzi.\nLa prima citazione della presenza della statua risale a un atto del 29 aprile 1197, quando la statua \u00e8 indicata presso la chiesa di San Giorgio al Pozzo bianco, chiesa oggi non esistente e posta in corrispondenza dell'inizio dell'attuale via San Pietro all'Orto.\nAncora nella stessa posizione era citata da Galvano Fiamma all'inizio del XIV secolo.\nTristano Calco (\u2020 1515) indic\u00f2 che la statua era annualmente dipinta di bianco e di nero e cos\u00ec \"mal concia\" la vide anche Giorgio Giulini nel Settecento, che riteneva fosse un richiamo ai colori araldici della famiglia Menclozzi.\nNel Seicento la statua era posta in prossimit\u00e0 della Chiesetta del Corpus Domini, di fronte alla chiesa di Santa Maria dei Serviti; apparentemente in precedenza era posta \u00abin mezzo a gran piazza su eminente piedestallo\u00bb.\nNel 1735 Pietro Grazioli fu il primo a contestare l'identificazione della statua con Adelmanno, mettendo in evidenza la toga romana. Giulini aggiunse l'osservazione della fattura della capigliatura, non certamente di epoca romana. Nell'Ottocento, mentre era ormai diffusa l'identificazione con Marco Tullio Cicerone, Giovanni Labus la riteneva la statua di un magistrato municipale indicando uno \u00abscrigno postogli a' piedi\u00bb.\nNel gennaio 1832 la statua fu posta in posizione rialzata da terra perch\u00e9 divenuta un Pasquino milanese.\nSolo attorno al 1950, con le modifiche al corso Vittorio Emanuele II, la statua fu collocata nella posizione attuale.\nIscrizioni.\nSotto il rilievo \u00e8 incisa un'epigrafe in latino. La prima parola \"Carere\" \u00e8 all'origine del nome popolare \"Scior Carera\".\nSul piedistallo, una seconda iscrizione ricorda la precedente collocazione in via San Pietro all'Orto.\nSecondo la tradizione, alla statua sarebbe stato affisso il manifesto per lo \"sciopero del fumo\" del gennaio 1848 che port\u00f2 alle Cinque giornate di Milano. In realt\u00e0 la posizione elevata avrebbe reso difficile l'affissione di manifesti.\nRiferimenti e citazioni.\nLa statua diede il nome al periodico satirico \u00abL'Uomo di pietra\u00bb, fondato nel 1856 da Carlo Ricetti. In un articolo pubblicato nel secondo numero della rivista le vicende della statua vennero raccontate in prima persona.. Nel romanzo \"Demetrio Pianelli\" di Emilio De Marchi uno dei personaggi principali, Cesarino Pianelli, fratello del protagonista, impiegato alle poste di Milano, giocatore e millantatore, teme di finire su l\"'Uomo di pietra\" per uno scandalo al Circolo \"Mons\u00f9 Travet\" di cui \u00e8 membro fondatore."}
{"id": "732298", "revid": "1889177", "url": "https://it.wikipedia.org/wiki?curid=732298", "title": "Universit\u00e0 di Ginevra", "text": "L'Universit\u00e0 di Ginevra - originariamente chiamata \"Accademia di Ginevra\" - \u00e8 stata fondata nel 1559 sotto l'influenza di Giovanni Calvino.\nStoria.\nCalvino credeva che uno dei bisogni pi\u00f9 grandi della Riforma protestante fosse avere un'istituzione educativa che preparasse non solo predicatori dell'Evangelo, ma uomini e donne che potessero prendere posto responsabilmente in quanto cristiani in ogni sfera della vita pubblica.\nInfluenzato dall'esempio di Martin Bucero e di Johannes Sturm a Strasburgo, egli desiderava estendere la scuola pubblica (stabilita nel 1537) fino a coprire l'intero corso dell'istruzione. Riusc\u00ec a realizzarlo nel 1559, quando Beza ne divenne il primo rettore, accompagnato da altri tre professori.\nIl controllo di questa istituzione era esercitato dalle autorit\u00e0 sia ecclesiastiche che civili, sebbene la legge di base emanasse dalla mente stessa di Giovanni Calvino. Un'importante caratteristica dell'Accademia \u00e8 l'enfasi posta sull'uso del francese, e non solo del latino, com'era comune nelle scuole di quel tempo.\nLe scienze della fisica e della matematica divennero pure parte del curriculum standard. Nella facolt\u00e0 di teologia, gli studi biblici sono fondamentali, sebbene molta attenzione \u00e8 pure data alla predicazione.\nDall'Accademia, negli anni seguenti alla sua fondazione, uscirono molti che furono poi leader della Riforma in molti paesi come Francia, Ungheria, Paesi Bassi, Inghilterra e Scozia, dove promossero la tradizione calvinista.\nL'antica Accademia di Ginevra corrisponde oggi all'Universit\u00e0 di Ginevra."}
{"id": "732299", "revid": "729019", "url": "https://it.wikipedia.org/wiki?curid=732299", "title": "Aptosid", "text": "Aptosid \u00e8 una distribuzione basata su Debian GNU/Linux Sid e identificata come Sidux fino a settembre 2010.\nLe critiche mosse a Debian da parte di utilizzatori neofiti di Linux (troppo difficile da installare, configurare e mantenere, richiedendo l'utilizzo di comandi da console o l'editing di file di configurazione) sono alla base di Sidux, il cui scopo \u00e8 fornire strumenti e supporto per rendere Debian Sid semplice da configurare e abbastanza stabile sia per l'utenza desktop che per quella professionale.\nStoria.\n\u00c8 nata nel 2006 da alcuni sviluppatori, tra cui Stefan Hollmann, che hanno lasciato il progetto Kanotix.\nLa prima release di Sidux apparve il 22 febbraio 2007. Nome in codice \u201c\u03a7\u03ac\u03bf\u03c2\"(chaos).\nIl 31 maggio 2007 \u00e8 stata ufficialmente registrata dalle autorit\u00e0 tedesche la fondazione sidux e.V., con base a Berlino, che si occupa attualmente della gestione e del supporto del progetto sidux, subentrando alla statunitense Sidux Foundation, Inc.\nIl 15 novembre 2007 sidux e.V. \u00e8 stata riconosciuta come organizzazione non-profit dalla legge tedesca, retroattivamente al 1\u00ba aprile 2007.\nNel 2010 la distribuzione cambia il suo nome da \"sidux\" ad \"aptosid\".\nLa Biblioteca Unificata di Giurisprudenza dell'universit\u00e0 di Pavia, grazie al direttore dottor Claudio Cornalba e al master Damiano Sommacal, prosegue il supporto per aptosid, iniziato nel 2008 con sidux, mettendo a disposizione un mirror.\nHardware supportato e requisiti minimi.\naptosid \u00e8 una distribuzione leggera: per funzionare al meglio non necessita di particolari dotazioni hardware. I requisiti minimi sono: 256MB di RAM, almeno 3GB di spazio libero sul disco fisso (anche se gli sviluppatori consigliano almeno 10GB), un processore non pi\u00f9 vecchio di un Pentium II ed una scheda video che supporti una risoluzione minima di 640x480.\nGrande \u00e8 la quantit\u00e0 di schede Ethernet e WiFi supportate in aptosid. Aspetto non da poco, visto che questo tipo di periferiche hanno da sempre portato con s\u00e9 problemi di compatibilit\u00e0, soprattutto con computer portatili.\nInstallazione.\nI mirror ufficiali forniscono le immagini ISO contenenti l'intera distribuzione, che \u00e8 possibile masterizzare su supporto ottico quale CD o DVD o montare tramite Virtual Machine.\nNella versione CD live \u00e8 disponibile un installer grafico. Tale installer \u00e8 molto spartano, inferiore per completezza ed integrazione a tool quali Anaconda. Per il partizionamento si appoggia ad un tool esterno, GParted. Consente per\u00f2 la conversione della Live su Cd in una live da installare su pen drive usb.\naptosid supporta architetture a 32 e 64 bit, interfaccia grafica KDE o Xfce, versione lite o full.\nSolitamente una installazione standard di aptosid richiede non pi\u00f9 di 20 minuti.\nPacchetti.\nAptosid viene distribuita con una selezione di programmi sempre aggiornata, ricca e completa. I settori coperti vanno dal comparto grafica a quello multimediale, dai tool per il recupero di sistema alla navigazione web. Per citarne alcuni: KDE / Xfce desktop, libreoffice.org, Iceweasel, Amarok, digiKam, gparted, Gwenview, K3b, Kaffeine, KOffice, krusader, SANE, vdr, virtualbox, wireless-tools, xawtv, Yakuake, ...\nLa lista completa per ciascuna release \u00e8 disponibile nella directory di download denominata &lt;release-name&gt;.manifest.\nSupporto e manuali.\nLa versione full-KDE su DVD supporta 14 lingue, fra cui c'\u00e8 il pieno supporto all'italiano.\nEsiste anche un manuale, in 14 lingue fra cui l'italiano. Pu\u00f2 anche essere installato e aggiornato in locale mediante il gestore dei pacchetti.\nPer ottenere aiuto, oltre che ricorrere all'esaustivo manuale, si pu\u00f2 ricorrere al forum presente sul sito della distribuzione, oppure via IRC a partire dal sito ufficiale.\nSi pu\u00f2 accedere a irc anche da riga di comando, in caso di difficolt\u00e0 con l'avvio del server grafico sulla macchina locale."}
{"id": "732307", "revid": "6066", "url": "https://it.wikipedia.org/wiki?curid=732307", "title": "L. L. Zamenhof", "text": ""}
{"id": "732311", "revid": "104458", "url": "https://it.wikipedia.org/wiki?curid=732311", "title": "Sacro Romano Impero", "text": "Il Sacro Romano Impero (; in tedesco: \"Heiliges R\u00f6misches Reich\"; chiamato anche \"das alte Reich\", \"l'antico Impero\", in epoca recente), talvolta chiamato anche Primo Reich (in riferimento al Secondo e al Terzo Reich), fu un agglomerato di territori dell'Europa centrale e occidentale nato nell'Alto Medioevo ed esistito per circa un millennio. Traeva il nome \"impero romano\" dall'essere considerato una continuazione dell'Impero romano d'Occidente e perci\u00f2 un potere universale, mentre l'aggettivo \"sacro\", che lo contrapponeva all'impero pagano dei primi tre secoli, sottolineava che la rinascita del potere imperiale era legata alla religione cristiana e doveva considerarsi voluta da Dio; per questo motivo il potere di incoronare l'imperatore era attribuito al papa, almeno fino alla Riforma.\nIl 25 dicembre 800, papa Leone III incoron\u00f2 il re franco Carlo Magno come imperatore, ripristinando il titolo in Europa occidentale, pi\u00f9 di tre secoli dopo la caduta del precedente impero romano d'Occidente nel 476. In teoria e diplomazia, gli imperatori erano considerati primus inter pares, considerato il primo tra pari tra gli altri monarchi cattolici in tutta Europa. Il titolo continu\u00f2 nella famiglia carolingia fino all'888 e dall'896 all'899, dopodich\u00e9 fu conteso dai sovrani d'Italia in una serie di guerre civili fino alla morte dell'ultimo pretendente italiano, Berengario I, nel 924. Il titolo fu ripreso ancora nel 962 quando Ottone I, re di Germania, fu incoronato imperatore, configurandosi come successore di Carlo Magno e iniziando un'esistenza continua dell'impero per oltre otto secoli. Alcuni storici si riferiscono all'incoronazione di Carlo Magno come all'origine dell'impero, mentre altri preferiscono l'incoronazione di Ottone I come suo inizio. Gli studiosi generalmente concordano, tuttavia, nel riferire un'evoluzione delle istituzioni e dei principi costitutivi dell'impero, descrivendo una graduale assunzione del titolo e del ruolo imperiali. \nIl primo ad aggiungere il termine \"sacro\" al consueto \"impero romano\" fu Federico Barbarossa: esso appare in una lettera del 1157, che chiedeva ai magnati dell'impero aiuto contro le citt\u00e0 lombarde.\nSolo nel 1512 sotto l'imperatore Massimiliano I la dizione \"Sacro Romano Impero della Nazione Germanica\" (in tedesco \"Heiliges R\u00f6misches Reich Deutscher Nation\", in latino \"Sacrum Imperium Romanum Nationis Germanicae\"), gi\u00e0 attestata fin dal 1417, fu usata in un atto del sovrano, il preambolo di commiato al Reichstag di Colonia. La titolatura dell'imperatore, in ogni caso, non cambi\u00f2, restando fino al 1806 \"\"Imperator Romanorum semper Augustus\", senza riferimenti germanici.\nIn teoria, l'imperatore doveva essere la massima autorit\u00e0 politica del mondo abitato, superiore a tutti i re e pareggiato (o superato, a seconda delle visioni politiche) solo dal papa, che era chiamato a governare la cristianit\u00e0 nelle materie che riguardavano la fede. Tuttavia, nei fatti, qualcosa di simile fu raggiunto soltanto con Carlo Magno, che comunque gi\u00e0 non aveva giurisdizione diretta su alcune terre cristiane, come l'Inghilterra. Da Ottone I di Sassonia in avanti l'impero governava solo la Germania, i paesi alpini, e per un periodo minore parti dell'Italia e di altre terre europee. \nIl Sacro Romano Impero fu formalmente dissolto con la pace di Presburgo del 1806.\nStoria.\nOrigini.\nContinuit\u00e0 e discontinuit\u00e0 tra Imperi carolingio e germanico.\nIl Sacro Romano Impero nasce nell'800 con l'incoronazione di Carlo Magno. Carlo stesso, al titolo di re dei Franchi, aggiunse quello di \"Augustus Imperator Romanorum gubernans Imperium\"\", conferitogli da papa Leone III durante l'incoronazione.\nAl di l\u00e0 della cesura provocata dalle lotte tra i discendenti di Carlo, comunque, la successione imperiale continu\u00f2 a essere vista senza soluzione di continuit\u00e0: gli imperatori si consideravano successori di Carlo Magno: Carlo IV e Carlo V portavano questi ordinali come successori di Carlo Magno, Carlo il Calvo e Carlo il Grosso.\nL'Impero carolingio copriva un'area che include le odierne Francia e Germania, la Catalogna, i paesi del Benelux, la Svizzera e buona parte dell'Italia settentrionale, anche se la dinastia che governava questi territori era di stirpe franca, e dunque germanica. L'Impero acquist\u00f2 un carattere pi\u00f9 germanico dopo la spartizione attuata dal Trattato di Verdun dell'843, grazie al quale la dinastia Carolingia prosegu\u00ec \u2014 per pochi decenni \u2014 su linee indipendenti nelle tre regioni. La parte pi\u00f9 orientale cadde sotto Ludovico II il Germanico, che ebbe vari successori fino alla morte di Ludovico IV, detto \"il Fanciullo\", ultimo sovrano carolingio della parte orientale.\nFormazione dell'Impero ottoniano.\nAlla morte di Ludovico IV, nel 911, i duchi di Alemannia, Baviera, Franconia e Sassonia elessero re dei Franchi uno di loro, il duca Corrado I di Franconia. Il suo successore Enrico I (919 - 936), un sassone, regn\u00f2 sul regno orientale separato da quello occidentale franco (ancora retto dai Carolingi) nel 921 chiamando s\u00e9 stesso \"rex Francorum orientalium\" (re dei Franchi Orientali).\nEnrico design\u00f2 come suo successore il figlio Ottone, che fu eletto Re ad Aquisgrana nel 936. Questi pi\u00f9 tardi, incoronato Imperatore con il nome di Ottone I (poi chiamato \"il Grande\") nel 962, avrebbe marcato un passo importante, verso l'Impero e avrebbe avuto la benedizione del Papa. Ottone aveva guadagnato prima molto del suo potere, quando nel 955 aveva sbaragliato i Magiari nella battaglia di Lechfeld.\nNella letteratura contemporanea e successiva, ci si riferisce all'incoronazione come a una \"translatio imperii\", trasferimento dell'Impero. Il mitico sottinteso era che c'era e ci sarebbe stato sempre un solo impero. Si considerava che fosse cominciato con Alessandro Magno, fosse passato ai Romani, poi ai Franchi, e finalmente al Sacro Romano Impero (e questo spiega il \"Romano\" nel nome dell'Impero). Gli imperatori tedeschi si consideravano quindi i diretti successori di quelli dell'Impero Romano; e per questo motivo inizialmente si davano il titolo di \"Augusto\". Inizialmente essi non si chiamarono ancora Imperatori \"Romani\", probabilmente per non entrare in conflitto con l'Imperatore Romano che ancora esisteva a Costantinopoli. Il termine \"Imperator Romanorum\" divenne comune solo successivamente all'epoca di Corrado II.\nA quel tempo, il regno pi\u00f9 orientale non si presentava come un'entit\u00e0 omogenea definibile gi\u00e0 come \"tedesca\", ma era piuttosto costituito dall'alleanza delle vecchie trib\u00f9 germaniche dei Bavari, Svevo-Alemanni, Franconi e Sassoni. L'Impero come unione politica probabilmente sopravvisse solo per la forte personalit\u00e0 e influenza di Enrico il Sassone e di suo figlio Ottone. Tuttavia, anche se formalmente eletti dai capi delle trib\u00f9 germaniche, nella realt\u00e0 essi riuscirono a designare i loro successori.\nQuesto cambi\u00f2 dopo Enrico II morto nel 1024 senza figli quando Corrado II, primo della dinastia Salica, fu eletto re nello stesso anno solo dopo qualche dibattito. Come esattamente il re fosse scelto sembra essere una complicata combinazione di influenza personale, lotte tribali, eredit\u00e0 e acclamazione da parte dei capi chiamati a formare l'assemblea dei principi.\nGi\u00e0 a quel tempo il dualismo fra i territori, quelli delle vecchie trib\u00f9 radicate nelle terre dei Franchi ed il Re/Imperatore, divenne solo apparente. Ciascun re preferiva passare la maggior parte del tempo nei suoi territori. Questa pratica cambi\u00f2 solo al tempo di Ottone III re nel 983, imperatore dal 996 al 1002, che cominci\u00f2 a utilizzare le sedi vescovili sparse nell'Impero come sedi temporanee del governo. Anche i suoi successori Enrico II, Corrado II ed Enrico III, apparentemente riuscirono a legare i duchi al territorio. Non \u00e8, quindi, una coincidenza se all'epoca la terminologia cambia e si trovano le prime occorrenze del termine \"Regnum Teutonicum\".\nLa lotta per le investiture.\nLa gloria dell'Impero quasi si estinse nella lotta per le investiture, durante la quale il Papa Gregorio VII scomunic\u00f2 Enrico IV (Re nel 1056, Imperatore dal 1084 al 1106). Sebbene fosse stata revocata dopo l'umiliazione di Canossa del 1077, la scomunica ebbe vaste conseguenze. Nel frattempo i duchi tedeschi avevano eletto un secondo Re Rodolfo di Svevia, che Enrico IV pot\u00e9 sconfiggere solo dopo una guerra di tre anni nel 1080. Le radici mitiche dell'Impero erano danneggiate per sempre; il Re tedesco era stato umiliato. Pi\u00f9 importante ancora, la Chiesa diveniva un'entit\u00e0 indipendente sulla scacchiera dell'Impero.\nL'Impero sotto gli Hohenstaufen.\nCorrado III sal\u00ec al trono nel 1138, fu il primo imperatore della dinastia Hohenstaufen (o di Svevia, in quanto gli Hohenstaufen erano duchi di Svevia), il cui periodo coincise con la restaurazione della gloria dell'Impero anche sotto le nuove condizioni del concordato di Worms. Fu Federico Barbarossa, il secondo della dinastia di Svevia (Re nel 1152, Imperatore dal 1155 al 1190) a chiamare per primo \"Sacro\" l'Impero.\nInoltre, sotto il Barbarossa l'idea della romanit\u00e0 dell'Impero torn\u00f2 a crescere. Nel 1158, un'assemblea imperiale svoltasi nelle campagne di Roncaglia, presso Piacenza, e perci\u00f2 detta Dieta di Roncaglia, esplicitamente giustific\u00f2 i diritti imperiali con la opinione di \"quattuor doctores\" del nuovo organismo giuridico della Universit\u00e0 di Bologna, che cita frasi come \"princeps legibus solutus\" (il Principe non \u00e8 soggetto alla legge) tratte dai \"Digesta\" del \"Corpus iuris civilis\". Che i legislatori romani l'avessero creato per un sistema completamente diverso, che non coincideva affatto con la struttura dell'Impero, era considerato del tutto secondario; la corte dell'imperatore aveva la necessit\u00e0 di legittimarsi storicamente.\nAi diritti imperiali ci si era riferiti con il termine generico di \"regalia\" fino alla lotta per le investiture, ma furono enumerati per la prima volta a Roncaglia. Questo elenco includeva strade pubbliche, tariffe, emissione di moneta, raccolta di imposte punitive e la nomina e revoca dei funzionari. Questi diritti furono radicati esplicitamente nella legge romana, come fosse una legge costituzionale; il sistema fu anche connesso alla legge feudale e il cambiamento pi\u00f9 evidente fu il ritiro dei feudi di Enrico il Leone nel 1180, che port\u00f2 alla sua scomunica. Barbarossa, quindi, per un certo tempo, cerc\u00f2 di legare pi\u00f9 strettamente i riottosi duchi tedeschi all'impero come un tutt'uno.\nFu proprio lo scontro con Enrico il Leone, della casata di Welfen, ad essere una delle cause della guerra che in Italia fu nota come guerra civile fra guelfi e ghibellini, i primi, legati al duca di Baviera e al papa, i secondi legati agli Hohenstaufen. La guerra avr\u00e0 ripercussioni per molti anni in Italia e in Germania, portando anche al forte indebolimento dei ducati di Svevia e Baviera\nUn'altra importante novit\u00e0 costituzionale decisa a Roncaglia fu l'instaurazione di una nuova pace (\"Landfrieden\") per tutto l'Impero, un tentativo non solo di abolire le faide private fra i duchi locali, ma anche di legare i subordinati dell'Imperatore a un sistema di giurisdizione e di persecuzione pubblica degli atti criminali, concetto che all'epoca non era universalmente accettato.\nPoich\u00e9, dopo la lotta per le investiture, l'imperatore non poteva pi\u00f9 appoggiarsi alla Chiesa per mantenere il potere, gli Staufen sempre pi\u00f9 concedevano terra a funzionari che Federico sperava fossero pi\u00f9 manovrabili dei duchi locali. Inizialmente utilizzati soprattutto per servizi di guerra, questi avrebbero formato la base per la futura classe dei cavalieri, altro appoggio del potere imperiale.\nUn altro concetto innovativo per il tempo era la fondazione sistematica di nuove citt\u00e0, sia da parte dell'Imperatore sia da parte dei duchi locali. Ci\u00f2 era dovuto all'esplosione della popolazione, ma anche alla necessit\u00e0 di concentrare il potere economico in localit\u00e0 strategiche, mentre fino ad allora le sole citt\u00e0 esistenti erano di antica fondazione romana o le pi\u00f9 vecchie sedi vescovili. Fra le citt\u00e0 fondate nel XII secolo, Friburgo, modello economico per molte altre successive, e Monaco.\nIl successivo regno dell'ultimo degli Staufen, Federico II, fu per molti aspetti differente da quello dei predecessori. Ancora bambino inizialmente regn\u00f2 in Sicilia (\"Regnum Siciliae\"), mentre in Germania Filippo di Svevia e Ottone IV competevano con lui per il titolo di Re dei Romani. Dopo essere stato incoronato imperatore nel 1220, rischi\u00f2 il conflitto con il Papa per aver reclamato il potere su Roma; in modo stupefacente per molti, si impossess\u00f2 di Gerusalemme nella Sesta crociata del 1228, mentre era ancora scomunicato dal Papa.\nMentre riportava in auge l'idea mitica dell'Impero, Federico II comp\u00ec il primo passo nel processo che avrebbe portato alla sua disintegrazione. Da un lato, si concentr\u00f2 sull'instaurare in Sicilia uno Stato di straordinaria modernit\u00e0 per i tempi, con servizi pubblici, finanze e sistema giudiziario. Dall'altro, fu l'Imperatore che concesse i maggiori poteri ai duchi tedeschi, con due \"privilegia\" che non sarebbero stati pi\u00f9 revocati dal potere centrale. Nel 1220, con la \"Confoederatio cum principibus ecclesiasticis\", Federico in sostanza cedeva ai vescovi un certo numero di diritti imperiali (\"regalia\"), fra cui quelli di stabilire tariffe, battere moneta ed erigere fortificazioni. Nel 1232, con lo \"Statutum in favorem principum\" estendeva tali diritti agli altri territori.\nBench\u00e9 molti di questi privilegi esistessero gi\u00e0, non erano elargiti in modo generalizzato e definitivo, onde permettere ai duchi di mantenere l'ordine a nord delle Alpi, mentre Federico voleva concentrarsi sulla sua terra natale, l'Italia. Nel documento del 1232, altra novit\u00e0 importante, i duchi tedeschi vengono chiamati \"Domini terrae\", 'proprietari della terra'.\nIl Grande Interregno.\nDopo la morte di Federico II nel 1250, in Germania gli succedette il figlio Corrado IV, cui si oppose come anti-re Guglielmo II d'Olanda. Scomparsi anche questi due, rispettivamente nel 1254 e nel 1256, segu\u00ec il periodo poi noto come Grande Interregno (1250-1273): furono nominati vari imperatori, nessuno dei quali per\u00f2 riusc\u00ec ad imporre la propria autorit\u00e0 sull'impero. Di conseguenza, i vari signori feudali accrebbero ulteriormente il proprio potere e iniziarono a considerarsi principi indipendenti.\nCambiamenti nella struttura politica dell'impero.\nNel corso del XIII secolo, vi fu un cambiamento radicale nell'amministrazione dei territori e del potere che lasciava progressivamente spazio all'emersione della borghesia a spese del feudalesimo aristocratico che aveva caratterizzato l'ultima parte del medioevo in Germania. L'ascesa delle citt\u00e0 imperiali e l'emergere della classe dei borghesi erosero l'ordine sociale, legale ed economico del feudalesimo.\nIl concetto di \"propriet\u00e0\" inizi\u00f2 a rimpiazzare sempre pi\u00f9 forme pi\u00f9 antiche di giurisdizione per quanto fortemente legate tra loro. Nei territori (non a livello dell'impero) il potere divenne sempre pi\u00f9 legato al possesso della terra: chi possedeva la terra ne aveva anche la giurisdizione, e da questa derivava il potere del singolo rispetto o dentro la comunit\u00e0.\nIn questo periodo, i territori dell'impero si trasformarono gradualmente nei predecessori dei moderni stati, con processi talvolta molto diversi a seconda delle aree e ovviamente si rallent\u00f2 di molto in quei territori fortemente legati alla figura imperiale.\nNel XII secolo sorse inoltre la Lega Anseatica, un'alleanza commerciale e difensiva di diverse gilde mercantili di citt\u00e0 e villaggi dell'impero nell'Europa settentrionale e centrale. Questa domin\u00f2 il commercio marittimo nel Mar Baltico, nel Mare del Nord e nelle libere citt\u00e0 imperiali. Dalla fine del XIV secolo, la potente lega inizi\u00f2 a servirsi anche di proprie forze armate, se necessario. Questo port\u00f2 a una guerra con il regno di Danimarca tra il 1361 ed il 1370. La lega entr\u00f2 in declino dopo il 1450.\nBasso Medioevo.\nI Re-conti.\nNel 1273 fu eletto sovrano Rodolfo d'Asburgo (1273-1291); tuttavia, sia lui sia i suoi successori Adolfo di Nassau (1292-1298) e Alberto d'Asburgo (1298-1308) non furono mai incoronati imperatori, bens\u00ec si fregiarono semplicemente del titolo di \"Re dei romani\".\nNel 1308, Filippo IV di Francia si adoper\u00f2 per l'elezione di suo fratello Carlo di Valois, al fine di portare l'Impero nell'orbita della Francia; tent\u00f2 di comprarsi il sostegno degli principi tedeschi con doni lussuosi, oltre a fare affidamento sul possibile appoggio di papa Clemente V, suo connazionale che aveva spostato la sede papale in Francia. Alla fine, tuttavia, fu eletto Enrico VII di Lussemburgo; questi fu dapprima incoronato re ad Aquisgrana, quindi imperatore a Roma nel 1312, a quasi settant'anni dalla deposizione dell'imperatore precedente: Federico II.\nLa Bolla d'oro.\nLe difficolt\u00e0 riscontrate nell'elezione regale finirono per portare alla formazione di un collegio di principi elettori, che in precedenza avevano invece agito soprattutto in base alla consuetudine. Solo nel 1356, con la Bolla d'oro dell'imperatore Carlo IV di Lussemburgo, fu definitivamente stabilita la procedura giuridica per l'elezione imperiale, poi rimasta invariata fino alla fine dell'Impero. I principi elettori potevano ora battere moneta e trasmettere il proprio titolo per via ereditaria; per eleggere l'imperatore non era pi\u00f9 richiesto un consenso unanime, ma la maggioranza dei voti. furono designati come principi elettori, con l'accordo del papa, tre ecclesiastici: i vescovi di Magonza, Treviri, e Colonia, e quattro laici: il duca di Sassonia, il Conte palatino del reno, il margravio di Brandeburgo e il Re di Boemia. Mostrando come il centro del potere si stava progressivamente spostando verso le zone pi\u00f9 periferiche dell'impero.\nNel 1355, sotto l'imperatore Carlo IV, Praga divenne capitale del Sacro Romano Impero e Rodolfo II riport\u00f2 la capitale a Praga nel 1583; durante questo periodo la Boemia conobbe un periodo di grande splendore artistico ed economico.\nLa riforma imperiale.\nAgli inizi del XV secolo, la \"costituzione\" del Sacro Romano Impero non era ancora del tutto delineata: bench\u00e9 ne fossero state definite alcune istituzioni e procedure, l'interazione tra l'imperatore, gli elettori e gli altri duchi dipendeva in larga parte dalla personalit\u00e0 dei vari sovrani. Sigismondo di Lussemburgo (1433-1437) e Federico III d'Asburgo (1452-1493) si concentrarono soprattutto sui propri domini personali, periferici rispetto alle terre centrali e \"germaniche\" dell'impero. I duchi iniziarono a rivaleggiare tra di loro e questi conflitti alle volte evolvevano in scontri locali.\nL'impero risent\u00ec anche della crisi che in quel momento affliggeva la Chiesa: difatti quest'ultima fu lacerata da un Grande scisma tra papi e antipapi, durato per quasi quarant'anni e sanato infine dal concilio di Costanza (1418). L'idea medievale dei due poteri universali, Papato e Impero, alla guida dell'Occidente cristiano riunito entro una sola entit\u00e0 politica, iniziava a rivelarsi inattuale. Pertanto nel '400 si inizi\u00f2 a discutere dell'eventualit\u00e0 di una riforma dell'organismo imperiale.\nNel 1495, l'imperatore Massimiliano I convoc\u00f2 una dieta a Worms. Qui, il re ed i duchi convennero su quattro punti ed emanarono la Riforma imperiale \"(Reichsreform)\", una raccolta di testi legali tendente a dare qualche struttura all'Impero in via di disgregazione. Tra le altre cose furono istituiti i \"Circoli Imperiali\" (\"Reichskreisstandschaft\") ed il \"Tribunale della Camera imperiale\".\nNel 1512 l'Impero prese il nome di \"Heiliges R\u00f6misches Reich Deutscher Nation\", \"Sacro Romano Impero della nazione germanica\".\nIl Rinascimento e la Riforma.\nLa riforma dell'impero.\nSotto il regno degli imperatori asburgici Federico III, Massimiliano I e Carlo V, vi fu il primo vero rinascimento delle istituzioni imperiali. La funzione dell'imperatore venne strettamente legata alla nuova organizzazione dell'Impero. Massimiliano I fu nello specifico il primo grande riformatore del Sacro Romano Impero nel 1495: egli provvide per la prima volta l'istituzione di una tassa generale, di una moneta comune (\"Gemeiner Pfennig\") e, almeno nelle intenzioni, una \"pace perpetua\" (\"Ewiger Landfrieden\"). Queste riforme non riuscirono tuttavia ad imporsi completamente perch\u00e9 delle istituzioni che ne erano nate, sopravvissero solo i Circoli imperiali ed il \"Reichskammergericht\". Tuttavia si ottenne un sistema di leggi e regolamenti pi\u00f9 preciso e una struttura istituzionale di concezione moderna. La collaborazione tra l'imperatore e gli Stati imperiali cos\u00ec definiti giocher\u00e0 successivamente un ruolo determinante nella politica dell'Impero.\nNel 1532, ad esempio, venne istituita la \"Constitutio Criminalis Carolina\" che forn\u00ec per la prima volta un quadro penale di riferimento valido per tutto l'impero, di cui da tempo le istituzioni giudiziarie avevano richiesto la necessit\u00e0.\nLa riforma protestante e Carlo V.\nQuando Martin Lutero avvi\u00f2 la Riforma protestante, molti duchi locali videro l'opportunit\u00e0 di sfruttare la riforma protestante per opporsi pubblicamente alla figura dell'Imperatore. \nL'editto di Worms del 1521 band\u00ec Lutero e le sue tesi dall'impero, schierando chiaramente la posizione dell'imperatore a favore della chiesa cattolica in Germania (di cui egli era \"fidei defensor\") e non concedeva alcuna possibilit\u00e0 di attuare una politica favorevole alla riforma protestante. La dieta imperiale, per contro, essendo composta anche da quei principi che si sono dichiarati aderenti al protestantesimo, giunse invece a dei compromessi, ma dai contorni imprecisi ed ambigui che portarono all'insorgere di controversie legali. La dieta che si tenne a Norimberga nel 1524 dichiar\u00f2 ad esempio che tutti avrebbero dovuto seguire le norme espresse nell'Editto di Worms \"per quanto possibile\".\nQuesta situazione non si dimostr\u00f2 soddisfacente per nessuna delle parti in causa: i protestanti vivevano nel timore di una costante guerra di religione, mentre i cattolici ed in particolare l'imperatore Carlo V erano ansiosi di ricondurre tutti sotto l'ala della chiesa cattolica. L'imperatore, dal canto suo, almeno inizialmente, sembr\u00f2 non prendere in considerazione seriamente il caso di Lutero n\u00e9 percep\u00ec il significato che la riforma protestante stava prendendo in Germania e di conseguenza non volle accettare alcun compromesso, ricordandosi di essere il garante della \"vera chiesa\".\nA complicare la situazione, il periodo venne segnato da due eventi bellici di notevole importanza. Innanzitutto tra il 1524 ed il 1526 impervers\u00f2 la rivolta contadina nella Germania meridionale: nel bel mezzo della paventata guerra di religione esplosero le rabbie dei contadini i quali rivendicavano ad esempio l'abolizione delle \"corv\u00e9e\". Lutero colse l'occasione per riappacificarsi con l'autorit\u00e0 esortando i contadini a sottomettersi all'imperatore, ma senza ad ogni modo che Carlo V si dimostrasse pi\u00f9 accondiscendente nei confronti dei protestanti. Il secondo evento, che ebbe rilevanza oltre che a livello religioso anche a livello politico fu l'invasione ottomana dell'Austria. Solimano il Magnifico, sultano ottomano, una volta conquistato l'Oriente, si pose come obbiettivo la conquista dell'Europa. Attacc\u00f2 l'Ungheria e vinse la battaglia di Moh\u00e1cs nel 1526 ed a quel punto si apr\u00ec la strada verso Vienna che venne assediata nel 1529, non riuscendo ad ogni modo ad espugnare la capitale delle terre asburgiche. Carlo V continu\u00f2 a combattere tenacemente gli ottomani per preservare i confini dell'impero, fatto reso ancora pi\u00f9 complesso dal fatto che la Francia di Francia si era alleata in supporto ai turchi. Gli Asburgo per contro iniziarono i loro contatti coi Safavidi, dinastia sciita che regner\u00e0 in seguito sulla Persia, con l'intento di contrastare i turchi sunniti, loro comuni nemici. \nL'apice di questo contrasto fu la creazione, nel 1531, della Lega di Smalcalda, un'alleanza militare volta a consolidare il fronte anti-imperiale e a renderlo effettivo sul piano militare. Dopo molte esitazioni, Carlo V, nell'estate del 1546, impose il bando imperiale ai capi della lega evangelica di Smalcalda ed inizi\u00f2 cos\u00ec una vera e propria guerra di religione interna all'impero. Questa disputa pass\u00f2 alla storia come la guerra di Smalcalda e perdur\u00f2 per due anni tra il 1547 ed il 1548. Dopo la vittoria dell'imperatore, i principi protestanti dovettero superare il cosiddetto Interim di Augusta della dieta omonima del 1548.\nA complicare la gi\u00e0 tesa situazione religiosa, si poneva anche la figura di Carlo V che intendeva nella sua \"monarchia universalis\" comprendere non solo il Sacro Romano Impero, ma anche i suoi domini della Spagna, le terre della monarchia asburgica e tutti i territori coloniali.\nIl trattato di Passau del 1552 con l'imperatore fu uno dei primi passi verso un tentativo di pacificazione permanente all'interno dell'impero, il quale port\u00f2 infine alla pace di Augusta del 1555. Ci\u00f2 che port\u00f2 ad una risoluzione quasi \"naturale\" del conflitto tra i principi protestanti e l'imperatore cattolico fu ancora una volta la natura federale dell'impero che, a differenza della vicina Francia (dove le guerre di religione avevano assunto i connotati di una vera e propria guerra civile), non era centralizzato, ma decentrato presso i singoli principi che lo componevano. Si giunse cos\u00ec al compromesso del \"cuius regio, eius religio\" dove da un lato l'imperatore rinunciava all'idea di inquadrare tutti gli stati sotto l'unica religione cattolica, ma di lasciare che ogni principe responsabile di uno stato scegliesse la confessione religiosa pi\u00f9 confacente alle sue esigenze e che lasciasse la libert\u00e0 al suo popolo di seguire le sue scelte o di trasferirsi altrove.\nDopo un secolo di contrasti, il conflitto tra i duchi e l'impero, fra l'altro, port\u00f2 alla guerra dei trent'anni (1618-1648), devastando gran parte dell'Europa.\nLa guerra dei trent'anni.\nDalla met\u00e0 del secolo sino agli anni '80 del Cinquecento, non vi furono grandi conflitti armati che coinvolsero il Sacro Romano Impero. La pace religiosa ebbe un effetto stabilizzante sulle istituzioni imperiali, ma nel contempo consent\u00ec la cosiddetta \"confessionalizzazione\", ovvero il consolidamento degli stati imperiali in cattolici, protestanti e calvinisti. Questo cre\u00f2 per\u00f2 dei problemi costituzionali, in particolare sulla figura dell'imperatore che non poteva pi\u00f9 cos\u00ec definirsi \"garante della chiesa cattolica\" in quanto chiamato a rappresentare tutto l'impero (compresi dunque i principi protestanti), pur essendo il sovrano un tenace cattolico. A complicare le cose, dall'inizio del XVII secolo, i principi protestanti dell'impero si rifiutarono di riconoscere l'autorit\u00e0 del Consiglio aulico imperiale dal momento che i suoi membri, nominati dall'imperatore, erano ovviamente scelti tutti tra rappresentanti cattolici. Ne consegu\u00ec che anche i collegi dei principi elettorali si divisero in base alla loro confessione religiosa.\nIl sistema imperiale si trov\u00f2 sempre pi\u00f9 bloccato in s\u00e9 stesso e si pensava che a breve la pace non potesse essere pi\u00f9 garantita. Il 14 maggio 1608, sei principi protestanti fondarono l'Unione protestante. Altri principi e citt\u00e0 imperiali in seguito si unirono all'unione, ma stati importanti come la Sassonia elettorale e i principi della Germania settentrionale ne rimasero alla larga. In risposta all'Unione, i principi e le citt\u00e0 cattolici fondarono la Lega cattolica il 10 luglio 1609. La lega voleva mantenere il precedente sistema imperiale e preservare il predominio del cattolicesimo nell'impero, mentre i principi protestanti volevano vedere garantiti i loro diritti.\nLa defenestrazione di Praga fu l'evento scatenante di un grande conflitto che divenne noto come guerra dei trent'anni, nella quale l'imperatore ottenne inizialmente grandi successi militari e cerc\u00f2 anche di sfruttarli per la prendere potere sulla gestione dell'impero nel suo complesso. Nel 1621, l'imperatore Ferdinando II fece dell'ostracismo nei confronti dell'elettore del Palatinato e del re di Boemia Federico V e trasfer\u00ec la dignit\u00e0 elettorale a Massimiliano I Emanuele di Baviera. Ferdinando era stato precedentemente eletto imperatore da tutti, compresi i protestanti, elettori il 19 agosto 1619, nonostante l'inizio della guerra.\nL'Editto di Restituzione del 6 marzo 1629 richiese l'attuazione dei principi della pace di Augusta secondo una chiave d'interpretazione cattolica. Di conseguenza, venne imposto ai principi protestanti che avevano secolarizzato i monasteri, le chiese e le diocesi cattoliche nei loro territori di venire restituiti ai cattolici. Oltre alla ricattolicizzazione di vaste aree protestanti, ci\u00f2 avrebbe significato un significativo rafforzamento della posizione del potere imperiale nella gestione dell'impero.\nGli elettori costrinsero l'imperatore a rivedere l'editto dietro pena dello scoppio di un nuovo conflitto, cosa che l'imperatore si rifiut\u00f2 categoricamente di fare. Nel 1630, ad ogni modo, la Svezia (che aveva accettato il protestantesimo) scese in campo a fianco dei principi protestanti del Sacro Romano Impero. Dopo che le truppe imperiali furono sconfitte dalla Svezia per diversi anni, l'imperatore riusc\u00ec infine a vincere un nuovo scontro a N\u00f6rdlingen nel 1634. Nella successiva pace di Praga tra l'imperatore e la Sassonia elettorale nel 1635, impose per\u00f2 Ferdinando la sospensione per quarant'anni dell'Editto di Restituzione emesso nel 1627.\nLa Francia, che pure era una potenza cattolica in Europa, scelse di entrare nel conflitto per impedire l'eccessiva presa di potere da parte degli Asburgo in Germania, e gli equilibri si spostarono nuovamente a favore dei principi protestanti. Quella che inizialmente era una guerra confessionale interna all'impero, si era trasformata in una lotta per l'egemonia in Europa. La guerra and\u00f2 avanti negli anni perch\u00e9 i problemi religiosi e costituzionali, almeno provvisoriamente risolti nella pace di Praga, passarono in secondo piano.\nDopo la pace di Vestfalia.\nLa reale fine dell'Impero sopraggiunse in passi successivi. Dopo la pace di Vestfalia del 1648, che assegn\u00f2 ai territori una sovranit\u00e0 virtualmente completa, consentendo a essi di stringere alleanze indipendenti con altri stati, l'Impero divenne non pi\u00f9 di una semplice aggregazione di stati indipendenti.\nL'impero, ormai divenuto solo un concetto giuridico, era composto da trecento stati sovrani, aventi diritto di seggio e di voto alla Dieta permanente a Ratisbona (1667), dove i deputati dei principi tedeschi deliberavano sugli affari tedeschi o di rilievo internazionale per l'impero, e da circa 1.500 signorie di fatto sovrane, ma prive di riconoscimento internazionale.\nLa loro sovranit\u00e0 veniva esercitata non solo con il governo indipendente dei propri stati con l'organizzazione di una propria amministrazione, un esercito, il diritto di legiferare o di coniare monete proprie, ma anche nei rapporti internazionali con l'invio di proprie rappresentanze presso le altre corti, nel tessere rapporti diplomatici nello stipulare accordi commerciali o militari. L'unica condizione che continuava a legare gli stati tedeschi all'impero era la libert\u00e0 di stipulare alleanze che, comunque, non fossero di danno all'impero medesimo. Cos\u00ec si arriv\u00f2 al paradosso che potevano essere fatte alleanze militari contro l'imperatore (quale titolare degli stati Asburgici, e quindi paragonato a ogni altro sovrano), ma non contro gli interessi dell'impero, per il quale si poteva perdere il proprio Stato, come feudo imperiale, con l'accusa di \"fellon\u00eca\", come fu nel caso di alcuni feudi imperiali italiani (ducato di Mantova e ducato della Mirandola nel 1708).\nLa concezione giuridica medievale dell'imperatore come una figura giuridica di \"primus inter pares\" rispetto agli altri sovrani, garante della difesa della \"Res publica christiana\" e di amministratore di pace e giustizia era andata ormai perduta. Questa visione ideale si scontrava con la realt\u00e0 politica europea: i sovrani dei grandi regni nazionali, bench\u00e9 completamente affrancati dall'autorit\u00e0 imperiale, continuarono a mantenere una certa soggezione formale e giuridica, in qualit\u00e0 di titolari di numerosi feudi dell'impero. Molti sovrani di regni limitrofi all'impero avevano notevoli ingerenze negli affari tedeschi, grazie all'unione personale con alcuni feudi imperiali che permettevano loro di avere anche diritto di voto alla Dieta (Francia, Danimarca, Gran Bretagna, Prussia, Polonia, Svezia).\nLe minacce all'Impero portate avanti da Luigi XIV e dall'Impero Ottomano spinsero l'imperatore Leopoldo I alla creazione della Nuova Costituzione di difesa dell'Impero del 1681, che si sostitu\u00ec alla vecchia del 1521. Gli Stati tedeschi, ripartiti nei dieci circoli imperiali, erano distinti in:\nFuori dai circoli, e prive di voto alla Dieta, erano oltre un migliaio di piccole signorie equestri ripartite in circoli equestri (Reno, Franconia, Svevia), a loro volta suddivisi in quattordici cantoni nobiliari, oltre al distretto dell'Alsazia. Tale situazione rimase pressoch\u00e9 immutata fino alla rivoluzione francese.\nOgni circolo doveva provvedere al reclutamento e mantenimento di un contingente. Fu imposto che ogni principe avesse il diritto di imporre il contributo dei sudditi alla difesa e fu creata una tassa di circolo per il mantenimento delle truppe, non pi\u00f9 una tassa generale che, data l'eterogeneit\u00e0 dell'Impero, aveva avuto sempre una scarsa efficacia. Si giunse cos\u00ec alla creazione di un esercito permanente di circa uomini. Nonostante la sua volont\u00e0 unitaria, questa riforma rafforz\u00f2 pi\u00f9 i grandi stati tedeschi (inclusa l'Austria) che non l'Impero, i quali furono cos\u00ec liberi di approntare difese ed eserciti che rafforzarono il loro potere assoluto sul loro territorio e nell'Impero.\nL'Impero nel XVIII secolo.\nNel corso del XVIII secolo la politica francese continua a perseguire un atteggiamento aggressivo nei confronti dell'impero. Luigi XIV di Francia si pose in diretto antagonismo con gli Asburgo che continuavano a detenere il titolo imperiale, di fatto divenuto ereditario per la loro famiglia. Le lunghe guerre che furono combattute nella seconda met\u00e0 del XVII secolo e nella prima met\u00e0 del XVIII, portarono a una progressiva erosione dei territori occidentali imperiali a favore della Francia. Inoltre, sempre con l'intenzione di indebolire la monarchia asburgica, la diplomazia francese, fomentava continue alleanze contro gli stati asburgici dell'imperatore come nel caso degli Elettori di Colonia, Treviri e della Baviera. Tale movimento centrifugo degli stati tedeschi favor\u00ec la rapida ascesa degli Hohenzollern che da elettori del Brandeburgo nell'arco di cinquanta anni assurgeranno come re di Prussia a governare una nuova potenza europea in grado di competere con gli Asburgo.\nAssunto il titolo reale (1701), la Prussia non perse occasione per strappare potere e territori all'Austria degli imperatori Asburgo, facendosi fautrice delle esigenze degli stati tedeschi di fede protestante (ruolo sottratto alla Sassonia, i cui sovrani nel frattempo erano divenuti cattolici per ascendere sul trono polacco). In questa lotta cercarono di inserirsi, come poli alternativi, gli elettorati di Baviera, il cui duca si impossess\u00f2 per breve tempo del titolo imperiale e della Sassonia che, di fronte alla politica aggressiva prussiana, divenne fedele alleata dell'imperatore. Nonostante la grave crisi politica che attravers\u00f2 l'Austria con l'estinzione degli Asburgo, grazie alla politica dell'ultima erede di Carlo VI di Asburgo, Maria Teresa, arciduchessa d'Austria, la corona imperiale ritorn\u00f2 in seno alla famiglia del suo sposo Francesco di Lorena, eletto cos\u00ec nuovo imperatore. Il titolo rimase ai suoi eredi fino alla fine dell'impero.\nIl dualismo Austria-Prussia.\nDal 1740, i due maggiori complessi territoriali dell'Impero (i possedimenti ereditari degli Asburgo ed il Brandeburgo-Prussia) si separarono sempre pi\u00f9 rispetto all'Impero. Dopo la sua vittoria sui turchi, l'Austria aveva acquisito ampi territori al di fuori dei confini dell'impero, fatto che spinse automaticamente il centro della politica asburgica verso sud-est dal regno di Leopoldo I in poi. Lo stesso si poteva dire anche per il Brandeburgo-Prussia dal momento che gran parte del proprio territorio era posto al di fuori dei confini dell'impero.\nQuello che cambi\u00f2 nel corso del XVIII secolo nel Sacro Romano Impero, ad ogni modo, fu il modo di pensare: se sino alla guerra dei trent'anni era prevalentemente il prestigio a guidare i principi dell'impero, ora era la potenza militare ed economica a farla da padrone ed \u00e8 ovvio che in questo clima rinnovato gli stati pi\u00f9 piccoli si trovassero a fare le spese di quelli pi\u00f9 grandi. L'Austria e la Prussia non sono quindi pi\u00f9 intesi come parte costituente dell'impero anche perch\u00e9 sono divenute a tutti gli effetti delle nazioni con pieni poteri: l'Austria ha il pieno controllo dei territori da poco conquistati e non vuole che l'impero abbia una qualche forma di ingerenza su di essi. Inoltre essa ha saldamente il controllo delle istituzioni imperiali sulle quali continua ad esercitare la propria funzione sovrastatale. In Prussia, per contro, le istituzioni imperiali non hanno quasi nessun valore e anche tutte le decisioni prese dall'imperatore sugli stati che componevano l'impero nel Settecento, rimasero inascoltate e inapplicate in Prussia. L'imperatore tollerava di fatti questa situazione sapendo di non poter fare nulla in Prussia e tutto ci\u00f2 contribu\u00ec inevitabilmente ad una alienazione dello stato imperiale rispetto alle principali potenze dell'epoca.\nAd ogni modo, se sul piano legislativo la rivalit\u00e0 tra Austria e Prussia venne giocata su una quasi totale indifferenza, essa diede invece origine a una serie di conflitti. La Prussia vinse le due guerre della Slesia e ottenne l'omonima regione, mentre la guerra di successione austriaca si concluse a favore dell'Austria. La Francia dimostr\u00f2 di essere ormai fuori dai giochi politici quando appoggi\u00f2 l'effimera elezione di Carlo VII della famiglia bavarese dei Wittelsbach, alla morte del quale tornarono comunque sul trono gli Asburgo.\nQuesti conflitti, assieme alla Guerra dei Sette anni, si dimostrarono disastrosi per le sorti future dell'Impero. Avviliti dall'alleanza di molti stati imperiali con la Prussia e dall'elezione per la prima volta dopo secoli di un imperatore che non fosse asburgico, gli Asburgo scommisero ancor pi\u00f9 di prima su una politica incentrata sull'Austria e sul possesso dei loro domini personali. Le istituzioni dell'Impero divennero cos\u00ec del tutto secondarie nella politica di potere e anche quando personaggi come l'illuminato Giuseppe II cercarono di proporre delle riforme che avessero carattere universale nell'impero, queste o genericamente non vennero ascoltate oppure incontrarono perlopi\u00f9 l'opposizione di molti.\nLo stesso Giuseppe II ag\u00ec in modo infelice e spesso brusco nei confronti dell'impero e delle sue istituzioni: la politica del sovrano asburgico, incentrata perlopi\u00f9 sull'Austria durante la Guerra di successione bavarese del 1778 e del 1779, e la soluzione finale della pace di Teschen lanciata su iniziativa di potenze straniere come la Russia, si rivelarono aggiuntivi disastri per l'Impero. Quando la linea bavarese dei Wittelsbach si estinse nel 1777, Giuseppe II vide la possibilit\u00e0 di incorporare la Baviera nei territori degli Asburgo e rafforzare cos\u00ec il suo potere personale e fu sotto la sua massiccia pressione che l'erede della linea palatina dei Wittelsbach, il principe elettore Carlo Teodoro, acconsent\u00ec alla firma di un trattato che cedeva parte della Baviera all'Austria. Questo fatto, legittimo o meno, fece si che Giuseppe II si arrogasse di fatti come imperatore un territorio componente l'impero. Federico II di Prussia si oppose a ci\u00f2, ponendosi come nuovo protettore dell'integrit\u00e0 del Sacro Romano Impero ed esercitando di fatti il ruolo di \"contro-imperatore\", e le truppe prussiane e sassoni marciarono insieme sulla Boemia per costringere l'imperatore a recedere dai suoi intenti.\nCon la firma del trattato di Teschen del 13 maggio 1779, preparato dalla Russia, l'Austria ricevette alla fine l'Innviertel, una minuscola regione a sud-est del fiume Inn che le era stata promessa, ma l'imperatore risult\u00f2 alla fine perdente. Per la seconda volta dal 1648, un problema interno in Germania venne risolto con l'ingerenza di potenze esterne. Non era pi\u00f9 l'imperatore a mostrarsi come il vero pacificatore dell'Impero, ma la Russia che, insieme al suo ruolo di garante della pace di Teschen, era stata garante anche dei trattati di Vestfalia ed era cos\u00ec diventata una delle protettrici della costituzione dell'Impero. L'Impero si stava smontando a pezzi, ed era ormai ovvio che il ruolo di Federico II come protettore dell'impero era poco credibile, dal momento che tutti sapevano che l'intenzione della Prussia era quella di indebolire la figura dell'imperatore e ristrutturarla sotto la propria direzione.\nIl crollo dell'impero.\nLe guerre di coalizione.\nDi fronte allo scoppio della Rivoluzione Francese, le principali potenze dell'area tedesca (Austria e Prussia) si allearono insieme in quella che divenne la prima coalizione antifrancese; quest'alleanza non aveva per\u00f2 lo scopo di proteggere i diritti dell'Impero, ma piuttosto sperava di estenderne la sfera di influenza, assicurandosi ovviamente che l'alleato non ottenesse la vittoria da solo di modo da arrogarsi dei privilegi a conflitto terminato. Volendo assolutamente ampliare il territorio austriaco (se necessario anche a scapito degli altri membri dell'Impero) l'imperatore Francesco II venne eletto frettolosamente e all'unanimit\u00e0 il 5 luglio 1792 senza aver prima gettato delle basi d'alleanza, ma semplicemente rispettando la convenzione di mettere un Asburgo sul trono imperiale, convenzione che durava ormai da quasi quattrocento anni. La Prussia, che dal canto suo avrebbe potuto concorrere tranquillamente al trono imperiale, fece da subito presente che, per compensare gli enormi costi bellici atti a sostenere la lotta contro le truppe rivoluzionarie francesi, l'impero avrebbe dovuto comunque annettere definitivamente i principati ecclesiastici che in esso si trovavano, incamerandone i beni.\nDelusa comunque dalla conduzione della guerra da parte dell'Austria e probabilmente alla ricerca di un modo per schiacciare l'alleata-avversaria (anche dopo lo smacco ricevuto dall'ennesima spartizione della Polonia che favor\u00ec perlopi\u00f9 l'Austria), la Prussia firm\u00f2 nel 1795 una pace separata con la Francia, la Pace di Basilea, seguita l'anno dopo da Baden e W\u00fcrttemberg. Gli accordi cos\u00ec sottoscritti prevedevano l'abbandono dei possedimenti posti sulla riva sinistra del fiume Reno che sarebbero passati alla Francia, risarcendo gli ex sovrani dei territori ceduti con compensazioni derivate dai principati ecclesiastici incamerati.\nPrivata di buona parte del proprio sostegno, nel 1797 l'Austria si trov\u00f2 costretta a firmare il Trattato di Campoformio, cedendo alla Francia vari possedimenti di rilievo come i Paesi Bassi austriaci e il granducato di Toscana pur di ottenere la pacificazione, e ricevendone in cambio il mantenimento dell'integrit\u00e0 dei territori posti sulla riva destra del Reno. Con queste azioni, pur pensando all'integrit\u00e0 dei propri possedimenti dinastici, gli storici sono concordi che Francesco II commise due gravi errori che comprometteranno il futuro stesso dell'impero: in primo luogo la cessione alla Francia di alcuni possedimenti ex imperiali le garant\u00ec in seguito un diritto di intervento futuro (che si esplicher\u00e0 anche nella Confederazione del Reno e nelle guerre napoleoniche); ci\u00f2 che \u00e8 ancora pi\u00f9 importante \u00e8 che Francesco II, come sovrano sovranazionale, avrebbe dovuto garantire l'integrit\u00e0 dell'Impero nella sua totalit\u00e0, cosa che di fatti egli non fece per salvaguardare i possedimenti della corona austriaca.\nIl crollo delle istituzioni.\nNel marzo del 1798, la necessit\u00e0 della secolarizzazione dei principati ecclesiastici dell'Impero era ormai divenuta una necessit\u00e0 non pi\u00f9 rimandabile. Mentre ancora si discuteva su quale dovesse essere la formula migliore da attuare con la Francia rivoluzionaria, scoppi\u00f2 la guerra della seconda coalizione antifrancese. Il Trattato di Lun\u00e9ville, firmato nel 1801, pose fine di fatto alla guerra ma, seppur approvato dalla dieta imperiale, non definiva chiaramente il tema dei risarcimenti che erano stati invece conclusi \"privatamente\" da Prussia e Austria con paci separate e che pertanto, dal momento che esse erano ricadute sui territori imperiali, necessitavano di essere ratificate dalla dieta dell'Impero.\nLa risoluzione presa nel 1803 fu quella della secolarizzazione dei principati ecclesiastici, ma ci\u00f2 ebbe delle implicazioni importanti anche nella gestione dell'impero, dal momento ad esempio che la maggioranza dei principi cattolici ora si trovava in minoranza rispetto a quelli protestanti, e inoltre due dei tre principati ecclesiastici erano anche elettori imperiali. In tutto scomparvero 110 territori di piccola e media grandezza e persone cambiarono sovrano.\nQuesta nuova organizzazione territoriale dell'Impero ebbe un notevole impatto sul panorama politico della Germania ed europeo. Indubbiamente questo semplific\u00f2 di molto la composizione statale dell'impero, ma non sempre fu equo: per esempio, il margravio del Baden ricevette nove volte pi\u00f9 sudditi rispetto a quelli perduti durante la cessione dei territori sulla sponda sinistra del Reno e sette volte in pi\u00f9 di territorio. Con il \"rimpasto\" dell'impero, la Francia comprese di poter esercitare ora anche una certa influenza sull'impero con la creazione di stati satelliti abbastanza grandi da creare difficolt\u00e0 all'imperatore e da condizionarne le future elezioni ma nel contempo sufficientemente piccoli da non minacciare la posizione della Francia.\nGli stati ecclesiastici nell'impero cessarono ufficialmente di esistere , non solo per necessit\u00e0 delle potenze sconfitte, ma anche per le posizioni sostanzialmente anticlericali della Francia. Lo spirito dell\"Aufkl\u00e4rung\" e l'assolutismo che aveva regnato nell'impero fino a tutto il XVIII secolo furono tra i fattori che contribuirono a rendere obsoleta l'istituzione ecclesiastica all'interno dell'impero ed a sviluppare le mire espansionistiche dei suoi principi.\nIl ruolo di Napoleone.\nIl 2 dicembre 1804 il Primo Console di Francia e presidente della repubblica italiana Napoleone Bonaparte fu incoronato imperatore dei Francesi. Subito Francesco II del Sacro Romano Impero provvide al riconoscimento di tale titolo e, in cambio, si vide riconosciuto quello di Imperatore d'Austria. L'incoronazione di Napoleone, che rafforz\u00f2 il suo potere in Francia e all'estero, mostr\u00f2 chiaramente all'Europa dell'epoca anche il suo desiderio di diventare l'erede di Carlo Magno e legittimare cos\u00ec la sua azione sul Sacro Romano Impero, facendo riferimento al periodo di massima grandezza dell'impero, quello medievale. Per questo motivo nel settembre del 1804 visit\u00f2 la cattedrale di Aix-la-Chapelle e la tomba di Carlo Magno. L'azione di Francesco II ebbe per\u00f2 delle implicazioni anche relative al suo rapporto col resto dell'impero, dal momento che egli aveva dato il proprio consenso al riconoscimento senza aver sentito il parere n\u00e9 della dieta imperiale n\u00e9 degli altri stati che componevano il Sacro Romano Impero.\nLa primavera dell'anno successivo, a Milano, in conformit\u00e0 con il nuovo assetto monarchico francese, Napoleone Bonaparte si fece incoronare re d'Italia: questo provoc\u00f2 attriti con il Sacro Romano Impero, che almeno formalmente comprendeva pure il Regno d'Italia, e la situazione si risolse con la guerra. Nel primo anniversario dell'incoronazione imperiale la terza coalizione venne sconfitta presso Austerlitz. La Pace di Presburgo dello stesso dicembre ridimension\u00f2 l'impero austriaco, e mise sotto influenza francese buona parte del Sacro Romano Impero: Napoleone impose infatti che la Baviera, il W\u00fcrttemberg ed il Baden (che si erano schierati con lui), fossero elevati al rango di regno (trovandosi cos\u00ec alla pari di Prussia e Austria) e che venisse costituita la Confederazione del Reno, una confederazione di stati che sostanzialmente si erano dichiarati favorevoli alla Francia. Ancora una volta ne venne intaccata la struttura dell'Impero poich\u00e9, acquisendo la loro piena sovranit\u00e0, questi regni se ne sentirono sempre pi\u00f9 distaccati. Napoleone sottolineava questo fatto al suo ministro degli esteri Talleyrand: \"Quando avr\u00f2 sistemato la parte della Germania che mi interessa, non ci sar\u00e0 pi\u00f9 nessuna dieta a Ratisbona, poich\u00e9 Ratisbona sar\u00e0 della Baviera; non ci sar\u00e0 quindi pi\u00f9 nemmeno un impero germanico, e l\u00ec allora ci fermeremo\". A peggiorare le cose, l'elettore di Magonza e cancelliere imperiale Karl Theodor von Dalberg (che era favorevole al Bonaparte) cre\u00f2 suo coadiutore il gran cappellano dell'Impero francese, il cardinale Joseph Fesch, zio di Napoleone; in caso di morte o dimissioni di Dalberg, lo zio dell'imperatore francese sarebbe quindi diventato cancelliere dell'Impero.\nL'abdicazione di Francesco II.\nDi fronte a tutti questi fatti insieme, il ministro degli esteri austriaco Johann Philipp von Stadion propose due soluzioni possibili: la scomparsa dell'impero o la sua revisione sotto il dominio francese. Francesco II comprese che, se non avesse rinunciato alla corona imperiale, sarebbe stata comunque la guerra, e la Francia avrebbe comunque dissolto l'impero e in pi\u00f9 ne avrebbe fatto uno stato federale sottoposto alla totale influenza napoleonica. Accettando il fatto compiuto e di fronte alla minaccia di un'ulteriore possibile invasione francese, Francesco II si trov\u00f2 costretto a sciogliere l'impero nel 1806, rinunciando per sempre al titolo di Imperatore dei Romani, di fatto un titolo onorifico tramandato internamente alla casa degli Asburgo d'Austria, accontentandosi del pi\u00f9 modesto titolo di Imperatore d'Austria con il nome di Francesco I.\nNel suo atto di abdicazione, l'imperatore indic\u00f2 di non essere pi\u00f9 in grado di adempiere ai suoi doveri come capo dell'Impero e dichiar\u00f2: \"Con la presente dichiariamo quindi che consideriamo sciolti i vincoli che, fino ad ora, ci hanno tenuti insieme al corpo dell'Impero germanico, che consideriamo estinto dalla formazione della Confederazione del Reno e con esso l'ufficio e la dignit\u00e0 di sovrano dell'impero; e per questo ci consideriamo liberi da tutti i nostri doveri verso questo impero\". Oltre a deporre la corona, Francesco II provvide personalmente a dissolvere completamente il Sacro Impero senza il consenso della Dieta dell'Impero, proclamando: \"Liberiamo nello stesso tempo gli elettori, principi, stati, e tutti i membri dell'Impero, come pure i membri dei tribunali supremi e gli altri ufficiali dell'Impero, da tutti i doveri per i quali erano legati a Noi, come capo giuridico dell'Impero e dalla costituzione\". Cos\u00ec facendo egli sciolse dal loro legame con l'impero anche tutti i territori imperiali sotto il proprio diretto controllo, sottomettendoli di fatti al neonato impero austriaco. Anche se lo scioglimento dell'Impero non ebbe alcun carattere legale, non vi era ormai pi\u00f9 la volont\u00e0 o la possibilit\u00e0 di preservarlo.\nA differenza di quanto si possa pensare, non vi fu grande interesse per la scomparsa del Sacro Romano Impero, il che dimostra come esso fosse un'istituzione ormai ai ferri corti e come le sue istituzioni fossero ormai antiquate e non pi\u00f9 funzionali. Il giorno dopo l'abdicazione, Goethe scriveva nel suo diario che una discussione tra il suo cocchiere ed il suo cameriere gli suscitava pi\u00f9 passione della notizia della scomparsa dell'Impero.\nDal canto suo, la Santa Sede rifiut\u00f2 di considerare valida l'abdicazione di Francesco II perch\u00e9 avvenuta senza consenso papale. Ma dopo la morte di Francesco, avvenuta nel 1834, fu sollevata la questione di come si dovessero mutare le orazioni per l'imperatore Romano contenute nel Messale per il Venerd\u00ec e Sabato santo. Due decreti della Sacra Congregazione dei Riti (n. 2800 del 31 agosto 1839 e n. 3103 del 27 settembre 1860) ordinarono di lasciare intatte le preghiere, ma di aggiungere una rubrica che dichiarasse che erano ormai da omettere del tutto.\nIl congresso di Vienna e la proposta di ritorno all'impero.\nDopo il Congresso di Vienna del 1815, gli stati tedeschi si unirono all'interno della Confederazione Germanica. In precedenza, nel novembre del 1814, un gruppo di ventinove governanti di piccoli e medi stati propose all'assemblea di costituire nuovamente uno stato federale in Germania e di reintrodurvi la dignit\u00e0 imperiale. Ci\u00f2 non era visto come un'espressione di patriottismo tedesco, ma piuttosto come il timore che i nuovi re tedeschi nati con Napoleone (Wurttemberg, Baviera e Sassonia) potessero prendere il predominio in Germania.\nSi discusse anche sull'opportunit\u00e0 che la carica di elettore dovesse essere elettiva, ma ovviamente questo avrebbe comportato come in antichit\u00e0 la possibilit\u00e0 di eleggere il sovrano tra tutti i principi che componevano l'impero e ora la rielezione degli Asburgo non era poi cos\u00ec scontata. Fu ad ogni modo Francesco II a rifiutare ufficialmente la dignit\u00e0 imperiale sulla Germania per s\u00e9 e per i propri discendenti, respingendola non solo perch\u00e9 la sua posizione nel nuovo stato sarebbe stata ancora pi\u00f9 debole che in passato, ma anche perch\u00e9 se vi fossero state delle elezioni il titolo imperiale avrebbe potuto passare alla Prussia o a qualsiasi altro dei sovrani imperiali. Il Congresso di Vienna venne quindi sciolto senza aver rinnovato l'Impero. La Confederazione Germanica, istituita l'8 giugno 1815, ebbe invero la presidenza onoraria dell'Austria che per tanti anni aveva avuto la corona del Sacro Romano Impero, e questa la resse sino al 1866.\nIstituzioni.\nFin dall'Alto Medioevo, l'Impero fu caratterizzato dalla lotta ingaggiata dall'imperatore per tenere i duchi locali lontani dal potere. Al contrario dei monarchi dei territori Franchi dell'Ovest, che pi\u00f9 tardi divennero la Francia, l'Impero non riusc\u00ec mai a prendere molto controllo sulle terre che formalmente possedeva.\nInvece, fin dal principio, l'Impero fu costretto ad accordare sempre pi\u00f9 poteri ai Duchi locali nei rispettivi territori. Questo processo, iniziatosi nel XII secolo, si concluse pi\u00f9 o meno con la Pace di Vestfalia del 1648. Molti tentativi di restaurare l'originale grandezza imperiale fallirono.\nFormalmente l'Impero fu compresso fra la necessit\u00e0 del Re di Germania di essere incoronato dal Papa (fino al 1508) da un lato e la Maest\u00e0 imperiale (\"Reichsst\u00e4nde\") dall'altro lato.\nRe di Germania. L'incoronazione come imperatore di Carlo Magno per mano del Papa nell'800 costitu\u00ec l'esempio che i Re successivi avrebbero seguito: questo gesto fu la conseguenza della difesa del Papa da parte di Carlo contro la ribellione degli abitanti di Roma. Da questo episodio ebbe origine il concetto che l'Impero fosse il difensore della Chiesa.\nDiventare Imperatore implicava essere gi\u00e0 re tedesco. I re tedeschi erano eletti da tempi immemorabili: nel IX secolo dai capi delle cinque maggiori trib\u00f9 (Franchi, Sassoni, Bavari, Svevi, Turingi); pi\u00f9 tardi dai principali duchi ecclesiastici e laici; infine solo dai cosiddetti principi elettori (\"Kurf\u00fcrsten\"). Questa assemblea fu formalmente istituita da un decreto noto come Bolla d'oro, emesso nel 1356 dalla Dieta di Norimberga, presieduta dall'Imperatore Carlo IV. Inizialmente gli elettori erano sette, poi questo numero vari\u00f2 sensibilmente nel corso dei secoli.\nFino al 1508, il neoeletto Re, si recava a Roma per essere incoronato Imperatore dal Papa. In molti casi questo richiese diversi anni se il Re era occupato in altre questioni, come la conduzione di guerre.\nMai l'imperatore pot\u00e9 governare autonomamente sull'Impero. Il suo potere era efficacemente contenuto dall'argine rappresentato dall'organo legislativo dell'Impero: la Dieta. Questa fu una complicata assemblea che si riuniva a intervalli irregolari in vari luoghi e su richiesta dell'Imperatore. Solo dopo il 1663 la Dieta divenne un'assemblea permanente.\nMaest\u00e0 Imperiale. Una entit\u00e0 era considerata di rango imperiale se, in accordo con le abitudini feudali, non c'era altra autorit\u00e0 su di essa che quella dell'Imperatore stesso. Solo queste sedevano nella Dieta (\"Reichstag\") ed erano, con grandi variazioni attraverso i secoli:\nIl numero di territori fu sorprendentemente grande, raggiungendo alcune centinaia al tempo della Pace di Vestfalia. Molti di questi comprendevano non pi\u00f9 di poche miglia quadrate. L'Impero, pertanto, \u00e8 ben descritto da molti come un mosaico.\nCorti Imperiali. L'Impero ebbe anche due Corti: il \"Reichshofrat\" in Vienna e la Corte della Camera Imperiale (\"Reichskammergericht\") istituita con la riforma dell'Impero del 1495.\nLa costituzione ed il sistema legislativo.\nIl concetto di costituzione del Sacro Impero non \u00e8 da intendersi nel senso giuridico attuale ovvero come un documento giuridico globale, bens\u00ec essa era costituita da una serie di tradizioni ed esercizi di norme giuridiche che vennero fissate per iscritto solo alla fine del Medioevo ed in et\u00e0 moderna. La costituzione dell'impero, come venne definita dai giuristi a partire dal XVIII secolo, era piuttosto un conglomerato di basi giuridiche scritte e non scritte create nel corso del tempo dagli stati che componevano l'impero o da chi lo governava. A differenza del diritto romano, dunque, quella del Sacro Romano Impero era una legislazione fatta di diritti sanciti e di consuetudini (\"Reichsherkommen\", \"osservanza\") che pure hanno finito per condizionare e modificare la vita e la legislazione nell'impero: un esempio \u00e8 rappresentato dalla Bolla d'Oro le cui disposizioni vennero modificate portando l'incoronazione dei re dei Romani dal 1562 a Francoforte sul Meno e non pi\u00f9 ad Aquisgrana come era stato concordato in origine. Del resto si verificava sovente il fatto paradossale che se una consuetudine poteva diventare legge, la mancata applicazione di una norma potesse bastare per farla abolire.\nL'organizzazione federale, che comprendeva dunque un numero elevatissimo di regolamenti intricati, venne criticata gi\u00e0 da diversi scrittori antichi come Samuel von Pufendorf che nel 1667 scrisse sotto lo pseudonimo di Severinus von Monzambano la sua opera \"De statu imperii Germanici\" per sostenere i principi protestanti e in cui descrive l'impero come \"monstro similitudine\".\nTuttavia, l'impero continu\u00f2 ad esistere per quasi un millennio con una struttura piramidale, gerarchica e monarchica, con l'imperatore e gli stati che lo componevano. Secondo i giuristi antichi, l'impero si reggeva su due \"maest\u00e0\": da un lato la \"majestas realis\" esercitata dagli stati imperiali e dall'altro la \"majestas personalis\" esercitata dall'imperatore (in tedesco veniva utilizzata l'espressione \"Kaiser und Kaisertum\"); secondo tale teoria giuridica l'imperatore sarebbe dunque stato da considerarsi un sovrano costituzionalmente soggetto alla sovranit\u00e0 degli stati che componevano l'impero.\nCento anni dopo Pufendorf, Karl Theodor von Dalberg, arcivescovo di Magonza, cos\u00ec difendeva l'organizzazione dell'impero: \"Una costruzione medievale ma durevole che, pur non essendo costruita a regola d'arte, in essa viviamo in modo sicuro\".\nLa dieta imperiale (\"Reichstag\").\nNell'ultimo decennio di vita dell'impero, questo era costituito dagli stessi organi istituzionali che ne avevano sempre regolato le varie attivit\u00e0:\nDi fatto gli Stati che componevano l'impero non si esaurivano solo con quelli aventi diritto di voto alla Dieta. Vi era un numero imprecisato di entit\u00e0 sovrane, in varie forme, che coesistevano con gli \"Stati imperiali\" e non appartenevano a nessuno dei 10 Circoli o Province imperiali in cui erano distribuiti gli stati con diritto di voto al Reichstag. Contee familiari e feudi allodiali, signorie, villaggi imperiali, abbazie e immunit\u00e0 ecclesiastiche rappresentate da conti, baroni, cavalieri, borgomastri, abati e capitoli ecclesiastici rappresentavano una realt\u00e0 imprescindibile di sovranit\u00e0 di fatto, anche se sottoposti alla formale e diretta \"suzerainet\u00e8\" dell'imperatore che ne era il protettore. In particolare, la nobilt\u00e0 equestre (baroni e cavalieri dell'impero) dal XVI secolo si era organizzata in un proprio corpo autonomo che di fatto era ufficialmente riconosciuto dagli altri principi dell'impero. Questa nobilt\u00e0, rappresentata da circa 350 famiglie aventi circa 1.500 feudi, aveva costituito un proprio collegio suddiviso in un circolo del Reno, composto da 3 cantoni nobiliari che raggruppavano 98 territori, un circolo della Franconia con 702 territori rappresentati in 6 cantoni ed un circolo della Svevia con 668 territori in 6 cantoni.\nLa Dieta Imperiale fu ad ogni modo il risultato pi\u00f9 importante e duraturo delle riforme imperiali emanate tra la fine del XV e l'inizio del XVI secolo, sviluppatasi all'epoca di Massimiliano I per poi divenire un supremo istituto costituzionale e giuridico senza per\u00f2 avere una base istituzionale. Nella lotta tra l'imperatore ed i principi dell'Impero (ovvero tra l'accentramento del potere da un lato ed il federalismo dall'altro), la Dieta si dimostr\u00f2 sempre l'unico garante dell'Impero e della sua unit\u00e0.\nSino al 1653-1654 la Dieta si riun\u00ec in varie citt\u00e0 dell'Impero e poi dal 1663 si riun\u00ec in perpetuo a Ratisbona. La Dieta poteva essere convocata solo dall'imperatore che, per\u00f2, venne obbligato dal 1519 ad ottenere l'approvazione dei principi elettori prima di inviare le varie convocazioni. L'imperatore aveva anche il diritto di fissare l'ordine del giorno senza, tuttavia, esercitare molta influenza sugli argomenti da trattare. La Dieta era guidata dall'arcivescovo di Magonza che esercitava un ruolo politico importante, potendo durare da poche settimane a diversi mesi. Le decisioni della Dieta venivano registrate nel \"Reichsabschied\" (registro imperiale). Ad ogni modo l'ultimo di essi, il \"Recessus imperii novissimus\", risale ad ogni modo al 1653-1654.\nLa permanenza di una \"Dieta Perpetua dell'Impero\" in un solo luogo (Ratisbona) venne approvata ufficialmente nel 1663, ma le sue convocazioni delle riunioni continuarono ad essere occasionali e solo quando il caso lo richiedeva. Anche la partecipazione dell'imperatore alle deliberazioni della dieta era un fatto raro, dal momento che il pi\u00f9 delle volte questi era rappresentato da un commissario in capo (\"prinzipalkommissar\") che svolgeva le sue funzioni in sua assenza.\nL'approvazione delle leggi imperiali, ad ogni modo, richiedevano l'approvazione dei tre gruppi di rappresentanza e la ratifica dell'imperatore. All'imperatore, che era l'ultimo stadio per l'approvazione di una legge, i corpi legislativi cercavano di presentare un documento che fosse il pi\u00f9 unitario possibile, di modo da risolvere preventivamente tutti i vari contrasti interni. A tale scopo, dopo la riforma protestante ed a seguito della Guerra dei Trent'anni, si formarono il \"Corpus Evangelicorum\" ed il \"Corpus Catholicorum\", due gruppi divisi in base alla propria fede religiosa, per discutere separatamente gli affari imperiali e poi metterli a confronto con la loro controparte. La pace di Vestfalia aveva infatti stabilito che le questioni religiose non dovessero pi\u00f9 essere risolte secondo il principio della maggioranza, ma secondo quello del pi\u00f9 largo consenso.\nA seguito delle vittorie di Napoleone nel 1803 la Dieta imperiale adott\u00f2 una deputazione imperiale definita tecnicamente \"Reichsdeputationshauptschluss\" che ridistribu\u00ec \"de facto\" i territori dell'Impero. Quasi tutti i principati ecclesiastici e la maggior parte delle libere citt\u00e0 scomparvero. Dopo la caduta dell'Impero il 6 agosto 1806 e l'istituzione della Confederazione del Reno, la Dieta dell'Impero scomparve e lasci\u00f2 il posto alla Dieta della Confederazione, che si riun\u00ec a Francoforte sul Meno.\nI circoli imperiali.\nI circoli imperiali (o provincie) nacquero in seguito alla riforma dell'Impero alla fine del XV secolo o pi\u00f9 certamente all'inizio del XVI secolo con la promulgazione della Pace di Worms del 1495. I primi sei circoli imperiali furono istituiti nella Dieta di Augusta nel Cinquecento, in concomitanza con la creazione del Governo Imperiale (\"Reichsregiment\"). Con la creazione di ulteriori quattro circoli imperiali nel 1517, i territori ereditari degli Asburgo e degli elettorati vennero integrati nella costituzione dei circoli. I circoli sono: Austria, Borgogna, Elettorato del Reno, Bassa Sassonia, Alta Sassonia, Baviera, Alto Reno, Svevia, Franconia e Bassa Reno-Vestfalia. Fino alla caduta dell'Impero, l'Elettorato e il Regno di Boemia ed i territori ad esso collegati (Slesia, Lusazia e Moravia) rimasero al di fuori di questa divisione in circoli cos\u00ec come la Confederazione Elvetica, i cavalierati dell'Impero, i feudi situati in Italia ed alcune contee e signorie dell'Impero come quella di Jever.\nLo scopo principale dell'esistenza dei circoli era quella di mantenere e/o ripristinare la pace nazionale, assicurando la coesione geografica i vari stati, aiutandosi a vicenda in caso di difficolt\u00e0. La loro missione era anche quella di risolvere i conflitti scoppiati internamente, far rispettare le leggi promulgate nell'impero, se necessario imporre la riscossione delle tasse ma anche condurre una politica commerciale, monetaria o addirittura sanitaria. I circoli imperiali disponevano ciascuno di una dieta locale nella quale venivano discussi i vari affari economici, politici o militari dell'area, il che li rendeva quindi importanti attori politici, in particolare per quanto riguarda la camera di giustizia imperiale. Per lo storico francese Jean Schillinger, i circoli hanno probabilmente \"svolto un ruolo importante nell'emergere di una coscienza regionale in territori come la Vestfalia, la Franconia o la Svevia\".\nIl Tribunale della Camera imperiale.\nIl 7 agosto 1495 venne ufficialmente istituito il Tribunale della Camera imperiale sotto il governo di Massimiliano I, con l'intento di auspicare la creazione di quella \"pax perpetua\" a cui l'imperatore tanto auspicava. L'istituzione, seppur non cos\u00ec formalizzata, esisteva per\u00f2 gi\u00e0 di fatto dal regno di Sigismondo nel 1415. Tale istituzione oper\u00f2 sino al 1806. Insieme al Consiglio Aulico, la corte suprema dell'Impero aveva la missione di istituire procedure regolamentate per evitare guerre private o addirittura violenze. Era un'istituzione \"professionale e burocratizzata\". La Camera era composta da un giudice e da sedici assessori divisi equamente tra cavalieri dell'Impero e giuristi esperti in materia. La prima sessione si svolse storicamente il 31 ottobre 1495, dopo la quale il tribunale si riun\u00ec sempre a Francoforte sul Meno ma con diverse eccezioni (Worms, Augusta, Norimberga, Ratisbona, Spira ed Esslingen), venendo poi trasferito dal 1527 a Spira. Quando Spira venne distrutta dalla guerra della Lega di Augusta, il tribunale imperiale venne trasferito a Wetzlar dove rimase dal 1689 al 1806.\nDalla Dieta di Costanza nel 1507, regolarmente i principi elettori inviarono al tribunale imperiale sei assessori, cos\u00ec come sei vennero inviati dai circoli imperiali. L'imperatore ne nominava due per i propri territori ereditari e gli ultimi due seggi venivano scelti tra i conti ed i signori, per un totale di sedici assessori previsti da costituzione. Gli assessori dimissionari venivano sostituiti su proposta dei circoli. Quando nel 1550 il numero degli assessori sal\u00ec a 24, il ruolo dei circoli imperiali rimase intatto, ma ottennero il privilegio di inviare ciascuno due rappresentanti: un giurista esperto e un rappresentante dei cavalieri imperiali del circolo. Dopo la pace di Vestfalia, il numero degli assessori venne nuovamente elevato a cinquanta (26 cattolici e 24 protestanti) per avere una migliore rappresentanza di tutte le entit\u00e0 dell'impero, ma ancor pi\u00f9 per garantire la recente divisione tra cattolici e protestanti.\nCon la creazione del Tribunale della Camera imperiale, ad ogni modo, l'imperatore perse il suo ruolo di giudice supremo nell'impero, lasciando il campo aperto all'influenza degli stati imperiali, i quali erano peraltro responsabili dell'esecuzione delle decisioni giudiziarie. Non a caso dall'inizio del XV secolo iniziarono ad essere prese delle decisioni che favorivano gli stati imperiali sull'imperatore e questo si rifletteva anche nella scelta della sede: una citt\u00e0 imperiale situata lontano dalla residenza dell'imperatore. In quanto avente funzioni di corte d'appello, il Tribunale della Camera imperiale consentiva teoricamente a tutti i sudditi dell'impero di citare in giudizio i loro signori.\nAffinch\u00e9 il Tribunale della Camera potesse funzionare, gli Stati provinciali approvarono una tassa imperiale permanente (il \"Kammerzieler\") per il suo sostentamento.\nIl Consiglio aulico.\nInsieme al tribunale della Camera di Giustizia imperiale, il Consiglio Aulico di sede a Vienna era l'organo giudiziario supremo dell'impero. I suoi membri, nominati direttamente dall'imperatore, formavano un gruppo incaricato di consigliarlo. Il Consiglio Aulico era composto da un numero variabile da un minimo di dodici a un massimo di diciotto membri originariamente, portati poi a ventiquattro nel 1657 e poi trenta nel 1711. Alcuni territori rientrano nella giurisdizione comune di entrambe le istanze, ma alcuni casi potevano essere trattati solo dal Consiglio aulico, come le questioni di feudi, inclusa l'Italia imperiale, e nel caso della lesione o nella messa in discussione di diritti riservati esclusivamente all'imperatore.\nPoich\u00e9 il Consiglio Aulico non si atteneva alla burocrazia legale come per il tribunale della Camera imperiale, i procedimenti portati dinanzi al Consiglio Aulico erano generalmente di rapida soluzione. Inoltre, esso aveva la capacit\u00e0 di sollecita la creazione di commissione costituite da rappresentanti di stati imperiali neutrali per indagare sul posto sugli eventi per i quali il consiglio aulico era stato chiamato a decidere. Per garantire un'assoluta neutralit\u00e0 nelle decisioni dell'organo, ad esempio, nel caso di uno stato cattolico, la commissione indagatrice doveva essere composta da protestanti e viceversa.\nL'imperatore.\nI regnanti imperiali del medioevo, in generale, si consideravano tutti connessi in qualche maniera al concetto di \"Renovatio imperii\", concependo gli imperatori carolingi come i diretti successori dei Cesari. Questo fatto contribu\u00ec alla diffusione dell'idea della \"Translatio imperii\" ovvero che l' \"Imperium\" degli imperatori romani fosse passato direttamente dagli antichi romani ai tedeschi. Malgrado la posizione di Roma fosse evocativa nel voler porre al centro di tutto l'eredit\u00e0 col passato, dal medioevo ci\u00f2 che premette ancor pi\u00f9 agli imperatori fu la specifica di essere stati \"prescelti da Dio\" oltre che eletti dal popolo.\nIn origine, almeno in teoria, infatti, l'elezione del re doveva essere decisa da tutto il popolo libero dell'Impero, poi per ragioni di praticit\u00e0 il sovrano venne prescelto dai principi dell'Impero e poi solo dai pi\u00f9 importanti principi dell'Impero, coinvolgendo quindi sullo stesso piano in genere quelli che avrebbero potuto rivaleggiare col sovrano o renderne impossibile il governo. Il coinvolgere questi grandi elettori, ad ogni modo, cre\u00f2 spesso anche una notevole confusione: doppie elezioni, disaccordi sui candidati e guerre interne furono all'ordine del giorno sino all'emanazione della Bolla d'Oro quando venne stabilito il principio di maggioranza per definire gli elettori del re.\nIl ruolo costituzionale dell'imperatore.\nL'imperatore era il capo dell'Impero, il suo giudice supremo e si qualificava come \"defensor fidei\" (difensore della fede cristiana, almeno nei territori imperiali). L'elezione di un re dei Romani mentre un imperatore \u00e8 ancora in vita, spesso era solo una chiarificazione di chi sarebbe stato l'erede al trono e futuro imperatore. Finch\u00e9 l'imperatore era in vita, l'eventuale re dei Romani non poteva infatti vantare alcun diritto proprio sull'Impero derivate dal suo titolo. Un caso particolare in questo senso \u00e8 rappresentato da Carlo V che concesse al fratello Ferdinando I il titolo di re dei Romani, concedendogli nel contempo ampi poteri ma solo per il fatto che il suo impero era molto vasto da gestire ed egli preferiva occuparsi direttamente non solo della sua carica imperiale ma anche e soprattutto dei molti domini legati alla corona spagnola di cui egli era erede.\nFin dall'inizio dell'epoca moderna il solo titolo di imperatore giunse ad implicare pi\u00f9 potere di quello che quest'ultimo effettivamente possedeva e non era per nulla paragonabile n\u00e9 a quello dei Cesari romani n\u00e9 a quello degli imperatori nel medioevo. L'imperatore poteva infatti condurre una politica efficace solo collaborando con gli stati imperiali e in particolare con i principi elettori e questa divisione dei poteri ben si nota nelle prerogative che spettavano al sovrano in materia legislativa. Un imperatore godeva di due insiemi di poteri fondamentali:\nQuelli che non spettavano all'imperatore erano gli \"iura comitalia\" (diritti comiziali), ovvero quelli relativi alle tasse o alle leggi valide su tutto l'impero, come pure le dichiarazioni di guerra o i trattati di pace che riguardavano l'impero nel suo complesso: tali prerogative spettavano unicamente alla dieta imperiale.\nCon l'epoca moderna, i diritti illimitati dell'imperatore divennero sempre meno a favore invece di quelli che richiedevano l'approvazione della dieta del Sacro Romano Impero.\nL'arcivescovo di Magonza.\nL'arcivescovo di Magonza era il pi\u00f9 importante tra i sette principi elettori tedeschi ai quali spettava il compito di eleggere il successore al trono del Sacro Romano Impero secondo quanto definito dalla Bolla d'Oro del 1356. L'elettore di Magonza occupa una posizione eminente all'interno del Sacro Romano Impero dal momento che era il presidente del collegio elettorale, cio\u00e8 a lui spettava formalmente il compito di convocare gli altri sei grandi elettori per la scelta del nuovo imperatore a Francoforte sul Meno ed era anche il primo ad avere il privilegio di votare..\nEgli, essendo anche un ecclesiastico oltre che un principe imperiale, era anche responsabile dell'incoronazione e della consacrazione del nuovo imperatore. Era di diritto arcicancelliere e, in termini di protocollo, il primo consigliere della dieta dell'Impero. Era sempre lui ad esercitare il controllo sugli archivi dell'assemblea imperiale ed a ricoprire una posizione speciale all'interno del Consiglio Aulico e della Camera Imperiale di Giustizia. In quanto principe dell'impero, aveva poi la direzione del circolo elettorale renano.\nGli stati imperiali.\nIl concetto di stato imperiale era utilizzato per definire quegli stati componenti il Sacro Romano Impero che avevano diritto di voto nella dieta imperiale, ovvero coloro che non sono sudditi feudali di nessun'altra potenza se non dell'impero e che nell'impero pagano le tasse. Tra gli stati imperiali principali si ricordano ad esempio il Regno di Boemia, la Contea Palatina del Reno, il Ducato di Sassonia e la Marca di Brandeburgo.\nGli stati imperiali erano distinti tra loro innanzitutto in termini di rango tra principati temporali e principati spirituali. Questa differenziazione assumeva ancora maggiore importanza dal momento che i dignitari ecclesiastici del Sacro Romano Impero come arcivescovi e vescovi di sedi episcopali, potevano anche essere principi ma non necessariamente lo dovevano essere. Oltre alla diocesi in cui un porporato era vescovo e quindi capo della chiesa locale, nella maggior parte dei casi questi governavano anche un territorio come principi sovrani e inoltre questo non sempre coincideva coi confini della loro diocesi, ma solitamente era pi\u00f9 ampio in estensione. Nei territori sui quali aveva la sovranit\u00e0 temporale, dunque, un dignitario ecclesiastico imperiale poteva promulgare proprie leggi, riscuotere tasse, concedere privilegi, esattamente come un signore temporale dell'impero, oltre ad esercitare tutte quelle funzioni ecclesiastiche proprie di un vescovo o di un arcivescovo. Del resto, per\u00f2, ci\u00f2 che legittimava un principe vescovo ad essere membro dell'amministrazione del Sacro Romano Impero e quindi a godere di un seggio alla dieta imperiale, non era tanto la sua dignit\u00e0 religiosa, quanto piuttosto il fatto che a lui comunque, come a qualsiasi altro signore temporale, fosse affidato il governo di una parte di territori imperiali.\nI principi elettori.\nI principi elettori erano un ristretto gruppo di principi del Sacro Romano Impero che avevano il diritto di eleggere l'imperatore, ed erano considerati i cardini attorno ai quali ruotava l'impero dal momento che il collegio dei principi-elettori rappresentava esso stesso l'impero e tutti i suoi stati, in contrapposizione all'unica autorit\u00e0 centrale rappresentata dalla figura dell'imperatore. I principi-elettori avevano dei compiti specifici definiti da funzioni che col tempo si fecero pi\u00f9 onorifiche che pratiche ma che rimasero nella tradizione imperiale: quello di arcimaresciallo spettava alla Sassonia, quello di arci-ciambellano al Brandeburgo, quello di arci-coppiere alla Boemia, quello di arci-vessillifero all'Hannover, e quello di arci-tesoriere alla Baviera. I tre principati ecclesiastici erano quelli di Magonza, Colonia e Treviri, di cui il primo ricopriva come detto anche il ruolo di arci-cancelliere ed aveva quindi il controllo sulla dieta imperiale e sulle elezioni del sovrano.\nIl collegio dei principi elettori venne formalizzato con la Bolla d'Oro del 1356 e si componeva in origine di sette rappresentanti, dei tre principi arcivescovi imperiali (i suddetti elettori ecclesiastici di Magonza, Colonia e Treviri) e di quattro elettori laici (re di Boemia, margravio di Brandeburgo, conte palatino del Reno e duca di Sassonia). Nel 1632 l'imperatore Ferdinando II concesse di trasferire al duca di Baviera la carica elettorale spettante al conte palatino. La pace di Vestfalia del 1648 richiese il reintegro del Palatinato tra i principati elettorali dell'impero e di conseguenza questo divenne l'ottavo elettore (il Palatinato e la Baviera furono nuovamente uniti come un unico elettorato dal 1777). Nel 1692 la nona carica elettorale venne concessa al ducato di Brunswick-L\u00fcneburg, carica che per\u00f2 non venne confermata dalla dieta imperiale sino al 1708. Il re di Boemia svolse poi un ruolo particolare poich\u00e9, fin dalle crociate contro gli hussiti, partecip\u00f2 solo all'elezione reale senza prendere parte alle altre attivit\u00e0 degli elettori del collegio, una situazione che non fu modificata sino al 1708.\nGrazie alle loro capacit\u00e0 elettive ed alla loro posizione privilegiata rispetto agli altri principi dell'Impero, i principi-elettori ebbero sempre un ruolo determinante nella politica dell'impero, in particolare sino alla fine della Guerra dei Trent'anni, ma dopo il 1630 il loro ruolo inizi\u00f2 a fortificarsi sempre di pi\u00f9 sino a quando, negli anni '80 del Seicento, la dieta non decise di riprendere saldamente le redini di governo, riducendo notevolmente l'influenza del collegio dei principi elettori, che rimase comunque il gruppo pi\u00f9 importante all'interno dei principi dell'impero.\nI principi dell'impero.\nFormatosi in pieno medioevo, il gruppo dei principi dell'Impero riuniva tutti i principi che avevano ottenuto un feudo direttamente dall'imperatore, e non a caso erano detti \"vassalli immediati\". Alcune casate come quella d'Assia erano considerate le famiglie principesche per eccellenza nell'impero, ma molte altre vennero elevate a questo rango successivamente in virt\u00f9 dei servizi loro resi all'impero, ad esempio gli Hohenzollern. Come nel caso dei principi-elettori, anche i principi dell'Impero erano divisi in due gruppi: quelli temporali e quelli ecclesiastici.\nSecondo quanto stabilito dalla normativa del 1521, i quattro arcivescovi di Magdeburgo, Salisburgo, Besan\u00e7on e Brema, nonch\u00e9 quarantasei vescovi di diocesi dell'impero, costituivano la compagine dei principi ecclesiastici. Al 1792, questo numero venne ridotto a trentatr\u00e9 compresi i due arcivescovi di Salisburgo e Besan\u00e7on e ventidue vescovi. A differenza del numero dei principi ecclesiastici nell'Impero, che diminu\u00ec di un terzo fino alla caduta del Sacro Romano Impero, il numero dei principi temporali aument\u00f2 di pi\u00f9 del doppio con un numero di soli ventiquattro al 1521.\nDurante la Dieta di Augusta nel 1582, il numero dei principi dell'Impero non fu pi\u00f9 legato alle dinastie che governavano un dato territorio, ma piuttosto al territorio stesso, il che voleva dire che se una dinastia si estingueva, ve n'era subito una nuova pronta a subentrarle nella reggenza del territorio.\nI principi dell'Impero avevano diritto di voto alla dieta imperiale, ma non potevano eleggere l'imperatore. L'influenza di un dato principe imperiale all'interno della dieta variava proprio in base al numero di feudi imperiali su cui egli aveva o vantava la propria sovranit\u00e0, fosse essa spirituale o temporale. Ad esempio un principe poteva regnare su pi\u00f9 feudi imperiali sui quali insisteva diritto di voto e cos\u00ec facendo aveva diritto a pi\u00f9 di un voto. Maggiore era dunque il numero di feudi su cui un principe imperiale regnava, e maggiore era la sua influenza nella dieta.\nI prelati dell'impero.\nAccanto ai vescovi ed agli arcivescovi, vi era un corpo di principi ecclesiastici dell'impero che erano denominati \"prelati imperiali\". Essi erano reggenti di abbazie, priorati, monasteri (maschili e femminili) e capitoli ecclesiastici e formavano un corpo particolare all'interno dell'impero. Al 1521, tale corpo includeva 83 prelati dell'Impero. Il loro numero diminu\u00ec fino al 1792 a causa della secolarizzazione dei principati ecclesiastici, delle cessioni ad altri stati europei o delle nomine al grado di principi fino a raggiungere il numero di 40.. La secessione della Confederazione Elvetica fu un altro fattore che contribu\u00ec alla diminuzione del numero dei prelati dell'Impero, dal momento che le abbazie imperiali di San Gallo, Sciaffusa ed Einsiedeln non furono pi\u00f9 parte costituente dell'Impero.\nI territori dei prelati dell'Impero erano il pi\u00f9 delle volte molto piccoli, comprendo a volte solo pochi edifici e quindi riuscivano con difficolt\u00e0 a mantenere la loro indipendenza rispetto ai territori limitrofi pi\u00f9 potenti. La maggior parte delle prelature si trovava nella parte sud-ovest dell'Impero. La loro vicinanza geografica fece nascere una sorta di alleanza che si concretizz\u00f2 nel 1575 con la fondazione del collegio dei prelati svevi (\"Schw\u00e4bisches Reichspr\u00e4latekollegium\") che ne rafforz\u00f2 il peso alla dieta imperiale., tutelandone nel contempo gli interessi. Tutti gli altri prelati dell'Impero si riunirono nel collegio dei prelati del Reno (\"Rheinisches Reichspr\u00e4latekollegium\"), ma a causa della loro maggiore separazione geografica furono fuori dall'influenza dei prelati svevi.\nI conti dell'impero.\nQuesto era il gruppo col maggior numero di membri tra gli stati imperiali e riuniva i nobili minori che non erano riusciti nel tempo a consolidare la loro posizione in un dato territorio. In origine essi erano solo rappresentanti del monarca centrale in determinati territori, quindi senza una sovranit\u00e0 diretta, ma dal 1521 vennero integrati a pieno titolo nella gerarchia dell'Impero tra i principi temporali e spirituali ed i cavalieri dell'impero, esercitando un vero e proprio potere temporale sui territori loro assegnati nonch\u00e9 un importante ruolo politico ed a corte.\nAnche i conti imperiali, come i principi sopra di loro, cercavano di trasformare i loro piccoli feudi in stati territoriali veri e propri, talvolta riuscendovi come l'originaria contea di W\u00fcrttemberg che, con una vertiginosa scalata, venne elevata a ducato nel 1495.\nLe contee erano molto pi\u00f9 numerose rispetto ai principati (nel 1521 se ne contavano 143) ed il pi\u00f9 delle volte contribuivano in modo significativo all'aspetto frammentario assunto dal territorio imperiale. L'elenco del 1792 ne mostra ancora un centinaio all'attivo, il che \u00e8 da attribuire non al mantenimento in essere degli stati, bens\u00ec alla creazione di molti titolati come conti dell'impero nel corso dei secoli da parte degli imperatori, cosicch\u00e9 all'estinzione di una casata o alla perdita di un suo territorio a vantaggio di altri, ne venivano creati subito altri per rimpiazzarli.\nLe libere citt\u00e0 imperiali.\nLe libere citt\u00e0 imperiali costituivano un'eccezione politica e giuridica all'interno del Sacro Romano Impero, nel senso che l'appartenenza di tali citt\u00e0-stato all'impero non era legata ad una persona, ad un principe, bens\u00ec ad una citt\u00e0 nel suo insieme, rappresentata da un consiglio comunale. Le citt\u00e0 dell'Impero si differenziavano dalle altre citt\u00e0 per avere come sovrano solo l'imperatore e per questo erano indicate anche come \"immediatezze imperiali\". Legalmente, esse avevano pari diritti di tutti gli altri territori dell'impero, tuttavia non tutte le libere citt\u00e0 imperiali godevano di un seggio alla dieta. Solo 86 citt\u00e0 delle 270 citt\u00e0 imperiali indicate nella matricola del 1521 avevano infatti diritto di voto nelle questioni imperiali. Ad esempio la citt\u00e0 di Amburgo non ottenne tale privilegio sino al 1768 col trattato di Gottorp.\nLe fondamenta giuridiche dell'esistenza delle libere citt\u00e0 imperiali si possono ritrovare nelle fondamenta delle citt\u00e0 degli imperatori nel Medioevo. Alcune di queste citt\u00e0, approfittando della lotta per le investiture medievale, riuscirono a liberarsi del potere dei loro sovrani ed a proclamarsi citt\u00e0 libere col consenso dell'imperatore. Esse inoltre, a differenza di tutte le altre citt\u00e0 dell'impero, si consideravano \"libere\" dal momento che non dovevano tasse n\u00e9 fornivano truppe all'imperatore.\nAl 1792 erano solo 51 le citt\u00e0 libere dell'impero, che si ridussero ulteriormente a sole sei all'epoca della dissoluzione del Sacro Romano Impero: Lubecca, Amburgo, Brema, Francoforte sul Meno, Augusta e Norimberga. Il ruolo e il peso politico di questi centri era diminuito nel corso dei secoli per il medesimo motivo delle contee e delle prelature ecclesiastiche minori, ovvero la voracit\u00e0 dei territori loro vicini. Alle riunioni della dieta imperiale, l'opinione delle libere citt\u00e0 imperiali era il pi\u00f9 delle volte nota solo per voce dei principi imperiali coi quali si accordavano preventivamente per essere rappresentate adeguatamente.\nI cavalieri dell'impero.\nI cavalieri dell'impero (\"Reichsritter\"), pur non essendo rappresentati nella dieta imperiale, erano membri della bassa nobilt\u00e0 del Sacro Romano Impero. Essi non erano riusciti ad ottenere il pieno riconoscimento come i conti del Sacro Romano Impero, ma giocarono comunque un ruolo nella politica imperiale. L'imperatore, ad esempio, richiedeva spesso i servizi dei cavalieri imperiali, come pure i principi territoriali.\nTra il 1521 ed il 1526, il gruppo dei cavalieri imperiali si ribell\u00f2 all'imperatore in quanto anch'essi erano desiderosi di unirsi in rappresentanza nella dieta imperiale, ma questo non venne loro concesso. Dalla met\u00e0 del XVI secolo i cavalieri riuscirono comunque a raggrupparsi in cinque cantoni (\"Ritterorte\") e in tre circoli (\"Ritterkreise\"): quelli di Svevia, Franconia e del Reno. Dal 1577 ebbero luogo anche dei raduni generali dei cavalieri imperiali (\"Generalkorrespondenztage\"), ma la base fondamentale restarono i cantoni e i circoli per il loro legame sul territorio.\nI villaggi dell'impero.\nI villaggi imperiali vennero riconosciuti come entit\u00e0 dalla pace di Vestfalia del 1648 insieme agli altri stati imperiali ed ai cavalieri. Essi erano considerati ci\u00f2 che restava dei baliaggi disciolti nel XV secolo. Pur pochi per numero, i villaggi dell'impero erano costituiti da comuni piccoli o addirittura minuscoli che si erano assoggettati direttamente al governo dell'imperatore. Dei 120 villaggi imperiali originariamente esistenti, al 1803 ne erano rimasti solo 5 che vennero poi annessi dai grandi principati vicini..\nTerritorio e popolazione.\nQuando venne fondato il Sacro Romano Impero, il suo territorio era pari a 470.000 km2. Secondo stime approssimative, gli abitanti erano una decina per km2 all'epoca di Carlo Magno. La parte occidentale che era appartenuta all'Impero Romano era pi\u00f9 popolata della parte orientale. A met\u00e0 dell'XI secolo, l'Impero giunse a comprendere dagli 800.000 ai 900.000 km2 di territorio con un numero compreso tra gli otto e i dieci milioni di abitanti. Durante tutto l'Alto Medioevo, la popolazione aument\u00f2 fino a raggiungere i 12-14 milioni alla fine del XIII secolo. Purtroppo, le ondate di peste e la fuga di molti ebrei in Polonia nel corso del XIV secolo, segnarono una battuta d'arresto in questa crescita che si qualific\u00f2 come significativa. Dal 1032 l'Impero era costituito dal \"Regnum Francorum\" (Francia orientale), poi chiamato \"Regnum Teutonicorum\", dal \"Regnum Langobardorum\" o \"Regnum Italicum\" (corrispondente all'attuale nord e centro Italia), e dal Regno di Borgogna.\nIl processo di formazione delle nazioni europee e la loro istituzionalizzazione in ambiti come la Francia o l'Inghilterra tra la fine del Medioevo e l'inizio dell'et\u00e0 moderna si basava sul punto fondamentale di disporre di confini esterni ben definiti, all'interno dei quali si trovava a risiedere l'autorit\u00e0 statale. I confini imperiali furono invece perlopi\u00f9 frammentari e incerti sino al XVI secolo, dal momento che l'appartenenza all'Impero era molto meglio definita dal vassallaggio al re o all'imperatore e dalle conseguenze legali che ne derivano che al legame con un dato territorio o un dato stato.\nI confini dell'Impero a nord erano abbastanza chiari perch\u00e9 erano naturalmente rappresentati dalle coste del mare e dal corso dell'Eider che separa il Ducato di Holstein che faceva parte dell'impero ed il Ducato di Schleswig, feudo invece della Danimarca. A sud-est i territori ereditari asburgici con composti da Austria, Stiria, Carniola, Tirolo ed il principato vescovile di Trento, segnavano altrettanto chiaramente i confini dell'Impero. A nord-est, la Pomerania ed il Brandeburgo appartenevano all'Impero. Il territorio dell'Ordine Teutonico, invece, \u00e8 considerato dalla maggior parte degli storici attuali come non facente parte del Sacro Romano Impero sebbene formalmente non fosse abitato da tedeschi. La Dieta di Augusta del 1530 dichiar\u00f2 la Livonia come regione parte dell'Impero anzich\u00e9 ascriverla alla Polonia.\nSolitamente, il Regno di Boemia \u00e8 raffigurato sulle mappe antiche come parte dell'Impero. Ci\u00f2 \u00e8 ritenuto corretto dal momento che la Boemia era un feudo imperiale ed il re di Boemia - titolo istituito solo il governo degli Hohenstaufen - era un principe elettore. Tuttavia, nella popolazione di lingua prevalentemente ceca, il sentimento di appartenenza all'Impero era molto debole, con addirittura tracce di risentimento per l'inclusione nel Sacro Romano Impero.\nAd ovest ed a sud-ovest dell'Impero, i confini rimanevano sfocati. I Paesi Bassi ne erano un esempio. Le Diciassette Province che raggruppavano all'epoca l'attuale Belgio (ad eccezione del principato di Liegi) ed i Paesi Bassi col Lussemburgo, vennero trasformate nel 1548 col Trattato di Borgogna in un territorio dove la presenza imperiale si era fatta sempre pi\u00f9 debole. Il territorio non venne pi\u00f9 concepito come parte della giurisdizione dell'Impero, pur rimanendone formalmente uno stato membro. Dopo la Guerra dei Trent'anni, nel 1648, le tredici province olandesi non vennero pi\u00f9 considerate parte dell'Impero, ed il fatto venne accettato da tutte le parti.\nNel XVI secolo i vescovati di Metz, Tolone e Verdun, vennero gradualmente acquisiti dalla Francia, cos\u00ec come la citt\u00e0 di Strasburgo che venne annessa nel 1681. Quanto alla Confederazione Elvetica, dal 1648 essa non fece pi\u00f9 parte dell'impero, ma essa gi\u00e0 dalla pace di Basilea del 1499 non partecipava pi\u00f9 alla gestione della politica imperiale. La Savoia, situata a sud della Svizzera, appartennelegalmente all'impero sino al 1801, ma essa era \"de facto\" gi\u00e0 distaccata da tempo dalla corona imperiale.\nL'imperatore, dal canto suo, rivendic\u00f2 sempre la sovranit\u00e0 imperiale sui territori italiani del granducato di Toscana, del ducato di Milano, di Mantova, di Modena, di Parma e di Mirandola. Ad ogni modo il sentimento di appartenenza al mondo germanico in questi territori era alla pari con la loro partecipazione alla politica imperiale: praticamente nulla. Questi territori non rivendicavano diritti come qualsiasi altro stato membro dell'impero, ma nemmeno vi si sottomettevano completamente. In generale, questi territori non erano riconosciuti come parte dell'impero e rimanevano una pretesa pi\u00f9 teorica che pratica, anche se resteranno sotto il controllo o l'influenza diretta degli Asburgo sino a tutto il XVIII secolo. Milano era sentita come la capitale effettiva dei domini imperiali nel nord Italia: qui vi risiedeva il \"plenipotentiarius\" o \"commissarius caesareus\" (nella figura del duca di Milano) che era anche procuratore fiscale per l'Italia (\"Fiscalis imperialis per Italiam\"), ovvero avrebbe dovuto provvedere alla raccolta delle tasse spettanti all'impero per l'Italia. Con l'epoca moderna, ad ogni modo, i diritti imperiali in Italia divennero sempre pi\u00f9 deboli a livello istituzionale, mentre aumentarono ulteriormente i territori che caddero sotto la sfera del governo imperiale.\nAd esempio, in virt\u00f9 dell'esilio imposto ai Gonzaga per aver appoggiato i francesi durante la guerra di successione spagnola, i territori di Mantova e di Castiglione passarono alla casata degli Asburgo nel 1707. La Toscana venne annessa nel 1737 (in scambio con la Lorena), Parma nel 1723 e Modena nel 1771. Il rito dell'investitura imperiale rimase la regola nella maggior parte del \"Regno d'Italia\", con relativo giuramento di fedelt\u00e0 ad ogni cambio di successione della famiglia regnante e ad ogni ascesa di un nuovo imperatore. Ancora nel 1755, casa Savoia pag\u00f2 per l'investitura del Piemonte e degli altri suoi possedimenti la somma di 85.000 fiorini di tasse feudali alla cancelleria viennese, mentre i quattro stati (Toscana, Parma, Genova e Lucca) sui quali i diritti imperiali finirono per diventare pi\u00f9 controversi, si rifiutarono. La sovranit\u00e0 giudiziaria dell'Impero, invece, non cess\u00f2 di essere esercitata in Italia: durante i venticinque anni di regno dell'imperatore Giuseppe II (1765-1790), circa 150 cause italiane rimasero pendenti presso il Consiglio Aulico, il che sottolineava ancor meglio la durabilit\u00e0 delle istituzioni del Sacro Romano Impero in Italia.\nLa questione della lingua.\nLe origini etniche della popolazione dell'Impero erano molteplici. Accanto ai territori di lingua tedesca, esistevano chiaramente altri gruppi linguistici. I vari dialetti del gruppo tedesco (raggruppati in tre sottogruppi: basso, medio e alto tedesco) erano tipici della maggioranza della popolazione della parte centrale e settentrionale dell'impero. Il resto del territorio oggi concepito come tedesco, invece, abbondava di altre lingue che dipendevano dalle diverse condizioni storiche, come ad esempio ad oriente il ceppo delle lingue slave o quelle romanze a ovest con l'emergere del francese antico, oltre a naturalmente le lingue ed i dialetti italiani nei territori a sud delle Alpi.\nAl tempo del \"regnum francorum\", il latino era la lingua ufficiale. Tutto ci\u00f2 che riguardava la legge era scritto in latino. Il latino era la lingua internazionale dell'epoca e rimase la lingua della diplomazia sotto il Sacro Romano Impero ed in Europa almeno sino alla met\u00e0 del XVII secolo. La lingua tedesca venne introdotta nella cancelleria imperiale dal regno di Ludovico IV.\nDopo le migrazioni germaniche, i territori orientali della futura parte dell'Impero di lingua tedesca erano ancora popolati principalmente da slavi e quelli occidentali da tedeschi. La maggior parte dei territori germanofoni entrarono a far parte dei confini dell'impero, mentre altri, pure controllati saldamente da popolazioni germaniche come la Prussia orientale, non vennero mai invece incorporati nei confini imperiali. Questi territori, precedentemente popolati da popolazioni baltiche e slave, vennero germanizzati a seguito all' \"Ostsiedlung\" (espansione verso est), da coloni di lingua tedesca provenienti dai territori occidentali. La rete delle citt\u00e0 componenti la Lega Anseatica favor\u00ec particolarmente questa espansione controllando la navigazione dell'intero Mar Baltico durante l'epoca medievale. In alcuni territori dell'Europa orientale, le popolazioni baltiche, slave e germaniche si mescolarono insieme nel corso dei secoli.\nNella parte occidentale dell'impero, a sud-ovest dell'ex \"limes\" dell'Impero Romano, vi erano aree politicamente dominate da famiglie di origine o affiliate ai tedeschi ancora nel X secolo, che risentivano di influenze celtiche precedenti, ma ancor di pi\u00f9 della cultura romana, proprio come nel vicino regno di Francia. A livello locale, queste influenze furono inizialmente molto disparate. Nel corso del tempo, come accadde per altre aree dell'impero, i diversi gruppi di popolazione si mescolarono tra loro. Tra il IX secolo ed il X secolo si andarono definendo chiaramente queste influenze culturali e linguistiche come segue: cultura italiana in Italia settentrionale e gallo-romana ad ovest. Tale concetto, riemerso solo negli studi pi\u00f9 recenti relativi al Sacro Romano Impero, venne dimenticato in modo particolare dalla storiografia tedesca del XIX secolo che, sull'idea dell'unit\u00e0 nazionale, tentava di rendere la struttura imperiale nei secoli quanto pi\u00f9 omogenea e \"germanica\" di quanto in realt\u00e0 non fosse.\nAnche le popolazioni all'interno del Sacro Romano Impero sperimentarono immigrazioni, emigrazioni e altri movimenti di popolazione all'interno dei confini dell'Impero stesso. Dopo la Guerra dei Trent'anni, un'immensa e lunga deflagrazione politico-religiosa nel cuore dell'impero, si ebbe una politica migratoria mirata dei cattolici verso i territori rimasti cattolici e dei protestanti verso quelli divenuti protestanti; \u00e8 in questo contesto che si ebbe un'esplosione demografica nella Prussia che le consentir\u00e0 poi nel XVIII secolo di qualificarsi come grande potenza nell'area imperiale.\nRelazioni estere.\nLa famiglia imperiale degli Asburgo disponeva di propri diplomatici per rappresentare i propri interessi. La maggior parte dei grandi stati del Sacro Romano Impero, a partire dal 1648 circa, iniziarono anch'essi a dotarsi di propri ambasciatori. Il Sacro Romano Impero, del resto, non disponeva di un proprio ministero degli esteri, ma tale competenza spettava direttamente alla dieta imperiale, la quale spesso per\u00f2 si trovava in disaccordo con quanto portato avanti dai propri diplomatici.\nQuando Ratisbona divenne sede della dieta imperiale, qui iniziarono a confluire diversi diplomatici stranieri provenienti anche dall'estero come dalla Francia, dalla Russia, dalla Danimarca, dalla Gran Bretagna, dai Paesi Bassi e dalla Svezia.\nEsercito.\nL'esercito del Sacro Romano Impero (in tedesco: \"Reichsarmee\", \"Reichsheer\" o \"Reichsarmatur\"; in latino \"exercitus imperii\") venne istituito nel 1422 e termin\u00f2 a seguito delle guerre napoleoniche. Non dev'essere confuso con l'esercito imperiale (\"Kaiserliche Armee\") che invece competeva in capo al solo imperatore.\nMalgrado solitamente si pensi il contrario, l'esercito del Sacro Romano Impero non era costituito da una forza permanente sempre pronta a combattere per l'impero. Quando l'impero era in pericolo, l'esercito dell'impero si costituiva con la collaborazione degli stati che lo componevano. La somma degli uomini in arme impiegati dall'impero si attestava di solito intorno alle 40.000 unit\u00e0 che potevano essere aumentate o diminuite a seconda delle necessit\u00e0. Ogni singolo stato sovrano aveva diritto ad avere proprie truppe se poteva permettersele (\"ius armorum et foederum\") come sancito dalla pace di Vestfalia, al punto che gli stati pi\u00f9 potenti si organizzarono per costituire propri eserciti permanenti come nel caso del Brandeburgo (dal 1644), della Baviera (dal 1682) o della Sassonia. \nL'esercito imperiale nel suo complesso prese parte ad alcuni fatti d'arme di rilevanza per tutto l'impero come ad esempio le varie guerre contro i turchi e contro la Francia, ma di fatti perse la propria importanza dopo la sconfitta nella battaglia di Ro\u00dfbach del 1757 contro la Prussia: quando si comprese che l'esercito imperiale non era in grado di fronteggiare quello di uno stato sovrano che lo componeva, si addivenne alla conclusione che gli eserciti dei singoli stati erano ormai pi\u00f9 rilevanti di quello centrale, e che la fedelt\u00e0 delle truppe locali era al proprio sovrano, e solo in seconda battuta all'imperatore e all'impero.\nIl \"Reichsheer\" conobbe i suoi ultimi fatti d'arme nelle guerre napoleoniche. L'esercito imperiale conflu\u00ec, dopo la sua dissoluzione, nell'esercito imperiale austriaco.\nDenominazione.\nL'espressione \"Impero Romano\" era sicuramente gi\u00e0 usata nel 1034 per indicare le terre sotto il dominio di Corrado II e abbiamo testimonianze dell'uso di \"Sacro Impero\" nel 1157.\nIl termine \"Imperatore romano\" in riferimento al sovrano germanico incoronato a Roma, invece, cominci\u00f2 a essere utilizzato gi\u00e0 per Ottone II (imperatore nel 973- 983). Gli imperatori da Carlo Magno (742-814) fino a Ottone I il Grande escluso (cio\u00e8 i sovrani dell'Impero carolingio), d'altronde, utilizzavano il titolo di \"Imperatore Augusto\".\nIl termine \"Sacro Romano Impero della Nazione Germanica\" fu introdotto nel 1254; l'espressione completa \"Sacrum Romanum Imperium Nationis Germanicae\" (in tedesco: \"Heiliges R\u00f6misches Reich Deutscher Nation\") appare invece alla fine del XV secolo, nel momento in cui il regno aveva perso in Italia molto del suo dinamismo, pur rimanendo legato fino alla fine ad alcune importanti unit\u00e0 territoriali italiane in esso integrate: \"sacro\" e \"romano\" erano termini impiegati con spirito di emulazione verso l'impero bizantino; \"della nazione tedesca\" sottolineava come, dal 962 in poi, il fulcro di questa istituzione fosse nelle genti di stirpe germanica, gi\u00e0 costituitesi come \"Franchi orientali\" dopo la spartizione carolingia.\nIl titolo di imperatore era prevalentemente elettivo, secondo le tradizioni \"federaliste\" dei quattro ducati originari di Germania (Sassonia, Franconia, Baviera e Svevia), ciascuno contraddistinto da una propria base etnica diversa. Gli elettori erano quindi i grandi nobili del regno di Germania, che si disputavano la corona. Se comunque da una parte il titolo imperiale era considerato in tutta l'Europa occidentale come supremo e in via di principio incontestabile, nella pratica si assistette spesso alla mancanza di potest\u00e0 sostanziale degli imperatori, ridotti a figure formalmente simboliche, incapaci di manifestare la loro volont\u00e0 nel regno.\nAlcune grandi famiglie cercarono nel tempo di rendere la corona imperiale ereditaria, come la dinastia ottoniana, ma vi riusc\u00ec definitivamente solo alla fine del Medioevo la famiglia degli Asburgo, che mantenne il titolo fino al 1806, sebbene non fossero mai stati aboliti i principi elettori e la loro dignit\u00e0. Alla morte di ogni imperatore infatti essi si riunivano ed eleggevano il suo successore, fino alla loro soppressione napoleonica.\nIl titolo di \"imperatore dei Romani\" venne fatto abolire nel 1806 da un altro imperatore abusivo, Napoleone I di Francia, che impose a Francesco II d'Asburgo di prendere il titolo di \"imperatore d'Austria\", pi\u00f9 conforme ai territori che effettivamente erano da lui amministrati. Per cui questa data viene considerata la dissoluzione formale deI Sacro Romano Impero.\nNeanche i contemporanei seppero come definire questo ente. In una famosa descrizione del 1667, \"De statu imperii Germanici\", pubblicato con lo pseudonimo di Severino di Monzambano, Samuel von Pufendorf scrisse: \nVoltaire pi\u00f9 tardi ne parler\u00e0 come \"n\u00e9 Sacro, n\u00e9 Romano, n\u00e9 Impero\".\nUn impero \"romano\"?\nDa un punto di vista giuridico l'Impero romano, fondato da Augusto (27 a.C.) e diviso da Teodosio I in due parti (395 d.C.), era sopravvissuto solo nella parte orientale. Dopo la deposizione dell'ultimo Imperatore d'Occidente Romolo Augustolo (476 d.C.), quello d'Oriente Zenone aveva ereditato anche le insegne della parte occidentale riunendo da un punto di vista formale l'unit\u00e0 statale. Dunque gli abitanti dell'Impero d'Oriente si consideravano \"\u1fec\u03c9\u03bc\u03b1\u03af\u03bf\u03b9\" (\"Rh\u014dmaioi\" (romei), ovvero \"romani\" in lingua greca), e chiamavano il loro stato \"\u0392\u03b1\u03c3\u03b9\u03bb\u03b5\u03af\u03b1 \u1fec\u03c9\u03bc\u03b1\u03af\u03c9\u03bd\" (\"Basileia Rh\u014dmai\u014dn\", ovvero \"Regno dei Romani\").\nL'incoronazione del re dei Franchi Carlo Magno da parte di papa Leone III nell'800 fu un atto privo di un profilo giuridicamente legittimo: solo l'Imperatore romano d'Oriente (chiamato \"greco\" in Occidente proprio a partire da quest'epoca) sarebbe semmai stato degno di incoronare un suo pari nella parte occidentale, per questo da Costantinopoli si guard\u00f2 sempre con superiorit\u00e0 e sospetto a quell'atto.\nNonostante ci\u00f2 l'incoronazione papale fu giustificata dal punto di vista formale con due espedienti:\nGli imperatori romano-tedeschi cercarono con pi\u00f9 modi di farsi accettare da quelli bizantini come loro pari con rapporti diplomatici, politiche matrimoniali o minacce, ma ottenendo successi soltanto parziali o effimeri. Nell'812, con il trattato di Aquisgrana l'imperatore carolingio Carlo Magno ottenne da Bisanzio il riconoscimento di titolo di Imperatore (\"basileus\" in greco) ma non di \"Imperatore dei Romani\" (\"basileus ton Romaion\"). Tuttavia il rapido declino dell'Impero carolingio permise a Bisanzio di disconoscere il trattato dell'812. Le fonti bizantine definiscono l'Imperatore del Sacro Romano Impero \"re dei tedeschi\" e solo raramente un \"imperatore\" (ma non dei Romani). Le fonti occidentali, invece, definivano l'Imperatore bizantino \"rex graecorum\" (\"Re dei Greci\") o al pi\u00f9 \"Imperator Graecorum\" (\"Imperatore dei Greci\").\nLa pretesa di atteggiarsi come eredi dei romani, sebbene giuridicamente discutibile, ebbe per\u00f2 alcuni innegabili risultati positivi, come il ripristino del diritto romano gi\u00e0 a partire dalla met\u00e0 del XII secolo, che, tramite l'attivit\u00e0 delle universit\u00e0, torn\u00f2 in Occidente sostituendosi in tutto o in massima parte alle legislazioni germaniche, in vigore dai tempi delle invasioni, e a quelle canonistiche, diffuse dalle istituzioni ecclesiastiche.\nIn definitiva quindi, nonostante una partenza velata da equivoci e atti forzosi, il Sacro Romano Impero divenne uno dei cardini della societ\u00e0 europea, che profondamente ne influenz\u00f2 le vicende per secoli.\nIl dibattito sull'autorit\u00e0.\nSono stati fatti molti tentativi di spiegare perch\u00e9 il Sacro Romano Impero non riusc\u00ec mai ad avere un potere centrale sui territori, contrariamente alla vicina Francia. Fra le ragioni trovate vi sono le seguenti:\nNella dottrina dello Stato tedesco.\nDopo l'unificazione della Germania in Stato sovrano federale nel 1871 (vedi Impero tedesco), il Sacro Romano Impero fu conosciuto talvolta come Primo Reich, visto che dal 1512 era della \"nazione tedesca\". La Germania/Austria nazista volle chiamarsi invece Terzo Reich, considerando l'Impero del 1871 come Secondo Reich, dopo la rinuncia austriaca del 1806: ci\u00f2 anzitutto allo scopo di affermare una continuit\u00e0 diretta, grazie al Nazionalsocialismo, con l'intera storia della Germania; secondariamente, per negare \"a posteriori\" alla Repubblica di Weimar (1918-1933) la sua ragione d'essere come reale espressione della Germania repubblicana e pi\u00f9 democratica.\nNella filosofia della comunit\u00e0 sovranazionale.\nTra le due guerre mondiali l\u2019immagine idealizzata del \"Reich\" fece da sfondo all\u2019utopia \u00abpaneuropea\u00bb; anche successivamente varie dottrine storico-politiche hanno proiettato sulla parola \u00abReich\u00bb la richiesta che \"l\u2019Europa auspicabilmente riacquisti la consapevolezza delle proprie \u00abradici\u00bb e, con essa, una certezza di s\u00e9, fatta di punti di riferimento validi poich\u00e9 storicamente immutati\": \"l\u2019ordinamento sovranazionale, comprensivo di vari popoli, il \u00abfelice\u00bb abbinamento di libert\u00e0 (germanica) e civilt\u00e0 (romano cristiana), la vocazione alla pace, quale \"condicio sine qua non\" d\u2019ogni progresso materiale e morale, la cultura del diritto come tessuto delle relazioni umane, lo sviluppo \u00abmeraviglioso\u00bb delle arti e delle scienze\".\nSimboli dell'impero.\nL'aquila imperiale.\nL'aquila era il simbolo del potere imperiale sin dall'Impero Romano del quale il Sacro Romano Impero si sentiva l'erede. Fu nel XII secolo con l'imperatore Federico Barbarossa che l'aquila divenne ad ogni modo l'emblema del Sacro Romano Impero. Prima di questa data, essa fu utilizzata da altri imperatori (Ottone I e Corrado II) come simbolo del potere imperiale senza per\u00f2 essere considerata un emblema fisso..\nDopo il 1312, e soprattutto durante il regno di Federico III, si afferm\u00f2 gradualmente il simbolo dell'aquila bicipite. \nCon l'ascesa al trono di Sigismondo I, l'aquila bicipite divenne l'emblema ufficiale dell'imperatore ed inizi\u00f2 a comparire in maniera diffusa su sigilli, monete, sulla bandiera imperiale e tutti quei documenti, edifici o elementi che a lui facessero riferimento. L'aquila a una sola testa rimase invece il simbolo del re dei Romani. L'uso dell'aquila era un chiaro simbolo di fedelt\u00e0 all'Impero. Molte citt\u00e0 dell'Impero utilizzarono l'aquila imperiale a livello araldico come nel caso di Francoforte sul Meno che dal XIII secolo ha nel proprio stemma un'aquila a una sola testa, oppure Lubecca che adott\u00f2 l'aquila bicipite nel 1450 o ancora Vienna dal 1278. Dopo la caduta del Sacro Romano Impero, l'aquila imperiale fu rilevata dal \"Reichstag\" nel 1848 come simbolo dell'Impero tedesco ed ancora oggi essa \u00e8 simbolo araldico della Germania.\nLe insegne imperiali.\nLe insegne imperiali del Sacro Romano Impero (\"Reichskleinodien\") erano costituite da diversi oggetti (circa 25), raccolti oggi a Vienna. Tra i pezzi pi\u00f9 importanti vi erano sicuramente la corona imperiale realizzata sin dal tempo di Ottone I e la croce imperiale realizzata in Lorena intorno al 1025 che fungeva da reliquiario per altre due insegne: la Lancia di Longino e un pezzo della Santa Croce. A questi si aggiungevano una spada, un globo e uno scettro, tutti utilizzati dall'imperatore durante la sua incoronazione.\nAccanto a queste insegne si possono citare anche altri ornamenti come un prezioso mantello decorato con 100.000 perline e del peso di undici chilogrammi utilizzato durante le cerimonie solenni, guanti ricamati con perle e pietre preziosi, una dalmatica, un camice, pantofole e un evangelario.\nPer secoli le insegne vennero conservate presso Aquisgrana, antica sede della dieta imperiale, ma di fronte all'avanzata dei napoleonici nel 1800 vennero trasferite dapprima a Ratisbona e poi a Vienna. Dopo il crollo dell'Impero, le citt\u00e0 di Norimberga ed Aquisgrana si contesero la restituzione delle insegne e nel 1938 fu Adolf Hitler a disporne il trasporto a Norimberga. I preziosi oggetti, trovati in un bunker nel 1945, vennero nuovamente trasportati a Vienna dall'anno successivo. Le insegne del Sacro Impero sono oggi il tesoro medievale pi\u00f9 completo al mondo, di inestimabile valore storico, artistico e tradizionale."}
{"id": "732326", "revid": "2128848", "url": "https://it.wikipedia.org/wiki?curid=732326", "title": "Impero romano d'Occidente", "text": "LImpero romano d'Occidente venne a costituirsi come entit\u00e0 pienamente autonoma e distinta dalla parte orientale al momento della morte dell'Imperatore Teodosio I (395), quando l'Impero venne diviso tra i suoi due figli e l'Occidente lasciato nelle mani di Onorio.\nGi\u00e0 in precedenza, in varie occasioni, l'Impero venne a trovarsi diviso in pi\u00f9 entit\u00e0 a s\u00e9 stanti per fini di carattere amministrativo e militare, come in occasione dell'istituzione della\ntetrarchia.\nTuttavia, dal 395 in poi, l'Impero romano d'Occidente e l'Impero romano d'Oriente, non vennero pi\u00f9 a ricostituirsi in unica entit\u00e0; per tale motivo, tradizionalmente, la data della morte dell'imperatore Teodosio I (395) viene considerata dalla storiografia come l'inizio della vita autonoma della parte occidentale dell'Impero romano.\nL'idea dell'unit\u00e0 rest\u00f2 tuttavia salda nelle coscienze ancora per lungo tempo, e certo non si era ancora spenta quando, nel 476, il re degli Eruli Odoacre depose l'ultimo imperatore occidentale, Romolo Augusto, e rimise le insegne dell'Impero all'imperatore d'Oriente Zenone.\nQuest'ultimo continu\u00f2 a considerare l'Italia e Roma, culla della civilt\u00e0 romana, come una parte dell'impero, mentre Odoacre e poi Teodorico, come patrizi d'Italia, ufficialmente svolgevano il ruolo di governatori per conto del sovrano di Costantinopoli, pur essendo di fatto regnanti autonomi.\nAncora l'imperatore bizantino Giustiniano tent\u00f2 la riunificazione delle due parti dopo la fine dell'Impero d'Occidente, progetto che tuttavia finir\u00e0 nei secoli successivi con l'affermazione dei regni di Franchi, Visigoti e Longobardi, e la nascita del Sacro Romano Impero.\nGeografia.\nSuperficie e suddivisione.\nAl momento della morte di Teodosio I e della definitiva divisione dell'Impero in una parte orientale e in una occidentale (395), quest'ultima eredit\u00f2 la Prefettura del pretorio delle Gallie e la maggior parte della Prefettura del pretorio d'Italia, Africa e parte dell'Illiria, mentre all'Oriente toccarono la Prefettura del pretorio d'Oriente e due diocesi illiriche. A sua volta la Prefettura d'Italia era formata da quattro diocesi: Italia (due diocesi), Illiria e Africa; quella delle Gallie da un pari numero di diocesi: Gallia (due diocesi), Hispania e Britannia. Va messo in evidenza che l'Illiria era stata ripartita fra i due Imperi e che questa divisione fu fonte di continue dispute che iniziarono a profilarsi subito dopo la morte di Teodosio.\nAlla fine del IV secolo la superficie totale dell'area romano-occidentale superava i 2,5 milioni di km\u00b2 con una popolazione globale difficilmente quantificabile ma che, con ogni probabilit\u00e0, doveva situarsi fra i 20 e i 25 milioni di abitanti.\nNel secolo successivo in tutto il mondo romano-occidentale si assistette a una generalizzata flessione demografica dovuta a guerre, carestie ed epidemie. Lo stanziamento di genti barbare in quasi tutte le regioni dell'Europa occidentale e dell'Africa, non riusc\u00ec infatti a compensare le perdite che avevano falcidiato la popolazione autoctona. Le etnie barbare, generalmente di origine germanica, rappresentarono, in quasi tutto l'Occidente romano, una quota modesta sul totale delle popolazioni romane o romanizzate, con ogni probabilit\u00e0 non superiore, in termini percentuali, a un 7 o 8%.\nPer avere un'idea della limitata consistenza numerica di queste trib\u00f9 barbare, ricorderemo che, quando i Longobardi penetrarono in Italia nella seconda met\u00e0 del VI secolo, si ritiene che la loro orda fosse composta da circa unit\u00e0 ivi compresi anziani, donne e bambini.\nCitt\u00e0.\nFra la fine del IV e gli inizi del V secolo Roma era ancora la citt\u00e0 pi\u00f9 popolosa dell'Impero (sia della parte occidentale sia della parte orientale). Durante il regno di Valentiniano I (364 - 375) si calcola, sulla base delle tessere annonarie distribuite, che l'Urbe dovesse contare non meno di abitanti (ma altre fonti danno una cifra anche superiore, vedi riquadro). Questo valore rest\u00f2 pressoch\u00e9 inalterato fino al primo sacco di Roma da parte dei Visigoti di Alarico (410). Segu\u00ec una certa flessione demografica, ma ancora alla met\u00e0 del V secolo sembra che la popolazione della citt\u00e0 non fosse inferiore ai abitanti Fu soltanto all'indomani del secondo sacco per opera dei Vandali (455) che Roma perse probabilmente il rango di prima citt\u00e0 dell'Impero superata non solo da Costantinopoli, ma anche dalle popolose metropoli d'Oriente: (Alessandria, Antiochia e, forse, anche Tessalonica).\nL'Italia poteva vantare, oltre a Roma, una serie di centri relativamente popolosi ed economicamente attivi, prime fra tutte Capua e \"Mediolanum\" (odierna Milano) - quest'ultima anche capitale imperiale -, seguita da Ravenna, \"Bononia\" (odierna Bologna), \"Augusta Taurinorum\" (odierna Torino) e Aquileia, che per\u00f2 fu distrutta dagli Unni attorno alla met\u00e0 del V secolo. Nel resto dell'Impero d'Occidente, invece, tra le citt\u00e0 in assoluto pi\u00f9 grandi si configuravano Cartagine, che con i suoi - abitanti o pi\u00f9 costituiva con ogni probabilit\u00e0 il secondo agglomerato urbano dell'Occidente romano, \"Leptis Magna\" (nell'Africa Proconsolare) e \"Augusta Treverorum\" (odierna Treviri). Ravenna, in particolar modo, fu una delle poche citt\u00e0 italiane che continu\u00f2 a espandersi nel corso del V secolo, raggiungendo la sua massima estensione in et\u00e0 gotica, allorch\u00e9 l'aumento della popolazione e del territorio urbano rese necessario un ampliamento della cinta muraria romana che fin\u00ec col racchiudere una superficie di 150 ettari.; nel 402 divenne poi capitale dell'Impero romano d'Occidente e conserv\u00f2 tale rango anche dopo il 476, sotto Odoacre, gli Ostrogoti e i Bizantini.\nCartagine, invece, oltre a possedere praticamente da sempre una netta vocazione commerciale, era posta nel cuore di una ricca regione agricola ed esportava le sue derrate alimentari anche in Oriente. In Africa, altre tre citt\u00e0 di medie dimensioni godevano di una certa prosperit\u00e0: Leptis Magna, culla della dinastia dei Severi, che, dopo un periodo di decadenza, aveva conosciuto una certa ripresa in epoca teodosiana; Timgad, importante centro donatista, e infine Cesarea (oggi Cherchell, in Algeria), che dette i natali a Prisciano, che con Donato fu il massimo grammatico della tarda latinit\u00e0.\nNella regione illirica la citt\u00e0 pi\u00f9 importante e popolosa era forse Salona (nelle immediate vicinanze dell'odierna Spalato), in Dalmazia, con una popolazione di oltre abitanti, mentre i due agglomerati di frontiera di origine castrense, Carnuntum e Aquincum (l'attuale Budapest), conservarono una certa importanza strategica. Entrambi questi centri possedevano due anfiteatri, uno per le guarnigioni di stanza e uno per la popolazione civile. Carnuntum ci viene descritta da Ammiano Marcellino, nella seconda met\u00e0 del IV secolo, come una citt\u00e0 sonnolenta e degradata, ravvivata per\u00f2 dalla presenza di molti militari accampati nei dintorni o residenti nell'abitato.\nIn Iberia aveva avuto un certo sviluppo, nel corso del IV secolo, la citt\u00e0 di Hispalis (l'attuale Siviglia), impostasi come il massimo centro abitato della Betica, mentre Carthago Nova (Cartagena) continuava a costituire il pi\u00f9 importante punto di riferimento urbano nell'area mediterraneo-orientale della diocesi. Non minore importanza rivestivano Tarraco (Tarragona), Osca (Huesca) e Caesaraugusta (Saragozza) nella parte settentrionale della penisola.\nFra le citt\u00e0 pi\u00f9 importanti e popolose delle due diocesi galliche era Augusta Treverorum (Treviri, oggi in Germania), ex capitale imperiale fin da epoca tetrarchica e, ancora attorno al 400, sede di Prefettura. Arelate (Arles), impostasi fin dalla prima met\u00e0 del IV secolo come il pi\u00f9 dinamico centro urbano della Gallia meridionale, era anche divenuta, agli inizi del secolo successivo, capitale di prefettura. Massimo centro della Gallia centrale era, con ogni probabilit\u00e0, Lugdunum (Lione).\nIn Britannia l'unica citt\u00e0 di una certa importanza era Londinium, l'odierna Londra, seguita da nuclei urbani di modeste dimensioni, spesso di origine castrense o sviluppatisi su precedenti insediamenti celti (come Calleva Atrebatum, oggi Silchester). Aquae Sulis (Bath) era invece un centro termale noto fin dal I secolo. L'abbandono della Britannia da parte delle guarnigioni romane agli inizi del V secolo determin\u00f2 la decadenza di tali centri, la quale si protrasse per buona parte dell'alta et\u00e0 media. Londra, restata quasi senza abitanti, dovette essere pressoch\u00e9 rifondata da Alfredo il Grande nel IX secolo.\n\"Citt\u00e0 fondate o conquistate dai Romani in Italia\" ()\n\"Citt\u00e0 fondate dai Romani nelle province dell'Impero\" ()\n\"Citt\u00e0 conquistate dai Romani fuori dall'Europa\" ()\nStoria.\nProdromi della divisione (364-395).\nValentiniano I (364-375).\nUna pi\u00f9 marcata divisione dell'Impero Romano, dopo le suddivisioni amministrative dei decenni precedenti, si ebbe con l'ascesa al trono di Valentiniano I, creato imperatore a Nicea nel febbraio del 364. Il nuovo sovrano dovette prendere atto dell'impossibilit\u00e0 di gestire da solo la delicata situazione militare che si era venuta a creare sia lungo la frontiera danubiana e renana, ad Occidente, a causa dei sempre pi\u00f9 frequenti sconfinamenti delle trib\u00f9 barbare, sia su quella persiana, ad Oriente, dove i Sasanidi si erano da tempo imposti come i pi\u00f9 agguerriti avversari di Roma e del suo esercito. Nella primavera di quello stesso anno, Valentiniano associ\u00f2 pertanto come augusto il fratello Valente, assegnandogli la parte orientale dell'Impero e tenendo sotto il suo controllo quella occidentale, chiaro segno dell'importanza che ancora rivestiva all'epoca la citt\u00e0 di Roma.\nL'attivit\u00e0 governativa di Valentiniano I, tesa a frenare l'avanzata dei barbari che premevano sui confini della Germania, si concretizz\u00f2 nella costruzione del poderoso \"limes\" che andava dal Mare del Nord, in corrispondenza della foce del Reno, alle Alpi Retiche. Valentiniano, come e ancor pi\u00f9 dei suoi predecessori, fece frequente ricorso al reclutamento di mercenari nell'esercito, con il conseguente accesso alle magistrature civili e militari di molti Germani e la graduale \"barbarizzazione\" dei quadri dell'amministrazione, della burocrazia e dell'esercito. Mor\u00ec nel 375 in Pannonia, a causa di un ictus cerebrale. Gli succedette in Occidente suo figlio Graziano, mentre l'Oriente continuava ad essere retto da Valente.\nL'inizio della crisi: la guerra gotica e la battaglia di Adrianopoli (376-382).\nTra l'estate e l'autunno del 376, decine di migliaia di profughi, Goti e di altri popoli, scacciati dalle proprie terre dalle invasioni unne, giunsero sul Danubio, chiedendo asilo all'imperatore romano Valente, affinch\u00e9 venisse loro permesso di stabilirsi sulla sponda meridionale del Danubio: il fiume li avrebbe infatti protetti dagli Unni, che non avevano l'equipaggiamento necessario per attraversarlo in forze. L'imperatore concesse l'asilo in termini estremamente favorevoli: ai Goti furono promesse terre da coltivare, razioni di grano, e l'arruolamento nell'esercito romano come \"foederati\". Secondo la propaganda imperiale, l'Imperatore Valente aveva accettato di accogliere le popolazioni barbare allo scopo di rafforzare il proprio esercito ed incrementare la base imponibile del fisco; secondo Heather, invece, Valente fu quasi costretto ad ammettere i Goti all'interno dell'Impero, non avendo sufficienti forze nei Balcani per impedire loro la traversata del Danubio; pur tuttavia, non intendendo ammettere la propria debolezza militare, incaric\u00f2 i propagandisti di corte di magnificare i potenziali aspetti positivi dell'ammissione dei Goti all'interno dell'Impero. A conferma del fatto che Valente tent\u00f2 per quanto possibile di limitare i danni, solo a una parte dei Goti venne per\u00f2 concesso di guadare il Danubio.\nInoltre, tutti coloro accolti in territorio romano avrebbero dovuto consegnare le proprie armi, ma alcune riuscirono a passare, forse a causa del fatto che le operazioni di attraversamento del fiume vennero velocizzate per evitare una sommossa dei Goti in attesa, impedendo cos\u00ec di controllare perfettamente gli equipaggiamenti degli immigranti. La presenza di un popoloso stanziamento in un'area ristretta caus\u00f2 una penuria di viveri tra i Goti, che l'Impero non fu in grado di contrastare n\u00e9 con terre da coltivare n\u00e9 con i rifornimenti promessi. La struttura logistica romana, che distribuiva gli approvvigionamenti in pi\u00f9 centri allo scopo di ottenere una maggiore capillarit\u00e0, venne messa sotto pressione: i Goti, senza pi\u00f9 approvvigionamenti, si diedero a mangiare carne di cane, che veniva loro fornita al prezzo di un cane per ogni bambino goto ceduto come schiavo.\nI maltrattamenti furono tali che i Goti alla fine si rivoltarono, devastando i Balcani. Valente aveva sottovalutato la minaccia che essi rappresentavano rispetto al nemico di sempre, i Sasanidi, e teneva impegnato l'esercito \"presenziale\" in oriente, n\u00e9 le truppe in Tracia erano sufficienti per infliggere una sconfitta decisiva ai Goti. Al tempo stesso questi ultimi si trovavano in una posizione altrettanto difficile: la necessit\u00e0 di procacciarsi notevoli quantit\u00e0 di cibo li costringeva infatti a muoversi in gruppi di numero ridotto, possibile preda di attacchi di forze romane. Forse era loro intenzione infliggere ai propri nemici una sconfitta tale da imporre loro dei termini non distanti dall'accordo di ingresso nel territorio imperiale (la concessione di terre da coltivare), ma dovevano farlo presto, prima dell'arrivo di altre truppe romane.\nStipulata una pace sfavorevole con i Persiani, l'imperatore d'Oriente pot\u00e9 portare il grosso del suo esercito nei Balcani per porre finalmente fine ai saccheggi dei Goti. Giunto a Costantinopoli, Valente attese in quel luogo l'arrivo delle truppe di Graziano, imperatore d'Occidente. Prima che Graziano arrivasse, per\u00f2, Valente venne informato da spie che i Goti erano solo , una notizia che si rivel\u00f2 successivamente falsa. Pensando di essere in superiorit\u00e0 numerica e non volendo condividere la gloria di una vittoria con Graziano, Valente imprudentemente affront\u00f2 i Goti ad Adrianopoli, perdendo e venendo ucciso in battaglia (9 agosto 378). Sant'Ambrogio vide in questa battaglia epocale, rovinosa per le armi romane, un segnale dell'imminente fine del mondo.\nIl mondo non termin\u00f2 ma all'Impero romano venne inferto un colpo durissimo. Graziano, figlio di Valentiniano I e succeduto al padre all'et\u00e0 di sedici anni, non sentendosi in grado di governare l'impero assieme al suo fratellastro Valentiniano II di soli sei anni, nel gennaio del 379 nomin\u00f2 augusto Teodosio I cui affid\u00f2 le diocesi di Macedonia e Dacia anch'esse minacciate dai Visigoti in rivolta. Questi ultimi erano penetrati nei Balcani devastandoli orribilmente. Il nuovo Imperatore, quando ancora l'esercito della \"pars orientalis\", non era stato completamente ricostituito, si vide quindi costretto ad affrontare i Goti con una forza eterogenea non superiore ai uomini; negli scontri che seguirono (380) ebbe la peggio, pur non riportando gravi perdite.\nFu cos\u00ec che l'Imperatore d'Oriente fu costretto a ricorrere alla diplomazia, concedendo, nel 382, ai Goti lo status di \"Foederati\" in cambio della pace. I \"foederati\" mantenevano una certa autonomia da Roma, non pagando tasse all'Impero, e, in cambio di un compenso - in denaro o tramite concessione di terre (\"hospitalitas\") -, avrebbero fornito contingenti alleati all'esercito imperiale in occasione di specifiche campagne militari. Tale sistema costituiva in realt\u00e0 un'arma a doppio taglio in quanto non faceva altro che sostituire l'\"invasione violenta\" con quella \"pacifica\", e avrebbe potuto portare i barbari a distruggere dall'interno l'Impero. Il retore Temistio si augurava che i Goti sarebbero stati presto assimilati alla cultura romana, com'era accaduto gi\u00e0 in passato con i Galati, e che quindi non sarebbero stati pi\u00f9 una minaccia per l'Impero, ma fu smentito dagli avvenimenti successivi. I Tervingi e i Greutungi, dalla cui coalizione si sarebbe originato il popolo dei Visigoti, si sarebbero ritagliati presto un loro regno indipendente in Gallia e in Hispania e avrebbero contribuito alla caduta dell'Impero romano d'Occidente.\nIl regno di Teodosio I (379-395).\nSul versante religioso, dopo l'ascesa al potere di Teodosio, si venne a produrre un progressivo consolidamento del cristianesimo, culto gi\u00e0 all'epoca predominante. Il nuovo augusto ne favor\u00ec infatti la diffusione con l'intento di convertirlo in collante dell'Impero (editto di Tessalonica, 380), venendo cos\u00ec a sostituire le antiche credenze e l'arianesimo, ormai apertamente osteggiati o messi al bando.\nNel 383, l'esercito di Britannia aveva proclamato Augusto un generale di origine ispana, Magno Massimo, che sbarc\u00f2 prontamente in Gallia con un esercito per impadronirsene. Graziano, da Treviri, venne incontro all'usurpatore, ma a seguito delle numerose defezioni che si verificarono fra le sue truppe, ripieg\u00f2 su \"Lugdunum\", dove mor\u00ec per mano di un sicario, Andragazio. Magno Massimo ne approfitt\u00f2 per occupare, nel 387, l'Italia e l'Africa. Valentiniano II, temendo per la propria vita, si rifugi\u00f2 a Tessalonica. Teodosio, che, dopo la morte di Graziano, aveva riconosciuto Magno Massimo come Augusto, nel 383 associ\u00f2 all'Impero il figlio Arcadio. Qualche anno pi\u00f9 tardi anche Magno Massimo, seguendone l'esempio proclam\u00f2 suo figlio Flavio Vittore augusto. Con i due giovani si venne a creare una situazione molto complessa: ben cinque persone, fra augusti legittimi e usurpatori, erano, o erano state poste, ai massimi vertici dell'Impero. Tale sovrapposizione di titoli e cariche non dur\u00f2 per lungo tempo. Teodosio sconfisse Magno Massimo ad Aquileia dove il generale ispano fu giustiziato (388), e stessa sorte tocc\u00f2 a suo figlio Vittore nelle Gallie. Valentiniano II, venne cos\u00ec reintegrato, per opera di Teodosio, nella sua carica di augusto della parte occidentale dell'impero.\nTeodosio, vero arbitro politico dell'impero, invi\u00f2 Valentiniano a Treviri affinch\u00e9 da questa citt\u00e0 potesse governare la parte occidentale con l'aiuto di Arbogaste, ma intrighi di corte determinarono probabilmente la morte del giovane imperatore qualche anno pi\u00f9 tardi (392). Teodosio, che per tre anni si era mosso fra Roma e Milano, torn\u00f2 a stabilirsi in oriente, lontano dalle pressioni ed interferenze del vescovo Ambrogio, cui tentava di resistere, mettendo in atto una politica di contenimento nei confronti del potere ecclesiastico. La strage di Tessalonica diede per\u00f2 ad Ambrogio la possibilit\u00e0 di imporre una penitenza all'Imperatore e dal 390 Teodosio fu costretto a ridefinire la sua politica religiosa nei confronti di apostati, pagani ed eretici.\nUn editto, promulgato il 24 febbraio 391, prevedeva la chiusura di tutti i templi e vietava ogni culto pagano, anche se celebrato in forma privata. La persecuzione sistematica delle credenze non cristiane scatenarono una reazione pagana nei confronti di Teodosio, soprattutto in Italia. Rientrato a Costantinopoli, l'imperatore dovette infatti far fronte alle proteste delle correnti fautrici di un paganesimo ormai al tramonto, che avevano trovato nel retore Flavio Eugenio, uno strenuo difensore. Eugenio, con il sostegno di Arbogaste e di molti membri della classe senatoriale romana, fu proclamato Augusto della parte occidentale il 22 agosto 392, ma non fu riconosciuto come collega da Teodosio. Quest'ultimo, al contrario, associ\u00f2 al trono Onorio, suo secondogenito, con l'intenzione di porlo sul trono della parte occidentale, e si mosse con un esercito verso l'Italia. Nella battaglia del Frigido, non lontano da Aquileia, sconfisse, il 6 settembre 394, le forze di Eugenio ed Arbogaste.\nEliminati i rivali, Teodosio rest\u00f2 unico imperatore ancora per pochi mesi, perch\u00e9 si spense il 17 gennaio 395. \u00abCon Teodosio\u00bb, scrive Gibbon, \u00ab...mor\u00ec anche lo spirito di Roma. Egli fu l'ultimo dei successori di Augusto che comandasse di persona gli eserciti in guerra e la cui autorit\u00e0 fosse riconosciuta in tutto l'impero\u00bb. Quest'ultimo fu ereditato dai suoi due figli: ad Arcadio, il maggiore, and\u00f2 la \"pars orientalis\", mentre al pi\u00f9 giovane Flavio Onorio tocc\u00f2 la \"pars occidentalis\". Da questo momento la divisione non venne pi\u00f9 ricomposta ed iniziarono prendere forma due aggregazioni territoriali distinte: un Impero romano d'Occidente ed un Impero romano d'Oriente.\nIl regno di Onorio (395-423).\nOnorio, come del resto suo fratello Arcadio, non eredit\u00f2 le qualit\u00e0 paterne. Fu un sovrano religioso e gentile, ma testardo, incompetente e, secondo taluni, una nullit\u00e0.\nLa reggenza di Stilicone (395-408).\nAvendo ereditato il trono a soli undici anni, fu affidato alla reggenza del \"magister militum\" Stilicone, prescelto per questo incarico da Teodosio sin dal 393. Stilicone, figlio di un vandalo e di una romana, si trov\u00f2 cos\u00ec a guidare un Impero certamente debilitato dalle lunghe lotte intestine e dalle trib\u00f9 barbare di origine germanica che premevano sui suoi confini, ma in quel momento ancora piuttosto saldo e in posizione pi\u00f9 sicura rispetto al pi\u00f9 ricco ma anche pi\u00f9 esposto Oriente. Quest'ultimo veniva infatti percepito, dai soldati di lingua latina che difendevano il \"limes\" danubiano come \u00ab... la parte pi\u00f9 debole dell'Impero, con le sue citt\u00e0 sovraffollate e i contadini imbelli\u00bb. Pare che Stilicone affermasse di essere stato nominato custode e reggente di entrambi i figli di Teodosio, e questo incrin\u00f2 i suoi rapporti con la corte della met\u00e0 orientale dell'Impero, dato che i reggenti di Arcadio non avevano la minima intenzione di cedere il loro potere a Stilicone; altro motivo di disputa con la corte di Costantinopoli era la questione delle diocesi contese dell'Illirico orientale, trasferite all'Impero d'Oriente sotto Teodosio I, ma rivendicate per l'Occidente da Stilicone.\nDei litigi tra le due parti dell'Impero ne approfittarono i \"foederati\" Visigoti, che colsero l'occasione per rivoltarsi, nominando come loro capo unico Alarico. Secondo diversi studiosi, i Visigoti di Alarico erano gli stessi goti che avevano sconfitto l'esercito di Valente nella battaglia di Adrianopoli nel 378 e che erano stati insediati come \"foederati\" nei Balcani da Teodosio I nel 382; essi vennero impiegati da Teodosio I nelle lotte contro gli usurpatori gallici Magno Massimo (387-388) ed Eugenio (392-393) e avevano subito pesanti perdite durante la battaglia del Frigido nella quale, secondo Paolo Orosio, Teodosio I aveva ottenuto due vittorie: una sull'usurpatore gallico Eugenio, e un'altra sui \"foederati\" goti che servivano nell'esercito di Teodosio. Secondo Heather, le perdite subite in quella battaglia spinsero i Goti a rivoltarsi nel tentativo di costringere l'Impero a rinegoziare il \"foedus\" del 382 a condizioni pi\u00f9 favorevoli per i Goti: non \u00e8 ben chiaro a cosa mirassero i Goti, ma, con ogni probabilit\u00e0, le richieste gote comprendevano il riconoscimento di un proprio capo unico, e la nomina di questi a \"magister militum\" dell'esercito romano.\nPrendendo a pretesto il fatto che Alarico non avesse ottenuto un ruolo di comando nell'esercito romano (la carica di \"magister militum\", che pure gli era stata promessa da Teodosio I), i Visigoti invasero la Tracia e la Macedonia: all'epoca vi furono sospetti di collusione con il prefetto del pretorio d'Oriente Flavio Rufino, che avrebbe spinto Alarico a rivoltarsi. Stilicone intervenne in soccorso dell'Impero d'Oriente marciando con le sue forze contro Alarico, ma Arcadio, spinto da Rufino, nemico di Stilicone, ordin\u00f2 alle truppe orientali, che formavano una parte dell'armata di quest'ultimo, di far ritorno in Oriente. In Oriente infatti si aveva ancora timore che in realt\u00e0 Stilicone mirasse a conquistare il dominio anche di Costantinopoli. Stilicone obbed\u00ec e rimand\u00f2 indietro le truppe che di fatto non avevano fatto ritorno in Oriente dopo la battaglia del Frigido, indebolendo il suo esercito. Intanto, giunte a Costantinopoli, le truppe uccisero Rufino: i sospetti che fossero state sobillate dallo stesso Stilicone furono alti.\nNel 397, intanto, Alarico aveva invaso il Peloponneso, ma venne affrontato da Stilicone, che, tuttavia, pur accerchiando il nemico, esit\u00f2 ad annientarlo, temporeggiando; probabilmente aveva intenzione di negoziare con Alarico un'alleanza contro Costantinopoli. Fu probabilmente a causa di questa intromissione di Stilicone negli affari orientali, che Eutropio, nuovo consigliere di Arcadio, lo fece dichiarare dal senato di Costantinopoli \"nemico pubblico\" dell'Impero d'Oriente. Nel frattempo Alarico, giunto ad un accordo con Arcadio, venne nominato da quest'ultimo \"magister militum per Illyricum\", e ci\u00f2 gli permise di riequipaggiare il suo esercito con nuove armi.\nIn quello stesso anno i contrasti tra i due imperi portarono a una rivolta in Africa: il \"comes Africae\" Gildone trasfer\u00ec infatti la propria obbedienza all'Impero d'Oriente, rivoltandosi e interrompendo il rifornimento del grano che proveniva dall'Africa a Roma. Stilicone reag\u00ec immediatamente inviandogli contro Mascezel, che era il fratello di Gildone stesso. La rivolta venne immediatamente sedata e l'Africa ritorn\u00f2 a rifornire Roma e l'Italia di grano, anche se Mascezel per\u00ec in circostanze sospette, forse assassinato per ordine di Stilicone.\nNel frattempo Alarico, rafforzatosi con le armi romane ottenute come governatore militare e ancora insoddisfatto del trattamento ricevuto dai Romani, mosse ben presto verso l'Italia, superando i primi contrafforti alpini nell'autunno del 401. Erano iniziate, per l'occidente romano, le invasioni barbariche.\nLe prime invasioni (401-406).\nLe Invasioni barbariche, che sino ad allora avevano interessato maggiormente la parte orientale dell'Impero, investirono, a partire dai primi anni del V secolo, soprattutto l'Occidente. In passato alcuni studiosi avevano spiegato questo cambiamento di tendenza, supponendo che l'Impero romano d'Oriente avesse trovato la forza di porre in essere, fin dal 400-402, una drastica politica di epurazione degli elementi germanici presenti negli alti quadri dell'esercito; a tutto questo si sarebbe aggiunta un'accorta politica orientale volta ad allontanare la minaccia incombente su Costantinopoli dirottandola verso il \"limes\" d'Occidente. In realt\u00e0 l'effettiva esistenza di un partito antigermanico a Costantinopoli, che avrebbe preso il potere in seguito alla sconfitta di Gainas attuando una drastica politica di epurazione dei barbari, \u00e8 stata messa in forte dubbio nei lavori pi\u00f9 recenti; inoltre non si hanno prove che Alarico fosse stato sobillato dai primi ministri di Arcadio a invadere l'Italia, e sono state formulate spiegazioni alternative. Sembrerebbe che tale cambiamento di tendenza andrebbe ricollegato piuttosto a motivazioni geografiche: la prima ondata delle invasioni barbariche aveva interessato soprattutto la parte orientale in quanto le prime incursioni degli Unni avevano colpito popolazioni (come i Goti) insediate sul basso corso del Danubio e quindi confinanti all'Impero d'Oriente; nei primi anni del V secolo, la situazione cambi\u00f2, a causa di un ulteriore spostamento degli Unni, che li port\u00f2 a insediarsi, intorno al 410, nella grande pianura ungherese; questa ulteriore migrazione degli Unni spinse verso occidente i popoli barbari situati a ovest dei Carpazi, portandoli giocoforza a invadere la parte occidentale, per loro pi\u00f9 facilmente raggiungibile rispetto alla \"pars orientis\". Lo stretto del Bosforo proteggeva inoltre le floride province dell'Asia da un'invasione dall'Europa.\nIn Occidente le legioni, costituite per la maggior parte da truppe barbare (in Oriente la proporzione era leggermente inferiore), erano sotto il comando di un generale di alto profilo, Stilicone. Questi, in parte di origine germanica (era figlio di un vandalo e una romana), era legato da vincoli di parentela alla famiglia imperiale (l'imperatore Onorio ne aveva sposato la figlia) e si sentiva fiero della fiducia riposta in lui dal grande Teodosio meritata a pieno titolo sui campi di battaglia. Fu proprio Stilicone a fronteggiare Alarico e i suoi Visigoti dopo che costoro, varcate le Alpi, avevano iniziato ad occupare e saccheggiare l'Italia nord-orientale (novembre - dicembre del 401) puntando successivamente su Milano.\nRipetutamente sconfitti a Pollenzo (402) ed a Verona (403), i Visigoti ripiegarono sull'Illirico, mentre Stilicone garantiva ad Alarico un congruo tributo nel tentativo di tenerlo sotto controllo. La dinamica di tali battaglie resta tuttavia sconosciuta: nessuna si rivel\u00f2 decisiva, e Alarico pot\u00e9 sempre sfuggire ad un disastro definitivo. Pi\u00f9 di uno storico ritiene che in realt\u00e0 Stilicone, a corto di soldati, cercasse un accomodamento e forse addirittura un'alleanza con il potente esercito visigoto. In effetti le fonti narrano che Stilicone strinse un'alleanza con Alarico affinch\u00e9 lo assistesse nel tentativo di sottrarre all'Impero d'Oriente le diocesi contese dell'Illirico orientale.\nIl pericolo corso durante l'invasione visigota aveva dimostrato la vulnerabilit\u00e0 della frontiera nord-orientale, tanto da spingere Onorio a trasferire nel 402 la sua capitale da Milano alla pi\u00f9 sicura Ravenna, difesa dallo sbarramento naturale del Po e difesa dalla potente \"Classis Praetoria Ravennatis\", che con il controllo del mare garantiva anche un sicuro collegamento con il resto dell'Impero e con l'Oriente.\nNel 405 Stilicone riprese i progetti contro l'Impero d'Oriente sfruttando l'alleanza con Alarico. Al fine di sottrarre ad Arcadio l'Illirico orientale, ordin\u00f2 ad Alarico, nominato per l'occasione generale dell'esercito romano, di invadere l'Epiro, territorio sotto la giurisdizione dell'Impero d'Oriente; nomin\u00f2 inoltre Giovio prefetto del pretorio d'Illirico e lo invi\u00f2 presso Alarico, concordando con il re visigoto di raggiungerlo in breve tempo con truppe romane, per sottomettere la regione sotto il controllo di Onorio. In seguito all'ordine di Stilicone, Alarico abbandon\u00f2 \u00abla regione dei Barbari ai confini di Dalmazia e Pannonia\u00bb, dove si era insediato in seguito alla ritirata dall'Italia, e marci\u00f2 alla testa delle proprie truppe in Epiro, che occup\u00f2 in attesa dell'arrivo delle truppe di Stilicone. Stilicone non pot\u00e9, tuttavia, portare avanti i suoi progetti ostili all'Impero d'Oriente perch\u00e9 ne fu impedito da una nuova serie di invasioni barbariche.\nNel 405/406, la strada aperta da Alarico venne ripercorsa da una nuova orda di barbari coalizzati sotto la guida dell'ostrogoto Radagaiso, i quali desolarono le regioni dell'Italia centro-settentrionale, prima di essere fermati a Fiesole da Stilicone, grazie all'intervento di truppe ausiliarie unne e gote, condotte rispettivamente da Uldino e Saro; soldati dell'esercito di Radagaiso furono arruolati nell'esercito romano, mentre il resto fu ridotto in schiavit\u00f9.\nIn quello stesso anno, il giorno 31 dicembre un'orda barbara di straordinarie proporzioni, costituita da Vandali, Alani e Suebi, sospinta verso occidente dagli Unni, attravers\u00f2 il Reno ghiacciato e penetr\u00f2 in Gallia.\nLa fine di Stilicone (408).\nNegli ultimi mesi del 406, le scarse attenzioni rivolte dal governo di Onorio alla Britannia, minacciata in misura sempre crescente dalle incursioni degli invasori e dei pirati barbari, spinse le legioni britanniche a rivoltarsi acclamando imperatore prima un certo Marco, poi, alcuni mesi dopo, un certo Graziano e poi, dopo il rifiuto di questi di intervenire contro i barbari che nel frattempo avevano invaso la Gallia, il generale Flavio Claudio Costantino. Questi, attraversata La Manica e sbarcato a Boulogne, riusc\u00ec a bloccare temporaneamente l'avanzata dei barbari e a prendere il controllo di gran parte dell'Impero: Gallia, Spagna e Britannia.\nStilicone non fu energico com'era stato con Radagaiso, e la Gallia rest\u00f2 abbandonata a barbari e usurpatori. La notizia falsa della presunta morte di Alarico e, soprattutto, dell'usurpazione di Costantino III, costrinse Stilicone ad annullare la spedizione illirica in alleanza con Alarico contro l'Impero d'Oriente. Stilicone invi\u00f2 comunque nel 407 il generale romano di origini gote Saro in Gallia per porre fine all'usurpazione di Costantino III, ma la spedizione fall\u00ec e Saro, vinto dai generali dell'usurpatore, Edobico e Geronzio, fu costretto a ritirarsi in tutta fretta in Italia, venendo costretto durante la ritirata persino a cedere tutto il bottino accumulato a spese dei Bagaudi (briganti) per ottenere da loro il permesso di passare le Alpi. Il mancato arrivo di Stilicone in Epiro spinse inoltre, nel 408, Alarico a spostarsi in Norico, minacciando di invadere l'Italia se non fosse stata soddisfatta la richiesta di un pagamento di 4000 libbre d'oro \"per i servizi resi\", ovvero gli arretrati per l'esercito gotico per tutto il tempo trascorso in Epiro in attesa di Stilicone. Il senato romano fu messo di fronte al fatto compiuto e fu convinto a pagare le 4000 libbre ad Alarico da Stilicone. Soltanto un senatore di nome Lampadio, secondo la tradizione, ebbe il coraggio di affermare che non si trattava di alleanza ma di schiavit\u00f9. Secondo Zosimo, Stilicone intendeva inviare Alarico in Gallia per combattere l'usurpatore Costantino III, ottenendo l'approvazione di Onorio, che scrisse ad Alarico per informarlo del suo nuovo incarico, ma l'assassinio di Stilicone mand\u00f2 a monte tutto.\nNello stesso anno Stilicone e Onorio ebbero una discussione accesa: essendo deceduto da poco suo fratello Arcadio, Onorio intendeva recarsi a Costantinopoli per assicurare la successione del nipote Teodosio II, figlio di Arcadio ma ancora in giovane et\u00e0; ma Stilicone lo convinse che la presenza dell'Imperatore in Italia in questi frangenti cos\u00ec delicati (con Alarico e Costantino III in agguato) era necessaria e che sarebbe andato lui stesso in Oriente a sistemare le cose. Convinto Onorio, Stilicone si prepar\u00f2 per partire per Costantinopoli, ma, narra Zosimo, tard\u00f2 ad eseguire ci\u00f2 che aveva promesso. Era il canto del cigno per Stilicone: la debolezza dell'impero d'Occidente, pur imputabile ad una catena di eventi prodottisi fin dalla sanguinosa battaglia del Frigido e culminati nello sfondamento del confine germanico e nella catastrofica invasione della Gallia del 406-407, era palese. Per di pi\u00f9 la sua origine non romana e il suo credo ariano gli procurarono odio tra i cortigiani imperiali, specialmente Olimpio, che complottarono contro di lui nel 408, spargendo diverse voci: che aveva pianificato l'assassinio di Rufino, che stava brigando con Alarico, che aveva invitato i barbari nel 406 in Gallia e che intendeva dirigersi a Costantinopoli con l'intenzione di mettere sul trono imperiale il figlio Eucherio. L'esercito si ammutin\u00f2 a Pavia il 13 agosto, uccidendo almeno sette ufficiali anziani. Per di pi\u00f9, Olimpio riusc\u00ec a mettere contro Stilicone l'Imperatore Onorio stesso, inducendolo a scrivere all'esercito di Ravenna di catturare il generalissimo. Anche se avrebbe facilmente potuto evitare l'arresto e sollevare le truppe a lui fedeli, non lo fece per timore delle conseguenze che il fatto avrebbe avuto sul destino del traballante impero occidentale. Fu giustiziato il 23 agosto 408 da Eracliano, mentre il figlio Eucherio fu assassinato poco dopo. In tutta Italia scoppi\u00f2 un'ondata di violenza contro le famiglie dei barbari \"foederati\", che andarono allora ad ingrossare le file dell'esercito di Alarico.\nOnorio, rimasto privo di una valida forza militare con cui opporsi ai barbari e all'usurpatore Costantino, decise nel 408 di associare quest'ultimo al trono riconoscendolo co-imperatore e associandolo al consolato per l'anno successivo.\nLa perdita della Spagna e della Britannia, l'invasione dell'Italia e il caos (409-410).\nNel frattempo, Costantino III, dopo aver elevato al rango di Cesare suo figlio Costante, lo invi\u00f2 in Spagna, insieme al generale Geronzio e al prefetto del pretorio Apollinare, per sedare la rivolta organizzata da due parenti di Onorio, Vereniano e Didimo, i quali avevano messo insieme un'armata che minacciava di invadere la Gallia e deporre l'usurpatore. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec a sedare la rivolta e a catturare Vereniano e Didimo, i quali furono successivamente giustiziati in Gallia per ordine di Costantino III.\nNel frattempo, Costante, nel tornare in Gallia, aveva lasciato incautamente il generale Geronzio in Spagna al comando delle truppe galliche, commettendo l'ulteriore errore di sostituire con truppe di origini barbariche (gli \"Honoriaci\") i presidi locali che un tempo sorvegliavano i Pirenei. Quando dunque Costante, in procinto di tornare in Spagna, annunci\u00f2 di destituire Geronzio dal comando sostituendolo con Giusto, Geronzio reag\u00ec rivoltandosi e proclamando a sua volta imperatore un tale Massimo. Secondo il racconto confuso di Zosimo, Geronzio sobill\u00f2 i Barbari invasori della Gallia a rivoltarsi a Costantino III per tenerlo occupato contro i Barbari. Le incursioni compiute dagli invasori barbari in Gallia spinsero gli abitanti della Britannia e dell'Armorica a rivoltarsi a Costantino III, cacciando i magistrati romani e formando un loro governo autonomo. Il tentativo di sfruttare i barbari per vincere la guerra civile contro Costantino III risult\u00f2 tuttavia controproducente e negli ultimi mesi del 409 Vandali, Alani e Suebi, a causa del tradimento o della negligenza dei reggimenti \"Honoriaci\" a presidio dei Pirenei, entrarono in Spagna, sottomettendola per la massima parte.\nSecondo la testimonianza del cronista spagnolo Idazio, nel 411 i Vandali, gli Alani e gli Svevi si spartirono per sorteggio i territori conquistati in Spagna:\nTutta la Spagna, tranne la \"Tarraconense\" rimasta ai Romani, risult\u00f2 dunque occupata dai Barbari nell'anno 411, mentre le legioni di Massimo marciavano sulla Gallia e, nel caos generale, la Britannia, rimasta sguarnita e priva di difese contro le incursioni dei pirati Sassoni, si ribell\u00f2 uscendo dall'orbita dell'impero (410). Su tutto gravava la minaccia dei Visigoti di Alarico, che in quello stesso anno, marciarono sull'Italia.\nA quel punto l'Impero d'Occidente si trovava spezzato in tre, preda delle invasioni e governato da tre imperatori e un usurpatore in lotta tra loro: da una parte Onorio, dall'altra Costantino III col figlio Costante II e infine Massimo.\nIl sacco di Roma (410).\nAlarico, cui erano state promesse oro e vettovaglie per il suo popolo, oltre che, con ogni probabilit\u00e0, una carica militare e civile che avrebbe in qualche modo ufficializzato le sue funzioni di rappresentante dell'Impero in Illiria, nel 408, di fronte al collasso generale dell'Impero, decise di prendersi da solo ci\u00f2 che riteneva spettargli.\nValicate nuovamente le Alpi, scese fino a Roma con l'intenzione di costringere l'imperatore a mantenere le promesse pur di non veder cadere il cuore della civilt\u00e0 romana. Nei dodici mesi successivi, la Citt\u00e0 Eterna fu cinta d'assedio per due volte, finch\u00e9, di fronte all'inerzia di Onorio, il Senato decise di accordarsi con l'invasore: venne consegnata al capo barbaro un'ingente quantit\u00e0 d'oro, mentre il \"praefectus urbi\" Prisco Attalo veniva acclamato imperatore, dichiarando Onorio deposto.\nIniziarono da quel momento delle lunghe ed inconcludenti negoziazioni fra Alarico, nominato nel frattempo da Prisco Attalo \"magister militum\", e Onorio, sino a che, stanco di attendere le titubanti risposte di Ravenna ed esasperato dal comportamento sempre pi\u00f9 autonomo di Attalo, che non era stato in grado di ripristinare le forniture di grano a Roma, bloccate dal \"Comes Africae\" Eracliano, frattanto rimasto fedele a Onorio, Alarico ruppe nella primavera del 410 gli indugi: depose Attalo e cinse nuovamente d'assedio Roma. Di fronte alla situazione, Costantino III mosse dalla Gallia, accordandosi con il \"comes domesticorum\" di Onorio, Allobico, per deporre l'imbelle imperatore di Ravenna e soccorrere l'Urbe minacciata. La morte di Allobico, per\u00f2, prontamente giustiziato da Onorio, costrinse Costantino a rinunciare al piano quando gi\u00e0 era giunto in Liguria: Roma era senza difese.\nIl 24 agosto del 410 i Visigoti penetrarono nella Citt\u00e0 Eterna, sottoponendola per tre giorni al saccheggio. La notizia del sacco di Roma, il cuore dell'Impero, il sacro suolo rimasto inviolato per 800 anni da eserciti stranieri, ebbe vasta risonanza in tutto il mondo romano ed anche al di fuori di esso. L'imperatore d'Oriente Teodosio II proclam\u00f2 a Costantinopoli - Nuova Roma tre giorni di lutto, mentre San Girolamo si chiese smarrito chi mai poteva sperare di salvarsi se Roma periva:\nPersino la nuova religione, il Cristianesimo, ne sembr\u00f2 scossa, tanto da spingere Sant'Agostino a scrivere il suo capolavoro, \"De civitate Dei\", in risposta alle tante voci che si levarono contro gli empi monoteisti, accusati di aver suscitato contro Roma la giusta punizione delle divinit\u00e0. Nei primi tre libri dell'opera Agostino fa notare (citando episodi narrati da Tito Livio) ai pagani accusatori che anche quando erano pagani i Romani avevano subito tremende sconfitte, senza che per\u00f2 venissero incolpati di questo gli dei pagani:\nD'altronde la catastrofe giungeva appena due anni dopo il rogo dei libri sibillini, ordinato dal cristiano Stilicone.\nAlarico abbandon\u00f2 Roma agli inizi dell'autunno, per dirigersi verso l'Italia meridionale: conduceva con s\u00e9, oltre a enormi ricchezze, anche un ostaggio prezioso, la sorella dell'imperatore Onorio, Galla Placidia. Alarico si spense pochi mesi dopo in Calabria, venendo sepolto con tutto il suo tesoro nel letto del fiume Busento. I Visigoti, eletto re Ataulfo, marciarono quindi verso nord, dirigendosi sulla Gallia meridionale. Le devastazioni provocate durante la marcia furono ingenti, al punto che nel 412 Onorio concesse alle province devastate del Sud Italia la riduzione delle imposte a un quinto rispetto alla norma per cinque anni.\nLa fine del regno e il ritorno ad un ordine precario (410-423).\nNel 411 la situazione politico-militare giunse finalmente ad un punto di sblocco. Le armate di Massimo e Geronzio inflissero a quelle di Costantino una disastrosa sconfitta a Vienne, catturando e giustiziando lo stesso \"Augustus\" Costante II e stringendo infine d'assedio Costantino ad Arelate (l'odierna Arles), residenza dell'Imperatore e della sua corte. Della situazione approfitt\u00f2 Onorio, inviando sul posto il generale Flavio Costanzo. Questi per prima cosa sconfisse Massimo e Geronzio, costringendoli a rientrare in Hispania, dove Geronzio si suicid\u00f2 perch\u00e9 costretto dalle sue truppe, mentre Massimo abdicava rifugiandosi tra i barbari. A questo punto, sbarazzatosi dell'usurpatore iberico, Costanzo cinse quindi a sua volta d'assedio Arelate, facendo prigioniero Costantino e uccidendolo su ordine di Onorio.\nGli usurpatori Massimo e Costantino furono per\u00f2 presto sostituiti da due nuovi ribelli. Nel 412 il \"comes Africae\" Eracliano si proclam\u00f2 imperatore, tagliando le forniture di grano all'Italia, mentre a nord la morte di Costantino III lasci\u00f2 mano libera a Burgundi e Alani lungo la frontiera renana. Questi (condotti rispettivamente da Gundicaro e Goar) sobillarono le legioni di stanza nella regione a proclamare imperatore a Magonza il generale Giovino, a cui tentarono di unirsi i Visigoti di Ataulfo. I rapporti tra Giovino e i Visigoti si tramutarono in ostilit\u00e0 aperta quando Giovino innalz\u00f2 al rango di Augusto suo fratello Sebastiano nonostante il mancato assenso del re visigoto, il quale invi\u00f2 un messaggio ad Onorio promettendogli di inviargli le teste degli usurpatori in cambio della pace. Onorio accett\u00f2 l'accordo e Ataulfo sconfisse e cattur\u00f2 i due usurpatori, le cui teste, una volta decapitati, furono inviate a Ravenna. Nello stesso anno, in Italia, le forze comandate dall'usurpatore Eracliano, sbarcato per abbattere Onorio, vennero sconfitte costringendo l'usurpatore a fuggire a Cartagine, dove trov\u00f2 la morte. Flavio Costanzo, fresco della vittoria su Eracliano, fu ricompensato con l'incorporazione delle immense ricchezze dell'usurpatore sconfitto.\nOnorio chiese a questo punto in cambio della pace la restituzione di Galla Placidia, ostaggio dei Visigoti fin dal 410. Ataulfo, tuttavia, non era disposto a restituire a Onorio sua sorella, se in cambio non fosse stata mantenuta dai Romani la promessa di fornire ai Visigoti una grossa quantit\u00e0 di grano, richiesta che i Romani non avevano potuto soddisfare a causa del blocco dei rifornimenti di grano dall'Africa imposto dall'usurpatore Eracliano. Quando i Romani si rifiutarono di fornire ai Visigoti il grano promesso se prima non ci fosse stata la restituzione di Galla Placidia, Ataulfo riprese la guerra contro Roma (autunno 413), tentando di impadronirsi di Marsiglia ma fallendo nella sortita grazie al valore del generale Bonifacio, il quale difese strenuamente la citt\u00e0, riuscendo anche nell'impresa di ferire, durante la battaglia, Ataulfo.\nL'anno successivo il re dei Visigoti spos\u00f2 la sorella di Onorio, Galla Placidia, tenuta in ostaggio prima da Alarico e poi da Ataulfo stesso fin dai giorni del sacco di Roma. L'ex-imperatore Prisco Attalo, che aveva seguito il suo popolo d'adozione fin nelle Gallie, festeggi\u00f2 l'evento decantando il panegirico in onore degli sposi. Poco tempo dopo, ai due sposi nacque un figlio, di nome Teodosio. Secondo Heather, il matrimonio di Galla Placidia con Ataulfo aveva fini politici: sposando la sorella dell'Imperatore di Roma, Ataulfo sperava di ottenere per s\u00e9 e per i Visigoti un ruolo di preponderante importanza all'interno dell'Impero, nutrendo forse anche la speranza che una volta deceduto Onorio suo figlio Teodosio, nipote di Onorio, per met\u00e0 romano e per met\u00e0 visigoto, sarebbe diventato imperatore d'Occidente in quanto Onorio non aveva avuto figli. Tuttavia, ogni tentativo di negoziazione tra i Visigoti e Roma ad opera di Ataulfo e Placidia fall\u00ec a causa dell'opposizione alla pace di Flavio Costanzo, e la morte prematura del figlioletto Teodosio dopo nemmeno un anno di et\u00e0 mand\u00f2 a monte tutti i piani di Ataulfo.\nA quel punto - era sempre il 414 - Ataulfo proclam\u00f2 nuovamente imperatore Prisco Attalo, nel tentativo di raccogliere attorno a lui l'opposizione a Onorio. L'avanzata delle legioni di Flavio Costanzo costrinse per\u00f2 i Visigoti ad abbandonare Narbona e ripiegare in Spagna, lasciando Attalo nelle mani di Onorio, che lo condann\u00f2 al taglio di due dita della mano destra e all'esilio sulle isole Eolie. La tattica di Costanzo era stata di bloccare tutti i porti e le vie di comunicazione impedendo ai Visigoti di ricevere rifornimenti di cibo: in Spagna i Visigoti furono talmente ridotti alla fame dalla tattica di Costanzo che essi furono costretti a comprare dai Vandali il grano a un prezzo esorbitante di una moneta d'oro per ogni \"trula\" di frumento (e per tale motivo i Vandali cominciarono a soprannominarli \"truli\").\nNel 415 Ataulfo si spense nei pressi di Barcellona, e il suo successore, Vallia, si riappacific\u00f2 con l'Impero, accettando di restituire Galla Placidia a Onorio e combattere come federato i Barbari nella Spagna in cambio di un'immensa quantit\u00e0 di grano e dello stanziamento del proprio popolo in Aquitania. Galla Placidia fece cos\u00ec trionfalmente ritorno in Italia, andando in sposa, nel 417, proprio a Flavio Costanzo, che nel frattempo assumeva una posizione sempre pi\u00f9 preminente a corte.\nI Goti condotti da Vallia ottennero dei promettenti ma effimeri a lungo termine successi contro i Vandali e gli Alani in Hispania, come narrato da Idazio:\nOttenuti questi successi, grazie ai quali le province ispaniche della \"Lusitania\", della \"Cartaginense\" e della \"Betica\" tornarono sotto il precario controllo romano, nel 418 Onorio e Costanzo richiamarono, come era stato stabilito dall'accordo del 415, i Visigoti in Aquitania (una regione della Gallia meridionale), nella valle della Garonna, dove i barbari ricevettero - in base al sistema dell\"hospitalitas\" - terre da coltivare. L'Aquitania sembra sia stata scelta da Costanzo come terra di insediamento per i \"foederati\" Visigoti per la sua posizione strategica: infatti era poco distante sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nAnche se lo stabilimento dei Visigoti in Aquitania non poneva fine per il momento all'autorit\u00e0 romana sulla regione, tanto che ancora per qualche tempo continuarono ad essere eletti nelle province dell'Aquitania governatori romani, i Visigoti costituivano di fatto una forza centrifuga che avrebbe ben presto separato definitivamente dall'Impero prima l'Aquitania e poi tutta la Gallia a sud della Loira. Secondo Heather, \u00abl'Impero romano era sostanzialmente un mosaico di comunit\u00e0 locali che in buona misura si autogovernavano, tenute insieme da una combinazione di forza militare e baratto politico: in cambio dei tributi il centro amministrativo si occupava di proteggere le \u00e9lite locali\u00bb. Questo baratto politico fu messo in crisi dalla comparsa dei Visigoti: i proprietari terrieri, lasciati indifesi dall'Impero e non potendo correre il rischio di perdere la loro principale fonte di ricchezza, costituita dalle terre, allentarono i loro legami con l'Impero e acconsentirono a collaborare con i Visigoti, ricevendone in cambio protezione, privilegi e la garanzia di poter conservare le proprie terre. Il regime di Costanzo, per ristabilire un'intesa e una comunanza di interessi con i proprietari terrieri gallici, alcuni dei quali, vista la latitanza del potere centrale romano, avevano mostrato tendenze filo-barbariche o filo-gotiche, nel 418 ristabil\u00ec il consiglio delle sette province della Gallia meridionale. Il consiglio delle sette province si teneva ogni anno ad Arelate con lo scopo di discutere questioni di interesse generale per i proprietari terrieri della Gallia. Probabilmente la seduta del 418 riguard\u00f2 la questione dello stanziamento dei Goti nella valle della Garonna in Aquitania (province di \"Aquitania II\" e \"Novempopopulana\").\nIn Gallia, nel frattempo, Costanzo cerc\u00f2 di restaurare l'autorit\u00e0 romana, che nella Gallia settentrionale era solo nominale, al punto che da allora in poi venne definita \"Gallia Ulteriore\" per distinguerla dalla Gallia meridionale (a sud della Loira), dove il controllo da parte delle autorit\u00e0 di Ravenna era pi\u00f9 saldo. Nel 417 Esuperanzio combatt\u00e9 i gruppi separatisti locali (detti Bagaudi) dell'Armorica (Gallia nord-occidentale) che si erano rivoltati all'autorit\u00e0 centrale fin dal 409, mentre intorno al 420 il generale Castino fu inviato contro i Franchi, che, insieme ai Burgundi e agli Alemanni, si erano stanziati nella zona intorno al Reno.\nIl problema ispanico non si era tuttavia ancora risolto, anche perch\u00e9 dopo la sconfitta, Vandali Silingi e Alani si coalizzarono con i Vandali Asdingi, il cui re, Gunderico, divenne \"re dei Vandali e Alani\". La nuova coalizione vandalo-alana tent\u00f2 subito di espandersi in Galizia a danni degli Svevi, costringendo i Romani a intervenire nel 420: i Vandali furono costretti ad abbandonare la Galizia, migrando in Betica. Nel 422, la coalizione romano-visigota, condotta dal generale Castino, tent\u00f2 di annientare i Vandali-Alani in uno scontro campale, ma la defezione del \"comes Africae\" Bonifacio a causa di un litigio con Castino e un presunto tradimento dei Visigoti determin\u00f2 una catastrofica sconfitta. Fallita la spedizione, Castino fu costretto a ritirarsi a Tarragona e, successivamente, a tornare in Italia.\nIn quegli anni Costanzo tent\u00f2 di assumere sempre pi\u00f9 il controllo su Onorio, finch\u00e9 l'8 febbraio 421 venne proclamato co-imperatore come Costanzo III. Il suo regno fu per\u00f2 molto breve e Costanzo mor\u00ec improvvisamente e misteriosamente in quello stesso anno, dopo appena sette mesi dalla sua acclamazione. Alla sua morte, dopo aver litigato con Onorio, la moglie Galla Placidia fugg\u00ec a Costantinopoli portando con s\u00e9 i due piccoli figli nati dal matrimonio con Costanzo.\nL'imperatore Onorio, figlio di Teodosio, rimasto infine signore incontrastato d'Occidente, mor\u00ec di idropisia a Ravenna, il 15 agosto 423, all'et\u00e0 di trentotto anni e dopo ventotto anni di travagliato regno, essendo sopravvissuto di quindici anni al fratello Arcadio, al tutore Stilicone e a dieci tra co-imperatori ed usurpatori (Marco, Graziano, Costantino III, Costante II, Massimo, Giovino, Sebastiano, Eracliano, Prisco Attalo e Costanzo III), ma soprattutto alla violazione del sacro suolo di Roma. Lasciava un impero privato della Britannia e occupato dai barbari in parte della Hispania e della Gallia, ma sostanzialmente sopravvissuto alle grandi invasioni, anche se a causa delle continue devastazioni ad opera delle orde barbariche (che tra l'altro avevano sottratto ai Romani alcune province) le entrate fiscali erano diminuite e con esse anche l'esercito sub\u00ec un indebolimento. Secondo la \"Notitia dignitatum\", infatti, nel 420 l'esercito campale occidentale consisteva di 181 reggimenti, di cui per\u00f2 solo 84 esistevano prima del 395. Ipotizzando che nel 395 l'esercito campale occidentale avesse all'incirca lo stesso numero di reggimenti dell'esercito orientale (ovvero circa 160), questo vuol dire che le invasioni avevano cagionato la perdita di almeno 76 reggimenti comitatensi (equivalenti a circa uomini, il 47,5% del totale), che, per problemi di bilancio, dovettero essere rimpiazzati promuovendo numerosi reggimenti di frontiera a comitatensi piuttosto che arruolando nuove truppe. Il numero di veri \"comitatenses\" (escludendo quindi le truppe di frontiera promosse per colmare le perdite) era quindi diminuito del 25% (da 160 a 120 reggimenti).\nIl regno di Valentiniano III e l'et\u00e0 di Ezio (423-455).\nAlla morte di Onorio, l'unico imperatore rimasto, il nipote Teodosio II, sovrano di Costantinopoli, tardava a nominare un successore d'Occidente. Cos\u00ec a Roma il Senato decise di proclamare Imperatore d'Occidente il \"primicerius notariorum\" Giovanni, un funzionario romano di oscure origini. Questi si trov\u00f2 per\u00f2 subito in difficolt\u00e0: le guarnigioni romane di Gallia, da poco sottomesse, si ribellarono e il \"comes Africae\" Bonifacio tagli\u00f2 i vitali rifornimenti di grano a Roma, mentre Teodosio a Tessalonica elevava nel 424 al rango di \"Caesar\" il piccolo cugino Valentiniano III, figlio di Galla Placidia (riparata a Costantinopoli dopo la morte del marito Costanzo III).\nGiovanni si chiuse dunque nella sua sicura capitale, Ravenna, inviando un suo giovane generale, Flavio Ezio, in Pannonia, per sollecitare aiuto dagli Unni. L'esercito d'Oriente strinse d'assedio Ravenna, che cadde infine dopo quattro mesi per la corruzione della guarnigione. Giovanni venne catturato e deposto, gli venne amputata la mano destra e fu infine decapitato nel 425 ad Aquileia, mentre il piccolo Valentiniano III venne incoronato imperatore a Roma.\nFrattanto Ezio, giunto troppo tardi in suo soccorso con un forte contingente unno si accord\u00f2 con la reggente di Valentiniano, la madre Galla Placidia, per ottenere la carica di \"magister militum\" in cambio dello scioglimento della sua armata unna.\nFlavio Ezio era un latino della Mesia, proveniente da una famiglia di tradizioni castrensi (suo padre, Gaudenzio, aveva per breve tempo ricoperto anche la carica di \"magister militum\"), e aveva trascorso gran parte della sua prima giovinezza come ostaggio presso le trib\u00f9 unne stanziate oltre il \"limes\" illirico. Tornato in patria, aveva intrapreso una brillante carriera militare, imponendosi, poco pi\u00f9 che trentenne, come uno dei pi\u00f9 giovani e promettenti generali del suo tempo. Con la nomina a \"magister militum\" dopo la morte di Giovanni, egli ottenne un enorme potere sull'Impero grazie al controllo dell'esercito.\nDa allora e per una trentina d'anni, Ezio domin\u00f2 lo scenario politico e militare dell'occidente romano, nonostante l'aspra ostilit\u00e0 della reggente Galla Placidia e dell'imperatore Valentiniano.\nRavenna e Costantinopoli.\nCon Valentiniano III ebbe luogo un progressivo riavvicinamento fra le due parti dell'Impero, le cui relazioni si erano andate raffreddando durante gli ultimi anni del regno di Onorio. Tale riavvicinamento fu promosso sia dalla reggente Galla Placidia che da Teodosio II, imperatore romano d'Oriente, la cui politica dinastica aveva fortemente condizionato l'ascesa al trono di suo cugino Valentiniano e la deposizione dell'usurpatore Giovanni Primicerio, che pur contava l'appoggio di Ezio. Nel 437 Valentiniano III spos\u00f2 a Tessalonica la figlia di Teodosio II, Licinia Eudossia, e i legami fra i due rami della dinastia teodosiana si rinsaldarono ulteriormente. Nel 438 il Codice teodosiano, prima grande ricompilazione legislativa di diritto romano, fu promulgato in latino sia in Oriente che in Occidente, ancora percepiti come parti integranti di un'unica grande entit\u00e0 sopranazionale. Il \"Codex\" rivest\u00ec una particolare importanza per molti regni romano-barbarici del tempo che lo adottarono o si ispirarono ad esso nel plasmare una propria normativa (basti pensare alla celebre \"Legge romana dei Visigoti\"). In Italia e in Oriente il \"Codex\" fu sostituito, nel secolo successivo, dal ben pi\u00f9 celebre \"Corpus iuris civilis\" (o \"Corpus juris civilis\") promulgato, sempre in latino, dal grande Giustiniano, e che forse costituisce il maggior contributo di Bisanzio alla costruzione della moderna civilt\u00e0 occidentale.\nIl credito maturato da Teodosio II nei confronti di Valentiniano III, suo genero, fu da quest'ultimo saldato nel 437, quando la citt\u00e0 di Sirmio, con alcuni territori illirici romano-occidentali (oggetto di una contestazione che si trascinava dal 395), furono ceduti all'Oriente. Durante il regno dell'imperatore bizantino Marciano, successore di Teodosio II, gli invii di forze effettive dall'Oriente all'Occidente cessarono e gli aiuti furono tutt'al pi\u00f9 \u00abdiplomatici\u00bb, opinione non condivisa da alcuni studiosi.\nL'invasione vandala dell'Africa (425-435).\nLe lotte per l'ottenimento del grado di generalissimo dell'Impero tra Ezio, Bonifacio e Felice (che durarono fino al 433) distrasse parzialmente il governo centrale dalla lotta contro i Barbari, facilitando i loro successi. I Vandali ebbero cos\u00ec via libera per razziare e occupare la Spagna meridionale, con la presa di Siviglia e di Cartagena e la devastazione delle Isole Baleari (425).\nNel frattempo la rivalit\u00e0 tra Felice (\"magister militum praesentialis\" in Italia) e Bonifacio (\"comes\" d'Africa) inizi\u00f2 a produrre effetti deleteri per l'Impero: Felice infatti ben presto decise di sbarazzarsi di Bonifacio. Questi godeva infatti dell'aperto sostegno di Galla Placidia, che gli aveva assegnato anche la carica di \"comes domesticorum\". Felice sfrutt\u00f2 la fede ariana di Bonifacio per metterlo in contrasto con l'ortodossa Placidia, insinuando al contempo che questi tramasse per separare l'Africa dall'Impero. Nel 426, infine, Galla Placidia si risolse a dichiarare Bonifacio \"hostis publicus\", inviando l'anno successivo una potente armata in Africa per sottometterlo. Le legioni si fecero per\u00f2 corrompere, passando dalla parte di Bonifacio. Quando per\u00f2 nel 428 un nuovo esercito sbarc\u00f2 in Africa, Bonifacio, in difficolt\u00e0, avrebbe chiesto, secondo alcune fonti, aiuto ai Vandali di Genserico, che attraversarono lo stretto di Gibilterra per muovere in suo soccorso. Al loro arrivo in Mauretania (429), i Vandali avrebbero saputo che Bonifacio si era riappacificato con Galla Placidia, ottenendo la nomina a \"patricius\", e che la loro presenza non era pi\u00f9 richiesta, ma per nulla intenzionati a tornare in Spagna, cominciarono a devastare tutta l'Africa. Alcuni studiosi moderni, invece, hanno ritenuto inattendibile la storia del tradimento di Bonifacio narrata da Procopio e Giordane sostenendo che i Vandali avrebbero invaso l'Africa di propria iniziativa, avendo essi la necessit\u00e0 di stabilirsi in un luogo pi\u00f9 protetto dagli attacchi dei Visigoti alleati dei Romani, e l'Africa era un luogo ideale, essendo protetta dal mare.\nVarcato lo stretto di Gibilterra, i Vandali sottomisero la Mauretania (429) e la Numidia (430). La situazione mise in allarme lo stesso Impero d'Oriente, tanto che Teodosio II invi\u00f2 in Africa il proprio \"magister militum\" Aspar perch\u00e9 si unisse con le sue truppe a Bonifacio contro i Vandali. Incapaci per\u00f2 di porre un freno all'avanzata dei barbari, i due vennero sconfitti una prima volta nel corso del 431-432 e Bonifacio fu richiamato a corte nel 432. Aspar, invece, risulta sia rimasto in Africa a continuare le operazioni militari contro i Vandali in quanto il 1\u00ba gennaio 434 assunse il consolato a Cartagine. La diocesi d'Africa, ad eccezione delle grandi citt\u00e0, era perduta.\nMentre i Vandali devastavano l'Africa, le discordie a Ravenna continuavano. Ezio riusc\u00ec a sbarazzarsi di Felice, facendolo giustiziare con l'accusa di aver cospirato contro di lui (430). Successivamente, quando fu informato che Bonifacio, ritornato in Italia, aveva ottenuto una promozione a generale dell'esercito campale, mosse contro di lui, uccidendolo in battaglia presso Rimini. Dopo essersi ritirato in Pannonia, Ezio ritorn\u00f2 in Italia con un forte contingente di guerrieri mercenari unni, costringendo il nuovo generale Sebastiano a fuggire a Costantinopoli e conquistandosi in questo modo il rango di generalissimo dell'Impero (433).\nL'11 febbraio 435, di fronte all'impossibilit\u00e0 di conquistare i maggiori centri urbani e al prospettarsi di una nuova spedizione dall'Oriente, Genserico si risolse ad accettare lo status di \"foederati\" per i Vandali. I Romani conservarono il possesso delle prospere province di Proconsolare e Byzacena oltre a parte della Numidia, mentre ai Vandali fu riconosciuto il possesso di parte della Mauritania e del resto della Numidia.\nL'alleanza con gli Unni e le campagne in Gallia di Ezio (435-439).\nNel 435 il controllo romano sulla Gallia era precario. La Gallia Belgica e la zona intorno al Reno erano saccheggiate e occupate dai Burgundi, Franchi e Alamanni; i Visigoti, stanziati in Aquitania, attaccavano la Septimania e i dintorni di Narbona e Arelate nel tentativo di acquisire uno sbocco sul Mediterraneo, mentre l'Armorica era finita sotto il controllo dei Bagaudi. Questi ultimi, secondo il vescovo di Marsiglia, Salviano, erano i ceti inferiori della popolazione, che oppressi dalle tasse e dalle iniquit\u00e0 dei potenti, non avevano altra scelta che diventare briganti (\"Bagaudi\") oppure fuggire presso i Barbari, ormai divenuti, secondo il parere di Salviano, persino pi\u00f9 virtuosi dei Romani. Diversi studiosi hanno quindi interpretato, in senso marxiano, le rivolte dei Bagaudi come una \"lotta di classe\" degli \"oppressi\" contro i \"potenti\"; in realt\u00e0, sembra che ai moti dei Bagaudi presero parte anche persone benestanti, e ci\u00f2 potrebbe significare che i \"Bagaudi\" fossero in realt\u00e0 dei movimenti separatisti, che non sentendosi sufficientemente protetti dall'Impero contro le minacce esterne, abbiano deciso di fare da s\u00e9.\nConscio che per fronteggiare tali minacce aveva bisogno di un aiuto esterno, Ezio si rivolse agli Unni, che gi\u00e0 lo avevano aiutato nelle lotte per il potere nel 425 e nel 433 e che continuarono a fornirgli aiuti militari in Gallia: per ottenere il loro sostegno, Ezio dovette per\u00f2 cedere loro la Pannonia e la Valeria intorno al 435. Grazie all'alleanza con gli Unni, Ezio pot\u00e9 annientare, nel corso del 436/437, i Burgundi di re Gundicaro, ponendo fine alle loro incursioni nella Gallia Belgica. Mentre festeggiava a Roma il suo secondo consolato, invi\u00f2 poi un suo sottufficiale, Litorio, in Armorica contro i gruppi di ribelli autonomisti locali, etichettati dai Romani come \"Bagaudi\" (\"briganti\") e condotti da Tibattone. Nell'anno 437, Litorio riusc\u00ec a sopprimere la rivolta bagauda. Nel frattempo i Visigoti, nel tentativo di acquisire uno sbocco al Mediterraneo, assediarono Narbona nel 436, ma furono costretti a levare l'assedio per il sopraggiungere del generale Litorio con ausiliari unni, che portarono ciascuno un sacco di grano alla popolazione cittadina affamata. La campagna contro i Visigoti prosegu\u00ec con un certo successo: nel 438 Ezio inflisse una pesante sconfitta ai Visigoti nella battaglia di Mons Colubrarius, celebrata dal poeta Merobaude.\nLa scelta di Ezio di impiegare un popolo pagano come gli Unni contro i cristiani (seppur ariani) Visigoti trov\u00f2 per\u00f2 l'opposizione di taluni, come il vescovo di Marsiglia Salviano, autore del \"De gubernatione dei\" (\"Il governo di Dio\"), secondo il quale i Romani, adoperando i pagani Unni contro i cristiani Visigoti, non avrebbero fatto altro che perdere la protezione di Dio. Gli autori cristiani furono soprattutto scandalizzati dal fatto che Litorio permettesse agli Unni non solo di compiere sacrifici alle loro divinit\u00e0 pagane e di predire il futuro attraverso la scapulimanzia, ma anche di saccheggiare in talune circostanze lo stesso territorio imperiale. Nel 439 Litorio arriv\u00f2 alle porte di Tolosa, capitale del Regno visigoto, dove si scontr\u00f2 con i Visigoti nel tentativo di annientarli definitivamente: nel corso della battaglia, per\u00f2, fu catturato dai Visigoti, e ci\u00f2 gener\u00f2 il panico tra i mercenari Unni, che vennero sconfitti e messi in rotta. Litorio fu giustiziato. La sconfitta e morte di Litorio spinse Ezio a firmare una pace con i Visigoti riconfermante il trattato del 418, dopodich\u00e9 torn\u00f2 in Italia, per l'emergenza dei Vandali, che proprio in quell'anno avevano conquistato Cartagine.\nNel frattempo, sembra che la situazione sub\u00ec un leggero miglioramento anche in Spagna, dove, con la partenza dei Vandali per l'Africa, erano rimasti solo i Suebi in Galizia. Il panegirico di Merobaude asserisce che in Spagna, dove prima \u00abpi\u00f9 niente era sotto controllo... il guerriero vendicatore [Ezio] ha riaperto la strada un tempo prigioniera e ha cacciato il predatore [in realt\u00e0 andatosene in Africa per propria iniziativa], riconquistando le vie di comunicazione interrotte; e la popolazione \u00e8 potuta ritornare nelle citt\u00e0 abbandonate.\u00bb Sembra che l'intervento di Ezio in Spagna si fosse limitato a negoziazioni diplomatiche con gli Svevi in modo da raggiungere a un accomodamento tra Svevi e abitanti della Galizia, nonostante le pressioni esercitate da alcuni ispano-romani, che avrebbero preferito un intervento militare. Ezio non intendeva per\u00f2 perdere soldati nella riconquista di una provincia poco prospera quale la Galizia e si limit\u00f2 a ripristinare il dominio romano sul resto della Spagna, che ricominci\u00f2 di nuovo a far affluire entrate fiscali nelle casse dello stato a Ravenna.\nLa conquista vandala di Cartagine e il deteriorarsi della situazione (439-450).\nMentre per\u00f2 Ezio riportava l'ordine in Gallia, in Africa Genserico il 19 ottobre 439 prendeva Cartagine, capitale della Prefettura del pretorio d'Africa, ponendo definitivamente fine ad ogni parvenza di potere imperiale nella regione. Preso il controllo dei numerosi porti africani, Genserico allest\u00ec inoltre una propria flotta con cui inizi\u00f2 ad esercitare la pirateria, mentre sul piano interno inizi\u00f2 a reprimere il cristianesimo ortodosso in favore della fede ariana dei Vandali. Sfruttando la sua potente flotta, gi\u00e0 l'anno successivo i Vandali alzarono la posta tentando di invadere la Sicilia, venendo per\u00f2 respinti grazie anche a rinforzi giunti dall'Impero d'Oriente.\nL'Imperatore Teodosio II invi\u00f2 una flotta di ben 1100 navi in Sicilia in vista di un attacco congiunto delle due met\u00e0 dell'Impero contro i Vandali: ma la spedizione sfum\u00f2 a causa di una massiccia invasione unna nei Balcani ad opera di Attila, che costrinse Teodosio II a richiamare la flotta. L'Impero fu cos\u00ec costretto a negoziare una pace con i Vandali nel 442, in cui riotteneva le Mauritanie e parte della Numidia, ma riconosceva ai Vandali il possesso di Proconsolare, Byzacena e del resto della Numidia. Il re vandalo Genserico invi\u00f2 come ostaggio a Ravenna il figlio Unerico, che si fidanz\u00f2 con la figlia dell'Imperatore, secondo i termini del trattato.\nLa perdita del Nord Africa acu\u00ec il problema fiscale. Le finanze dell'Impero si basavano sulle rendite delle grandi propriet\u00e0 terriere, cui era fornita, in cambio, la protezione garantita dall'esercito. La perdita del nord Africa provoc\u00f2 conseguenze disastrose per le finanze dello stato, riducendo la base imponibile e obbligando lo stato ad aumentare la pressione fiscale: il risultato era che la lealt\u00e0 delle province al governo centrale era messa a dura prova. L'Impero non solo aveva perso le pi\u00f9 floride province del Nord Africa, ma le province restituite ai Romani secondo il trattato del 442, cio\u00e8 le Mauritanie e una parte della Numidia, erano state devastate a tal punto dalla guerra che il loro gettito fiscale si era ridotto a 1/8 della quota normale. La crisi economica dovuta alla perdita o alla devastazione di cos\u00ec tante province costrinse Valentiniano III a ridurre i benefici fiscali che favorivano i possessori terrieri e ad alzare le tasse: ci\u00f2 \u00e8 testimoniato da una legge del 444 in cui il regime di Ezio ammise che, a causa della riduzione del gettito fiscale, lo stato non poteva pi\u00f9 \u00abprovvedere adeguatamente a una questione ... sulla quale si fonda la piena sicurezza di tutti\u00bb per cui era costretto ad introdurre nuove tasse per la \u00abnecessit\u00e0 assoluta di predisporre la forza di un numeroso esercito per ... ovviare alla triste situazione in cui versa lo stato\u00bb. Secondo Heather, l'Impero dovette ridurre gli effettivi dell'esercito perch\u00e9 impossibilitato a pagarli.\nContenuta la minaccia vandala, Ezio pot\u00e9 quindi rivolgere la sua attenzione a settentrione, dove concesse ai Burgundi superstiti di insediarsi all'interno del \"limes\" tra Saona e Rodano, nella regione chiamata Sapaudia, fondando un nuovo regno burgundo alleato che potesse controllare la crescente minaccia degli Unni (443). Nel 442, decise di riportare l'ordine in Armorica, infestata dai ribelli, permettendo agli Alani di re Goar di insediarsi nella regione. Nel 440 insedi\u00f2 alcuni Alani guidati da Sambida nei pressi di Valence, nella valle del Rodano. Questi stanziamenti di barbari \"foederati\", che avevano l'incarico di tenere a bada i ribelli e difendere le frontiere da altri barbari, generarono le proteste dei proprietari terrieri gallici, molti dei quali furono espropriati dei loro possedimenti da questi gruppi di \"foederati\". Secondo Halsall, \u00aba questo punto, sembra che la politica imperiale in Gallia prevedesse un ritiro della frontiera dalla ... Loira alle... Alpi, con gruppi di federati insediati lungo quella frontiera affinch\u00e9 aiutassero a difenderla\u00bb, mentre i resti dell'esercito romano in Gallia avrebbero tentato di restaurare l'effettiva autorit\u00e0 romana in Gallia Ulteriore (settentrionale).\nLa minaccia unna gli imped\u00ec per\u00f2 di inviare truppe consistenti in Spagna, dove la partenza dei Vandali e Alani alla volta dell'Africa aveva permesso all'Impero di recuperare le province da essi occupate in Spagna, province che rimanevano comunque minacciate dagli Svevi stanziatisi nella Hispania nord-occidentale. Quando cos\u00ec nel 438 sal\u00ec sul trono svevo il re Rechila, questi avvi\u00f2 delle campagne espansionistiche ai danni dell'Impero: con Ezio impegnato a sventare l'invasione vandalica della Sicilia, gli Svevi poterono cos\u00ec occupare Merida (capoluogo della Lusitania) nel 439, e successivamente Siviglia e le province della Betica e della Cartaginense (441). L'unica provincia ispanica ancora rimasta sotto il controllo di Roma era la Tarraconense, che tuttavia era infestata dai separatisti Bagaudi. Ezio, dopo il trattato del 442, fece piccoli tentativi per recuperare le province perdute agli Svevi e a sconfiggere i Bagaudi, inviando in Spagna i comandanti Astirio (441), Merobaude (443) e Vito (446). Se i primi due tentarono di recuperare perlomeno la Tarraconense ai Bagaudi, Vito, pi\u00f9 ambizioso, condusse l'esercito romano-visigoto contro gli Svevi, ma fu da essi annientato. Questo fallimento era attribuibile almeno in parte al fatto che Ezio non poteva concentrare tutte le sue forze nella lotta contro gli Svevi vista la minaccia unna.\nL'invasione degli Unni (440-452).\nAlla fine degli anni 430, alla morte del re unno Rua, succedettero i nipoti Bleda e Attila. Attila, un principe unno dalle grandi ambizioni, in breve si sbarazz\u00f2 del fratello, unific\u00f2 le trib\u00f9 unne e si fece riconoscere quale unico sovrano (445). Nel 441-442 attacc\u00f2 l'Impero d'Oriente, costringendolo a richiamare la flotta che doveva recuperare Cartagine per l'Occidente, e a pagare un pesante tributo. Teodosio II, tuttavia, dopo aver rafforzato l'esercito, smise di pagare il tributo ad Attila, convinto che i successi di Attila del 441-442 fossero dovuti al fatto che i Balcani fossero stati sguarniti di truppe a causa della spedizione contro i Vandali, e ritenendo che con i Balcani non sguarniti sarebbe riuscito a respingere le invasioni del re unno.\nNel 447, di fronte al rifiuto di Teodosio di pagargli il tributo, Attila invase di nuovo l'Impero d'Oriente, devastando gran parte dei territori illirici tra il mar Nero e il mar Mediterraneo e infliggendo due gravi sconfitte a ben due eserciti campali romano-orientali. Non riusc\u00ec tuttavia a espugnare Costantinopoli, le cui formidabili fortificazioni erano state da poco riparate dopo un grave terremoto che le aveva danneggiate. Teodosio fu per\u00f2 costretto a evacuare una striscia di territorio a sud del Danubio larga cinque giorni di viaggio e a pagare agli Unni un tributo annuale di 2.100 libbre d'oro.\nOnoria, sorella di Valentiniano, nella primavera del 450 aveva inviato al re degli Unni una richiesta d'aiuto, insieme al proprio anello, perch\u00e9 voleva sottrarsi all'obbligo di fidanzamento con un senatore: la sua non era una proposta di matrimonio, ma Attila interpret\u00f2 il messaggio in questo senso, ed accett\u00f2 pretendendo in dote met\u00e0 dell'Impero d'Occidente. Quando Valentiniano scopr\u00ec l'intrigo, fu solo l'intervento della madre Galla Placidia a convincerlo a mandare in esilio, piuttosto che ad uccidere Onoria, e ad inviare un messaggio ad Attila, in cui disconosceva assolutamente la legittimit\u00e0 della presunta proposta matrimoniale. Attila, per nulla persuaso, invi\u00f2 un'ambasciata a Ravenna per affermare che Onoria non aveva alcuna colpa, che la proposta era valida dal punto di vista legale e che sarebbe venuto per esigere ci\u00f2 che era un suo diritto.\nForte di un esercito che si diceva contasse uomini, Attila attravers\u00f2 la Gallia settentrionale provocando morte e distruzione. Conquist\u00f2 molte delle grandi citt\u00e0 europee, tra cui Reims, Strasburgo, Treviri, Colonia, ma fu sconfitto contro le armate dei Visigoti e dei Burgundi comandati dal generale Flavio Ezio nella Battaglia dei Campi Catalaunici.\nNel 452, Attila, ancora sotto gli effetti della pesante sconfitta, ma per nulla piegato, invase l'Italia, forse per reclamare ancora le nozze con Onoria, saccheggiando e distruggendo Aquileia, Milano e altre citt\u00e0. Famoso \u00e8 rimasto il modo singolare con cui afferm\u00f2 la propria superiorit\u00e0 su Roma: nel palazzo reale di Milano c'era un dipinto in cui erano raffigurati i Cesari seduti in trono e ai loro piedi i principi sciti; Attila, colpito dal dipinto, lo fece modificare: i Cesari vennero raffigurati nell'atto di vuotare supplici borse d'oro davanti al trono dello stesso Attila. Il suo esercito era per\u00f2 decimato da fame e malattie, giacch\u00e9 in Italia stavano infuriando il colera e la malaria, mentre la Pianura Padana, devastata, non era in grado di dar sostentamento all'orda barbarica; inoltre l'Impero d'Oriente aveva inviato aiuti militari a Ezio contro gli Unni. Attila, a sua volta debilitato e temendo l'arrivo di aiuti dall'Impero d'Oriente, accett\u00f2 la tregua propostagli da un'ambasceria di Valentiniano III, guidata dal Papa Leone I che gli and\u00f2 incontro presso il Mincio. La \u00abfavola che \u00e8 stata rappresentata dalla matita di Raffaello e dallo scalpello di Algardi\u00bb (come l'ha chiamata Edward Gibbon) di Prospero d'Aquitania asserisce che il papa, aiutato da Pietro apostolo e Paolo di Tarso, lo convinse a girare al largo della citt\u00e0. In realt\u00e0, furono i problemi logistici come le malattie e carenza di cibo che avevano colpito il suo esercito a spingere le orde di Attila a ritirarsi, non certo l'intervento del Pontefice. Ritiratosi nei suoi domini pannonici, Attila mor\u00ec nel 453 mentre stava preparando una nuova invasione dell'Impero.\nLa fine di Ezio e Valentiniano (453-455).\nNel settembre del 454 Ezio era all'apice della sua potenza, tanto da pensare forse alla successione imperiale per il figlio Gaudenzio, tramite il matrimonio di questi con la sorella dell'Imperatore, Galla Placidia. Il \"praefectus praetorii\" Petronio Massimo ed il \"primicerius sacri cubiculi\" Eraclio istigarono quindi l'imperatore Valentiniano paventandogli che Ezio si preparasse presto a deporlo. In un eccesso d'ira, Valentiniano III pugnal\u00f2 mortalmente Ezio durante un'udienza.\nPochi mesi pi\u00f9 tardi, la breve alleanza politica tra Valentiniano, Eraclio e Petronio Massimo, quest'ultimo irritato di non aver preso il posto che era stato di Ezio, si ruppe. Il 16 marzo 455, due legionari di Ezio appartenenti alla guardia del corpo dell'Imperatore, istigati da Petronio, vendicarono l'omicidio del loro comandante assassinando Valentiniano ed il suo potente ministro Eraclio a Roma, mentre si recava in Campo Marzio: con la morte di Valentiniano si estingueva la dinastia teodosiano-valentiniana in Occidente.\nConseguenze dell'invasione unna.\nLa migrazione degli Unni nella grande pianura ungherese aveva causato una nuova ondata di invasioni barbariche da parte di numerose popolazioni, che, non respinti dalle armate romane, si stanziarono in territorio imperiale, contribuendo alla caduta finale dell'Impero in Occidente e portando alla formazione di regni romano-barbarici.\nIl contributo degli Unni nelle invasioni barbariche si pu\u00f2 dividere in tre fasi:\nInizialmente negli anni 370, mentre la maggior parte degli Unni era ancora concentrata a nord del Mar Nero, alcune bande isolate saccheggiatrici di Unni attaccarono i Visigoti a nord del Danubio, spingendoli a chiedere ospitalit\u00e0 all'Imperatore Valente. I Visigoti, suddivisi in due gruppi (Tervingi e Grutungi), furono ammessi in territorio romano-orientale, ma in seguito a maltrattamenti, si rivoltarono e inflissero una grave sconfitta all'Impero d'Oriente nella Battaglia di Adrianopoli (378). Con il \"foedus\" del 382, ottennero di stanziarsi nell'Illirico orientale come \"foederati\" dell'Impero, con l'obbligo di fornire truppe mercenarie all'Imperatore Teodosio I. Rivoltatisi una seconda volta nel 395 sotto Alarico I, i Visigoti si spostarono in Occidente, venendo in un primo momento respinti (402 e 403) dal generale Stilicone; dopo l'assassinio di questi nel 408, i Visigoti invasero di nuovo l'Italia, saccheggiando Roma nel 410 e spostandosi poi, sotto re Ataulfo, in Gallia. Sconfitti dal generale romano Flavio Costanzo nel 415, i Visigoti accettarono di combattere per l'Impero in Spagna contro gli invasori del Reno, ottenendo in cambio il possesso della Gallia Aquitania come \"foederati\" dell'Impero (418).\nSe la prima \"crisi\" provocata dagli Unni port\u00f2 solo i Visigoti ad invadere l'Impero, lo spostamento degli Unni dal nord del Mar Nero alla grande pianura ungherese, avvenuta agli inizi del V secolo, port\u00f2 a una \"crisi\" ben pi\u00f9 grave: tra il 405 e il 408 l'Impero fu invaso dagli Unni di Uldino, dai Goti di Radagaiso (405) e da Vandali, Alani, Svevi (406) e Burgundi (409), spinti all'interno dell'Impero dalla migrazione unna. Se i Goti di Radagaiso, che invasero l'Italia, e gli Unni di Uldino, che colpirono l'Impero d'Oriente, furono respinti, Vandali, Alani e Svevi, varcato il Reno il 31 dicembre 406, non uscirono pi\u00f9 dall'Impero, stanziandosi in Spagna nel 409 dopo aver devastato la Gallia per circa tre anni. I Vandali e gli Alani si trasferirono poi in Africa nel 429, espugnando Cartagine dieci anni dopo (439). Da Cartagine, esercitando la pirateria, si impossessarono poi di Sicilia, Sardegna, Corsica e Baleari, saccheggiando persino Roma nel 455. Nel frattempo nella zona intorno al Reno si erano stanziati Franchi e Burgundi, mentre l'Armorica e la Britannia si erano rese indipendenti dall'Impero, anche se poi l'Armorica fu precariamente recuperata.\nDopo aver provocato indirettamente le crisi del 376-382 e del 405-408, gli Unni, ormai stanziati stabilmente in Ungheria, paradossalmente, oltre ad arrestare il flusso migratorio ai danni dell'Impero, in quanto volendo dei sudditi da sfruttare, impedirono ogni migrazione da parte delle popolazioni sottomesse, aiutarono l'Impero d'Occidente a combattere i gruppi invasori: nel 410 alcuni mercenari unni furono inviati ad Onorio per sostenerlo contro Alarico, mentre Ezio dal 436 al 439 impieg\u00f2 mercenari unni per sconfiggere in Gallia Burgundi, Bagaudi e Visigoti; poich\u00e9 per\u00f2 nessuna delle minacce esterne fu annientata definitivamente nemmeno con il sostegno degli Unni, questo aiuto compens\u00f2 solo minimamente gli effetti nefasti provocati dalle invasioni del 376-382 e del 405-408.\nSotto Attila, poi, gli Unni divennero una grande minaccia per l'Impero, distogliendolo dalla lotta contro gli invasori penetrati all'interno dell'Impero nel 376-382 e nel 405-408, che in questo modo ne approfittarono per espandere ulteriormente la propria influenza. Per esempio, le campagne balcaniche di Attila impedirono all'Impero d'Oriente di aiutare l'Impero d'Occidente in Africa contro i Vandali, e la flotta romano-orientale di 1100 navi che era stata inviata in Sicilia per riconquistare Cartagine fu richiamata precitosamente perch\u00e9 Attila minacciava di conquistare persino Costantinopoli (442). Anche la Britannia, abbandonata definitivamente dai Romani attorno al 407-409, fu invasa, attorno alla met\u00e0 del secolo da genti germaniche (Sassoni, Angli e Juti) che dettero vita a molte piccole entit\u00e0 territoriali autonome (Sussex, Anglia orientale, Kent ecc.), spesso in lotta fra di loro. Il generale Ezio nel 446 ricevette un disperato appello dai romano-britanni contro i nuovi invasori; Ezio, non potendo distogliere forze dalla frontiera confinante con l'Impero unno, declin\u00f2 la richiesta. Ezio dovette rinunciare anche a inviare forze consistenti in Spagna contro gli Svevi, che, sotto re Rechila, avevano sottomesso quasi interamente la Spagna romana, ad eccezione della Tarraconense.\nL'Impero romano d'Occidente dovette cos\u00ec rinunciare al gettito fiscale della Spagna e soprattutto dell'Africa, con conseguenti minori risorse a disposizione per mantenere un esercito efficiente da utilizzare contro i Barbari. Man mano che le entrate fiscali diminuivano a causa delle invasioni, l'esercito romano si indeboliva sempre di pi\u00f9, agevolando un'ulteriore espansione a scapito dei Romani da parte degli invasori. Nel 452 l'Impero d'Occidente aveva perso la Britannia, una parte della Gallia sud-occidentale ceduta ai Visigoti e una parte della Gallia nord-orientale ceduta ai Burgundi, quasi tutta la Spagna passata agli Svevi e le pi\u00f9 prospere province dell'Africa, occupate dai Vandali; le province residue erano o infestate dai ribelli separatisti bagaudi o devastate dalle guerre del decennio precedente (ad esempio le campagne di Attila in Gallia e in Italia) e dunque non potevano pi\u00f9 fornire un gettito fiscale paragonabile a quello precedente alle invasioni. Si pu\u00f2 concludere che gli Unni contribuirono alla caduta dell'Impero romano d'Occidente, non tanto direttamente (con le campagne di Attila), quanto indirettamente, giacch\u00e9, causando la migrazione di Vandali, Visigoti, Burgundi e altre popolazioni all'interno dell'Impero, avevano danneggiato l'Impero romano d'Occidente molto pi\u00f9 delle stesse campagne militari di Attila.\nSaccheggio vandalo di Roma (455).\nLa morte di Valentiniano III vide l'estinzione della linea diretta dei discendenti di Teodosio. Per quanto flebile manc\u00f2 quindi anche il sostegno del concetto dinastico e della sua continuit\u00e0. Il successore Petronio Massimo, la cui mano stava dietro la morte di Valentiniano III e che ne aveva rapidamente sposato la vedova, rest\u00f2 imperatore per circa due mesi, dal 17 marzo al 31 maggio 455. La notizia dello sbarco di Genserico e dei suoi vandali ad Ostia provoc\u00f2 una sommossa della popolazione romana e la lapidazione dell'Imperatore che stava tentando la fuga.\nGenserico e la sua orda marciarono su Roma che, senza nemmeno tentare di difendersi, capitol\u00f2 il 2 giugno 455. Genserico promise a Papa Leone I che sarebbe stata rispettata l'integrit\u00e0 fisica dei cittadini, che il saccheggio avrebbe avuto una durata massima di quindici giorni e che non vi sarebbero stati incendi. I Vandali asportarono l'asportabile e il trasportabile fra le ricchezze e le opere d'arte rapinate in citt\u00e0; non contento, il sovrano barbaro trascin\u00f2 come ostaggi in Africa anche numerosi personaggi eminenti per ottenerne il riscatto.\nFra i prigionieri vi furono l'Imperatrice Licinia Eudossia e le figlie Placidia ed Eudocia. Si narra che Licinia Eudossia avesse lei stessa chiamato Genserico per vendicare l'assassinio del primo marito, mentre la figlia Eudocia sarebbe stata promessa in sposa ad Unerico, figlio di Genserico, con cui effettivamente si un\u00ec in matrimonio in terra d'Africa. Genserico successivamente occup\u00f2 le province africane ancora in mano all'Impero occidentale, oltre alla Sicilia, Sardegna, Corsica, Isole Baleari.\nGli ultimi imperatori (455-475).\nAvito e Maggioriano (455-461).\nAlla morte di Petronio Massimo sal\u00ec al potere Avito, un gallo-romano di classe alto-senatoria nominato \"magister militum\" da Petronio, acclamato imperatore ad \"Arelate\" con il sostegno militare dei Visigoti e che, entrato a Roma, riusc\u00ec ad ottenere il riconoscimento da parte dell'esercito romano d'Italia grazie all'imponente esercito visigoto. Avito era intenzionato a intraprendere un'azione contro gli Svevi, i quali minacciavano la Tarraconense: invi\u00f2 dunque in Spagna i Visigoti, i quali, per\u00f2, se riuscirono ad annientare gli Svevi, saccheggiarono il territorio ispanico e se ne impadronirono a scapito dei Romani. Nel frattempo, condusse una campagna in Pannonia contro gli Ostrogoti nell'autunno del 455 riuscendo a ricondurli all'obbedienza, almeno nominale, mentre il suo generale Ricimero riusciva a respingere le incursioni piratesche dei Vandali in Sicilia e in Italia meridionale. Il regno di Avito dur\u00f2 per\u00f2 solo poco pi\u00f9 di un anno: inviso alla classe dirigente romana e all'esercito d'Italia per la sua gallica estraneit\u00e0, contro Avito si rivoltarono i generali dell'esercito italico Ricimero, nipote del re visigoto Vallia, e Maggioriano, che, approfittando dell'assenza dei Visigoti, partiti per la Spagna per combattere gli Svevi, lo sconfissero presso Piacenza nel 456 e lo deposero. Il vuoto di potere creatosi aliment\u00f2 le tensioni separatiste nei vari regni barbarici che si stavano formando.\nDopo un periodo di interregno durato pi\u00f9 di diciotto mesi, resosi necessario perch\u00e9, prima di procedere alla nomina di un nuovo Imperatore, si intendeva attendere l'assenso dell'Imperatore d'Oriente, che poi non arriv\u00f2, venne nominato imperatore, quindi, Maggioriano che, appoggiato dal Senato, si impegn\u00f2 per quattro anni in un'attenta e decisa azione di riforma politica, amministrativa e giuridica, cercando di eliminare gli abusi e impedire la distruzione degli antichi monumenti per impiegarne i materiali per l'edificazione di nuovi edifici.\nUno dei primi compiti che il nuovo imperatore si trov\u00f2 ad affrontare fu quello di consolidare il dominio sull'Italia e riprendere il controllo della Gallia, che gli si era ribellata dopo la morte dell'imperatore gallo-romano Avito; i tentativi di riconquista della Hispania e dell'Africa erano progetti in l\u00e0 nel futuro. Per prima cosa assicur\u00f2 la sicurezza dell'Italia, sconfiggendo nell'estate del 458 un gruppo di Vandali sbarcato in Campania. In vista di una spedizione in Gallia, rinforz\u00f2 l'esercito, assoldando un forte contingente di mercenari barbari comprendenti Gepidi, Ostrogoti, Rugi, Burgundi, Unni, Bastarni, Suebi, Sciti e Alani, oltre a riorganizzare due flotte, probabilmente quelle di Miseno e Ravenna, non intendendo sottovalutare la potenza militare della flotta vandala.\nNel tardo 458 Maggioriano port\u00f2 il suo esercito, rafforzato dal contingente di barbari, in Gallia, scacciando i Visigoti di Teodorico II da Arelate, costringendoli a ritornare nella condizione di \"foederati\" e di riconsegnare la diocesi di Spagna, che Teodorico aveva conquistato tre anni prima a nome di Avito; l'imperatore mise il proprio ex-commilitone Egidio a capo della provincia, nominandolo \"magister militum per Gallias\" e invi\u00f2 dei messi in Hispania ad annunciare la propria vittoria sui Visigoti e l'accordo raggiunto con Teodorico. Con l'aiuto dei suoi nuovi \"foederati\", Maggioriano penetr\u00f2 poi nella valle del Rodano, conquistandola sia con la forza che con la diplomazia: sconfisse infatti i Burgundi e riprese Lione dopo un assedio, condannando la citt\u00e0 a pagare una forte indennit\u00e0 di guerra, mentre i Bagaudi furono convinti a schierarsi con l'impero. L'intenzione di Maggioriano era per\u00f2 quella di riconciliarsi con la Gallia, malgrado la nobilt\u00e0 gallo-romana avesse preso le parti di Avito: significativo \u00e8 il fatto che il genero dell'imperatore gallico, il poeta Sidonio Apollinare, ottenesse di poter declamare un panegirico all'imperatore (inizio di gennaio 459); sicuramente molto pi\u00f9 efficace fu la concessione della esenzione dalle tasse alla citt\u00e0 di Lione.\nMaggioriano decise quindi di attaccare l'Africa vandalica. Genserico, temendo l'invasione romana, cerc\u00f2 di negoziare una pace con Maggioriano, il quale la rifiut\u00f2; il re dei Vandali decise allora di distruggere tutte le fonti di approvvigionamento nella Mauretania, in quanto riteneva che quello fosse il luogo dove Maggioriano e il suo esercito sarebbero sbarcati per invadere l'Africa, e fece fare delle incursioni alla propria flotta nelle acque vicine alla zona di sbarco. Intanto Maggioriano stava conquistando la Spagna: mentre Nepoziano e Sunierico sconfiggevano i Suebi a \"Lucus Augusti\" e conquistavano Scallabis in Lusitania, l'imperatore pass\u00f2 da \"Caesaraugusta\" (Saragozza), dove fece un \"adventus\" imperiale formale, e aveva raggiunto la Cartaginense, quando la sua flotta, attraccata a \"Portus Illicitanus\" (vicino a Elche), fu distrutta per mano di traditori al soldo dei Vandali. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita a favore dei Vandali dell'Africa, Sicilia, Sardegna, Corsica e Baleari, nonch\u00e9 della Spagna a favore dei Visigoti: infatti, dopo il ritiro dalla Spagna di Maggioriano, nessun altro ufficiale romano \u00e8 attestato nelle fonti nella penisola iberica, rendendo evidente che dopo il 460 la Spagna non faceva pi\u00f9 - di fatto - parte dell'Impero.\nRicimero (461-472).\nCon la morte di Maggioriano scomparve l'ultimo vero imperatore dell'Occidente. Ricimero, imparentato con le case reali burgunda e visigota, divenne il vero arbitro di questa parte dell'Impero, e da quel momento in poi nomin\u00f2 e depose augusti sulla base delle pi\u00f9 impellenti necessit\u00e0 politiche del momento e del proprio tornaconto personale.\nNel 461, Ricimero elesse come Imperatore fantoccio Libio Severo. Il \"magister militum per Gallias\" Egidio e il \"comes\" di Dalmazia Marcellino, per\u00f2, essendo fedeli a Maggioriano, si rifiutarono di riconoscere il nuovo imperatore, un fantoccio di Ricimero; quest'ultimo reag\u00ec nominando un nuovo \"magister militum per Gallias\", il suo sostenitore Agrippino. Agrippino si rivolse ai Visigoti e col loro aiuto combatt\u00e9 contro Egidio e i suoi alleati Franchi, condotti dal re Childerico I: per ottenerne il sostegno, nel 462 Agrippino diede ai Visigoti l'accesso al Mar Mediterraneo, assegnando loro la citt\u00e0 di Narbona, separando di fatto Egidio dal resto dell'impero. Egidio si trov\u00f2 a governare uno stato romano autonomo nella regione attorno a Soissons: la sua indipendenza era accentuata dal fatto che non riconosceva altra autorit\u00e0 che quella, lontana, dell'Impero Romano d'Oriente. Dopo Agrippino, Ricimero nomin\u00f2 \"magister militum per Gallias\" il re burgundo Gundioco, marito di sua sorella (463).\nMettendo Burgundi e Visigoti contro Egidio, Ricimero e Severo speravano di ottenere il controllo sull'ancora potente esercito della Gallia, ma Egidio continu\u00f2 a costituire una spina nel fianco di Ricimero, giungendo a sconfiggere i Visigoti in una battaglia campale di una certa importanza ad Orl\u00e9ans, nel 463, in cui uccise anche il fratello del re Teodorico II, Federico. Dopo questa vittoria, Egidio non port\u00f2 attacchi contro i Visigoti; \u00e8 per\u00f2 noto che nel 465 invi\u00f2 un'ambasciata ai Vandali forse per cercare il loro aiuto contro le popolazioni barbariche di stanza in Gallia. Quello stesso anno, per\u00f2, Egidio mor\u00ec, forse avvelenato: a succedergli fu prima il \"comes\" Paolo e poi il proprio figlio Siagrio. Il Dominio di Soissons, l'ultimo baluardo romano nella Gallia settentrionale, cadde solo nel 486, allorch\u00e9 fu conquistato dai Franchi.\nNel frattempo i Vandali ripresero gli attacchi contro l'Italia meridionale e la Sicilia: Genserico, intendeva infatti porre sul trono d'Occidente il romano Olibrio, in quanto imparentato con lui, e tent\u00f2 di ricattare l'Impero d'Occidente con incursioni di saccheggio: l'Impero d'Occidente non disponeva pi\u00f9 ormai di una propria flotta per difendersi, e di conseguenza implor\u00f2 aiuto all'Impero d'Oriente, che per\u00f2 rifiut\u00f2, sia perch\u00e9 non riconosceva Libio Severo come imperatore legittimo e dunque non intendeva intervenire in soccorso di ci\u00f2 che considerava un \"usurpatore\", sia per effetto di un trattato di pace firmato con i Vandali nel 462, in cui, in cambio della neutralit\u00e0, otteneva la restituzione delle principesse imperiali.\nRicimero si rese conto che l'elevazione a imperatore di Libio Severo era stata deleteria per l'Impero, perch\u00e9 non solo aveva portato alle rivolte in Gallia e in Dalmazia dei generali fedeli a Maggioriano, con conseguente secessione di quelle aree dal centro dell'Impero, ma aveva anche costretto Ricimero a ulteriori concessioni territoriali ai gruppi barbari l\u00ec stanziati (Burgundi e Visigoti) per ottenerne l'appoggio contro i ribelli; inoltre, per risollevare le sorti dell'Impero, Ricimero aveva bisogno del sostegno bellico dell'Impero romano d'Oriente, che per\u00f2 non riconosceva come legittimo Libio. Ritenendo dunque ormai deleterio mantenere formalmente al potere Libio Severo, nel 465 Ricimero lo fece uccidere. Seguirono due anni di interregno, durante il quale il controllo dell'Impero d'Occidente formalmente veniva esercitato dall'Imperatore d'Oriente, Leone I, in attesa della nomina di un nuovo Imperatore d'Occidente, questa volta imposto dall'Oriente, e Ricimero fu costretto per\u00f2 ad accettare questo augusto imposto da Bisanzio: Antemio.\nNel 467 l'imperatore d'Oriente Leone I tent\u00f2 di risollevare le sorti dell'impero d'Occidente con una grande azione congiunta in funzione anti-vandala. La spedizione congiunta dei due imperi tuttavia fu un disastro: nel 468 una grande flotta congiunta allestita dai due imperi venne annientata dai Vandali, che consolidarono il loro dominio su Sicilia, Sardegna e Baleari, mentre l'Impero d'Oriente, avendo svuotato le casse del tesoro per l'allestimento della disastrosa spedizione, non pot\u00e9 pi\u00f9 aiutare la met\u00e0 occidentale. Secondo le congetture di alcuni studiosi, la sconfitta del 468 fu fatale per l'Impero d'Occidente: se infatti avesse recuperato l'Africa, oltre ad eliminare la minaccia dei Vandali, avrebbe recuperato un'importante fonte di entrate, grazie alle quale avrebbe potuto avere la possibilit\u00e0 di riprendere gradualmente prima la Spagna e successivamente la Gallia; ora, invece, che la spedizione era fallita, all'Impero d'Occidente rimaneva solo l'Italia e poco pi\u00f9, regioni che fornivano troppe poche entrate per poter allestire un grosso esercito in grado di recuperare i territori perduti o quanto meno in grado di tenere a bada i barbari.\nDella disfatta del 468 ne approfittarono i Visigoti del nuovo re Eurico, asceso al trono nel 466. Nel 469, desideroso di formare un regno completamente indipendente da Roma, il nuovo re invase le province della Gallia ancora in mano imperiale: Antemio tent\u00f2 di fermare l'avanzata del re visigoto, alleandosi con il re dei bretoni Riotamo, ma questi fu sconfitto da Eurico nel 470 e cerc\u00f2 rifugio tra i Burgundi. Un anno dopo, nel 471, l'esercito visigoto riport\u00f2 una netta vittoria sull'esercito imperiale nei pressi del Rodano: in questo scontro perse la vita anche uno dei figli di Antemio, Antemiolo. Dopo aver portato quindi i confini del regno visigoto alla Loira, negli anni successivi conquistarono anche l'Alvernia, oltre ad espugnare Arelate e Marsiglia (entrambe nel 476). Il nuovo re ottenne significativi successi anche in Hispania, dove occup\u00f2 Terragona e la costa mediterranea della penisola iberica (473), che gi\u00e0 nel 476 apparteneva interamente ai Visigoti, se si esclude una piccola enclave sveva.\nLe sconfitte subite compromisero i rapporti fra Antemio e Ricimero che, alla testa di due eserciti in massima parte costituiti da barbari (tra cui gli Eruli e gli Sciri di Odoacre, che si schierarono dalla parte di Ricimero), si affrontarono alle porte dell'Urbe. Antemio, con l'appoggio del senato, si asserragli\u00f2 in citt\u00e0 che venne cinta d'assedio da Ricimero e Anicio Olibrio, augusto sostenuto, sembra, dal re dei Vandali Genserico. Dopo cinque mesi Roma cadde (472) e per la terza volta dall'inizio del secolo fu sottoposta a saccheggio. Antemio mor\u00ec e pochi mesi pi\u00f9 tardi si spensero anche Ricimero e Olibrio.\nCaduta finale (472-476).\nIl candidato di Olibrio e del suo alleato burgundo Gundobado, il \"comes domesticorum\" Glicerio, non venne accettato n\u00e9 da Leone I n\u00e9 dal suo successore, Zenone, che impose il magister militum di Dalmazia, Giulio Nepote. Questi si rec\u00f2 a Roma per essere incoronato da un messo imperiale nel 474 mentre Glicerio, dopo aver rinunciato ad ogni suo diritto al trono, concluse i suoi giorni come Vescovo nella citt\u00e0 di Salona.\nOsteggiato dal Senato, nel 475 Nepote dovette subire la rivolta di Oreste, un patrizio romano di Pannonia che una ventina-trentina d'anni prima era stato anche al servizio di Attila. Oreste riusc\u00ec ad imporre come imperatore suo figlio Romolo Augusto. Il giovane, sotto la guida del padre, dovette per\u00f2 ben presto fronteggiare una rivolta delle sue truppe provenienti dall'area danubiana e formate da Eruli, Sciri e Rugi: reclamavano terre da coltivare in Italia Settentrionale, dove erano stanziate. Il rifiuto imperiale scaten\u00f2 una violenta reazione: i barbari nominarono un soldato, Odoacre, come loro duce. Oreste, ripetutamente sconfitto da Odoacre, si rinserr\u00f2 a Pavia, confidando nelle possenti fortificazioni della citt\u00e0. Tuttavia, Odoacre assedi\u00f2 Pavia e la prese, catturando cos\u00ec Oreste, che fu condotto a Piacenza e decapitato. Con la caduta del padre, il piccolo Romolo Augusto, dopo soli dieci mesi di regno, fu quindi privato del titolo imperiale e confinato a Baia nella villa che era stata di Lucullo con una rendita di pezzi d'oro. Odoacre ordin\u00f2 inoltre al senato romano di inviare un'ambasceria all'Imperatore d'Oriente Zenone:\nZenone ricevette in quello stesso giorno anche un'ambasceria proveniente dalla Dalmazia e inviata da Giulio Nepote, volta ad ottenere denaro e soldati dall'Imperatore d'Oriente per riprendersi il trono d'Occidente. Tuttavia, Zenone declin\u00f2 ogni richiesta di aiuto a Nepote, accettando Odoacre come governatore dell'Italia a nome dell'Imperatore, a patto che per\u00f2 il barbaro riconoscesse formalmente come Imperatore d'Occidente Nepote. Giulio Nepote, pur continuando a rivendicare il titolo di Imperatore d'Occidente, non torn\u00f2 mai dalla Dalmazia e venne ucciso nel 480 dai suoi stessi uomini; approfittando di ci\u00f2, Odoacre invase la Dalmazia e la sottomise. Acclamato successivamente come re dai popoli barbari che lo avevano sostenuto, Odoacre divenne, di fatto, sovrano d'Italia.\nFine dell'Occidente romano (476).\nGli invasori barbari non avevano la deliberata intenzione di provocare la caduta dell'Impero romano d'Occidente, intendendo unicamente stabilirsi sui suoi territori e costruire una vantaggiosa alleanza con l'Impero, impedendo agli altri immigrati barbari di fare lo stesso. Capi barbari come Alarico o Ataulfo (e pi\u00f9 tardi, lo stesso Teodorico), non chiedevano altro che il godimento, per i propri popoli, dei benefici della civilt\u00e0 romana, che per essi rappresentava \"la civilt\u00e0\" per antonomasia, l'unica con cui avessero avuto contatti. Alcuni popoli germanici (Franchi, Visigoti) avevano gi\u00e0 subito da tempo un graduale processo di romanizzazione ed inviavano i propri figli a combattere nelle armate imperiali dove spesso raggiunsero, come abbiamo visto, i pi\u00f9 alti gradi nell'esercito.\nTuttavia, la loro azione violenta, necessaria per costringere lo stato romano a concedere loro lo stanziamento all'interno dell'Impero, contribu\u00ec nell'insieme, oltre a fattori interni, alla caduta dell'Impero romano d'Occidente: i saccheggi provocati dai barbari e l'occupazione di intere province determin\u00f2 infatti un consistente calo del gettito fiscale dell'Impero; infatti, la produzione agricola costituiva una percentuale non inferiore all'80% del PIL dell'Impero, con il risultato che le province saccheggiate dai Barbari, con i campi devastati, non erano pi\u00f9 in grado di versare le tasse ai livelli di prima; si ritiene che il gettito fiscale delle province pi\u00f9 devastate dalle incursioni diminu\u00ec dei 6/7. Inoltre, le province completamente perdute non versavano pi\u00f9 tasse all'Impero, provocando un'ulteriore diminuzione del gettito fiscale. Nonostante il tentativo di imporre nuove tasse in modo da migliorare il bilancio, intorno al 450 l'Impero aveva perso circa il 50% della sua base tassabile, e, a causa della costante diminuzione del gettito fiscale, l'esercito romano era diventato pressoch\u00e9 impotente di fronte ai gruppi immigrati.\nVa inoltre detto che, a differenza che in Oriente, dove l'Imperatore Leone I era riuscito a sbarazzarsi dei generalissimi di origine germanica che intendevano regnare da dietro le quinte in sua vece (ci si riferisce in particolare ad Aspar), in Occidente l'Imperatore aveva perso ogni autorit\u00e0 a vantaggio dei generali di origine barbarica, che alla fine, con Odoacre, decisero che si poteva anche fare a meno di un imperatore. Se l'Imperatore d'Occidente fosse riuscito a preservare la sua effettiva autorit\u00e0, non \u00e8 da escludere che l'Impero d'Occidente sarebbe riuscito a sopravvivere, magari limitato alla sola Italia; in occidente invece l'Imperatore aveva perso ogni potere a vantaggio dei capi dell'esercito di origine barbarica, come Ricimero e Gundobaldo. Odoacre non fece che legalizzare una situazione di fatto, cio\u00e8 l'inutilit\u00e0 effettiva della figura dell'Imperatore, ormai solo un fantoccio nelle mani dei generali romani di origine germanica. Pi\u00f9 che una caduta, la fine dell'Impero, almeno in Italia, pu\u00f2 essere interpretata come un cambio interno di regime in cui si poneva fine a un'istituzione ormai superata e che aveva perso ogni potere effettivo, a vantaggio dei comandanti romano-barbarici, i quali ritenevano ormai la figura dell'Imperatore un insignificante fantoccio di cui si poteva fare persino a meno.\nEconomia e finanze.\nAlla crisi non solo politica, ma anche finanziaria ed economica del III secolo, (vedasi: Crisi del III secolo) fece seguito, fin dall\u2019epoca tetrarchica, una moderata ripresa delle attivit\u00e0 produttive che per\u00f2 interess\u00f2 principalmente la parte orientale dell'Impero. Vari fattori contribuirono a frenare in occidente questa congiuntura economica favorevole, la quale riusc\u00ec a presentare una certa consistenza solo in un ristretto numero di aree: Cartagine con l'Africa Proconsolare e Byzacena, parte della Gallia ed alcune zone dell'Italia Annonaria (Italia Settentrionale). Negli anni in cui si inizi\u00f2 a conformare l'Impero Romano d'Occidente (395 - 400 circa), la sua economia aveva assunto gi\u00e0 da tempo delle particolari connotazioni che potrebbero qui trovare la seguente sintesi:\nNon va dimenticato che la pressione fiscale, dall'epoca dioclezianea in poi, si and\u00f2 incessantemente incrementando per poter sostenere i costi di mantenimento, sempre pi\u00f9 elevati, di un esercito ormai quasi interamente formato da mercenari e di un apparato burocratico sviluppatosi a dismisura (in quanto al governo servivano sempre pi\u00f9 controllori che combattessero l'evasione fiscale ed applicassero le leggi nella vastit\u00e0 dell'Impero). L'aumento della pressione fiscale divenne ben presto intollerabile per le popolazioni meno agiate, mentre i ricchi contavano su appoggi e sulla corruzione; chi ne pag\u00f2 il costo furono il ceto medio (piccoli proprietari terrieri, artigiani, trasportatori, mercanti) e gli amministratori locali (decurioni), tenuti a rispondere in proprio della quota di tasse fissata dallo Stato (\"indizione\") a carico della comunit\u00e0 per evitare l'evasione fiscale. Le cariche pubbliche, che in precedenza erano ambite, significavano nel Tardo Impero gravami e rovina. Per arrestare la fuga dal decurionato, dalle professioni e dalle campagne, che divenne generale proprio con l'inasprimento della pressione fiscale tra il III ed il IV secolo d.C., lo Stato vincol\u00f2 ciascun lavoratore e i suoi discendenti al lavoro svolto fino ad allora, vietando l'abbandono del posto occupato (fenomeno delle \"professioni coatte\", che nelle campagne finir\u00e0 per dare avvio, attraverso il \"colonato\", a quella che nel Medioevo verr\u00e0 chiamata \"servit\u00f9 della gleba\").\nQuando le popolazioni germaniche occuparono i territori dell'Impero d'Occidente, si trovarono di fronte una societ\u00e0 profondamente divisa tra una minoranza di privilegiati e una massa di povera gente. \u00c8 comprensibile, a questo punto, che molti considerassero l'arrivo dei barbari non tanto una minaccia, quanto una liberazione da uno Stato sempre pi\u00f9 invadente e prepotente (soprusi dell'esercito e della burocrazia), che aveva perso ogni consenso presso la popolazione pi\u00f9 povera, una parte della quale, esasperata dalle guerre e dagli eccessi della tassazione, si diede persino al brigantaggio (in Gallia i contadini ribelli furono detti bagaudi, in Africa nacque il movimento dei circoncellioni).\nL'inizio di una crisi economica generalizzata in Occidente si produsse tuttavia solo dopo il 410, durante il Regno di Onorio, a causa degli effetti devastanti degli attacchi dei Germani e del conseguente rallentamento della produzione. Con Valentiniano III (425 - 455) la situazione divenne sempre pi\u00f9 insostenibile. I saccheggi provocati dai barbari e l'occupazione di intere province determin\u00f2 infatti un consistente calo del gettito fiscale dell'Impero; infatti, la produzione agricola costituiva una percentuale non inferiore all'80% del PIL dell'Impero, con il risultato che le province saccheggiate dai Barbari, con i campi devastati, non erano pi\u00f9 in grado di versare le tasse ai livelli di prima; si ritiene che il gettito fiscale delle province pi\u00f9 devastate dalle incursioni diminu\u00ec dei 6/7. Inoltre, le province completamente perdute non versavano pi\u00f9 tasse all'Impero, provocando un'ulteriore diminuzione del gettito fiscale.\nPoich\u00e9 gran parte del bilancio dello stato serviva a mantenere l'esercito, una diminuzione consistente del gettito fiscale determin\u00f2 un ridimensionamento dell'esercito: si stima che la lotta contro gli invasori germanici nel periodo tra il 395 e il 420 abbia portato all'annientamento del 47,5% circa dei reggimenti comitatensi occidentali, perdite che dovettero essere colmate principalmente con la promozione a comitatensi di numerose truppe di frontiera, pi\u00f9 che con il reclutamento di nuove leve di soldati di prima classe, probabilmente a causa della diminuzione del gettito fiscale. Cosicch\u00e9, nonostante l'esercito campale occidentale nel 420 fosse addirittura pi\u00f9 grande numericamente rispetto al 395 (181 reggimenti contro i 160 ca. del 395), era in realt\u00e0 pi\u00f9 debole perch\u00e9 il numero dei reggimenti di \"veri\" comitatensi (escludendo quindi gli \"pseudocomitatenses\") era calato da 160 a 120.\nLa situazione sub\u00ec un ulteriore peggioramento con la conquista vandalica del Nordafrica: la perdita di province cos\u00ec prospere (e del loro gettito fiscale) fu un duro colpo per l'Impero romano d'Occidente, che trovatosi per questo motivo in serie difficolt\u00e0 economiche fu costretto a revocare tutti i benefici fiscali di cui godevano le classi possidenti e a revocare tutti i decreti di esenzione o di riduzione fiscale emanati in precedenza. Questo tentativo di taglio delle spese e di massimizzazione delle entrate non si rivel\u00f2 per\u00f2 sufficiente a colmare le perdite subite, cosicch\u00e9, come si ammette in un decreto del 444, lo stato non era pi\u00f9 in grado di mantenere un grosso esercito. Nonostante il tentativo di imporre nuove tasse in modo da migliorare il bilancio, intorno al 450 l'Impero aveva perso circa il 50% della sua base tassabile, e, a causa della costante diminuzione del gettito fiscale, l'esercito romano era diventato pressoch\u00e9 impotente di fronte ai gruppi immigrati.\nVa infine segnalata l'irrazionalit\u00e0 con cui molto spesso si gestiva all'epoca il denaro pubblico: alla fine del IV secolo e agli inizi del V lo Stato doveva farsi ancora carico, con ripartizioni gratuite di frumento e di altri generi di prima necessit\u00e0, di un consistente numero di indigenti, sfaccendati e altri soggetti che conducevano un'esistenza parassitaria. Questo fenomeno, nato in tarda et\u00e0 repubblicana, supponeva un onere non indifferente per le esauste casse pubbliche del tempo. Indicativo a questo proposito \u00e8 il caso della citt\u00e0 di Roma che annoverava fra la sua popolazione residente, nel 367, ben aventi diritto a questa forma di mantenimento. \u00c8 questa una cifra enorme soprattutto se si considera che la popolazione totale di Roma si aggirava sulle - di unit\u00e0 e che quella dell'Italia (con Sicilia e Sardegna) ruotava attorno ai 6,5 milioni di abitanti. Questa costante emorragia di denaro pubblico, oltre a costituire un pesante gravame per il Tesoro, sottraeva risorse umane e finanziarie allo sviluppo della citt\u00e0 di Roma e d'Italia ed alla difesa dell'Europa e dell'Africa romane.\nCultura, arte e pensiero.\nRinascimento d'Occidente.\nA partire dagli ultimi decenni del IV secolo e fino alla deposizione di Romolo Augusto da parte di Odoacre, ed oltre, l'occidente \u00e8 percorso da fermenti culturali, artistici, religiosi e filosofici che dettero vita a un vero e proprio rinascimento del pensiero romano di espressione latina, che nel secolo e mezzo precedente era stato messo un po' in ombra da quello di lingua greca. Alcuni storici lo definiscono rinascimento teodosiano (o costantiniano-teodosiano), ma c'\u00e8 chi preferisce definirlo tardo-antico perch\u00e9 non circoscritto al regno di questo imperatore, dilatandosi con il suo ultimo protagonista, il filosofo Severino Boezio, oltre le soglie del VI secolo.\nPensatori e letterati.\nAlla fine del IV secolo, e per molti secoli a venire, Roma era ancora un prestigioso punto di riferimento ideale non solo per l'Occidente, ma anche per l'Oriente. Si ha quasi l'impressione che la sua perdita di importanza politica, definitivamente sancita gi\u00e0 in epoca tetrarchica, le avesse quasi assicurato un ruolo di simbolo sovranazionale di Impero al tramonto. Fu allora che venne forgiato il mito di Roma. Scrive a tale proposito un celebre storico: \u00abIl mito di Roma, che avrebbe assillato gli uomini del medioevo e del Rinascimento - \"Roma aterna\", Roma concepita come l'apogeo naturale della civilt\u00e0 destinato a perpetuarsi per sempre - non fu creata dai sudditi dell'Impero romano classico, fu ereditato direttamente dal patriottismo tenace del mondo latino della fine del IV secolo\u00bb.\nAlcuni grandi uomini di cultura di origine greco-orientale sentirono questo richiamo e scelsero il latino come lingua di comunicazione. \u00c8 il caso dello storico greco-siriano Ammiano Marcellino, che decise, dopo un lungo periodo di militanza come ufficiale dell'esercito, di trasferirsi a Roma, dove mor\u00ec attorno all'anno 400. Nella Citt\u00e0 Eterna scrisse il suo capolavoro \"Rerum gestarum libri XXXI\", pervenutoci in forma incompleta. Quest'opera, serena, imparziale, vibrante di profonda ammirazione per Roma e la sua missione civilizzatrice, costituisce un documento di eccezionale interesse, dato il delicato e tormentato momento storico preso in esame (dal 354 al 378, anno della battaglia di Adrianopoli).\nAnche l'ultimo grande poeta pagano, il greco-egizio Claudiano (nato nel 375 circa), adott\u00f2 il latino nella maggior parte dei suoi componimenti (la sua produzione in greco fu senz'altro meno significativa) decidendo di passare gli ultimi anni della sua breve esistenza a Roma, dove si spense nel 404. Spirito eclettico ed inquieto, trasse ispirazione, nella sua vasta produzione tesa a esaltare Roma e il suo Impero, dai grandi classici latini (Virgilio, Lucano, Ovidio ecc.) e greci (Omero e Callimaco). Fra i letterati provenienti dalle province occidentali dell'Impero non possiamo dimenticare il gallo-romano Claudio Rutilio Namaziano, che nel suo breve \"De reditu suo\" (417 circa) rese un vibrante e commosso omaggio alla citt\u00e0 di Roma che egli era stato costretto a lasciare per tornare nella sua terra di origine, la Gallia.\nL'ultimo grande retore pagano che visse ed oper\u00f2 in questa parte dell'Impero fu il patrizio romano Simmaco spentosi nel 402. Le sue \"Epistulae\", \"Orationes\" e \"Relationes\" ci forniscono una preziosa testimonianza dei profondi legami, ancora esistenti all'epoca, fra l'aristocrazia romana ed una ancor viva tradizione pagana. Quest'ultima, cos\u00ec ben rappresentata dalla vigorosa e vibrante prosa di Simmaco, suscit\u00f2 la violenta reazione del cristiano Prudenzio che nel suo \"Contra Symmachum\" stigmatizz\u00f2 i culti pagani del tempo. Prudenzio \u00e8 uno dei massimi poeti cristiani dell'antichit\u00e0. Nato a Calagurris in Spagna, nel 348, si spense attorno al 405, dopo un lungo e travagliato pellegrinaggio fino a Roma. Oltre al gi\u00e0 citato \"Contra Symmachum\", \u00e8 autore di una serie di componimenti poetici di natura apologetica o di carattere teologico fra cui una \"Psychomachia\" (Combattimento dell'anima), una \"Hamartigenia\" (Genesi del Peccato) ed un \"Liber Cathemerinon\" (Inni da recitarsi giornalmente).\nGrande sviluppo ebbe in Occidente, a cavallo fra il IV e V secolo, il pensiero teologico e filosofico dei padri della chiesa di lingua latina su cui primeggiano tre grandi personalit\u00e0: sant'Ambrogio (morto nel 397), san Girolamo (347-420) e sant'Agostino (354-430).\nIl primo, di Treviri, diede uno straordinario impulso al progressivo affrancamento della Chiesa di Roma dal potere imperiale, grazie anche al rapporto privilegiato che intrattenne sia con Graziano che con Teodosio I e, alla morte di quest'ultimo, con il reggente Stilicone. La sua produzione \u00e8 molto vasta e comprende scritti di carattere esegetico, ascetico e dogmatico, oltre a numerosi discorsi, epistole ed inni. Egli fu infatti il fondatore della innografia in lingua latina di contenuto religioso.\nSan Girolamo, originario di Stridone, citt\u00e0 posta fra la Pannonia e la Dalmazia, fu uno dei maggiori eruditi del suo tempo. Fu lui a tradurre il Vecchio Testamento dall'originale ebraico in latino. La sua traduzione, la celebre \"Vulgata\", diffusissima durante tutta l'et\u00e0 medioevale, fu l'unica ad essere riconosciuta ufficialmente dalla Chiesa durante il Concilio di Trento (1545-1563). Girolamo \u00e8 anche ricordato per il \"De viris illustribus\", raccolta di notizie, dati biografici, riflessioni sugli autori cristiani pi\u00f9 significativi dei primi quattro secoli dell'era volgare.\nNell'Occidente romano visse ed oper\u00f2 infine sant'Agostino, il filosofo e teologo che, nella storia del cristianesimo, occupa un posto secondo solo a quello di San Paolo e fu maestro di San Tommaso d'Aquino e di Giovanni Calvino. Fu forse la mente pi\u00f9 alta espressa dalla letteratura latina e fu \u00ab...in grado di costruire una filosofia ineguagliata da qualsiasi greco contemporaneo\u00bb.\nNativo di Tagaste, in Numidia, Agostino soggiorn\u00f2 per alcuni anni prima a Roma, poi a Milano, dove ebbe modo di conoscere sant'Ambrogio e ricevere dalle sue mani il battesimo (387). Tornato in Africa, fu ordinato sacerdote (391) e nominato successivamente Vescovo di Ippona. In questa citt\u00e0, assediata dalle orde vandale, Agostino si spense nel 430. Della sua enorme produzione vanno segnalate le \"Confessiones\", capolavoro indiscusso di tutta la memorialistica in lingua latina (redatte nel 397 - 398) e la \"De civitate Dei\" nata per difendere i cristiani dalle accuse rivolte ad essi di essere stati i responsabili del sacco di Roma del 410. L'opera si dilat\u00f2 nel corso degli anni (413 - 427) fino ad includere i temi pi\u00f9 svariati (filosofia, diritto, metafisica, ecc.) divenendo una vera e propria Summa Teologica del grande pensatore africano.\nProfondamente influenzato da Agostino fu il sacerdote iberico Orosio (attivo fino al 420 circa), che gli fu anche amico oltre che compagno di fede. Orosio scrisse su invito di Agostino le \"Historiarum adversus paganos libri septem\" (418) lungo resoconto storico-teologico che da Adamo giunge fino all'anno 417 e che si impernia sul concetto di provvidenza, caro al grande vescovo di Ippona. Subirono la sua influenza anche i galloromani Giovanni Cassiano (360-435 circa) e Claudiano Mamerto (morto attorno al 475)\nLingue.\nNella parte occidentale dell'Impero, a differenza che nell'Oriente romano, lingua ufficiale e lingua d'uso coincidevano. Il latino si imponeva infatti in ogni ambito della vita pubblica e privata anche se con modalit\u00e0 regionali e provinciali non sempre agevolmente documentabili. La persistenza di alcuni idiomi preromani (di origine soprattutto celta e fenicia) doveva rivestire ancora una certa importanza nelle zone rurali, ma nelle realt\u00e0 urbane era molto pi\u00f9 limitata. La stessa conoscenza del greco, cos\u00ec diffusa un tempo presso il patriziato, si era andata restringendo, nel corso del IV secolo (o forse ancor prima), agli intellettuali e agli uomini di cultura (letterati, filosofi ecc.) non senza significative eccezioni. Lo stesso Agostino infatti, una delle menti pi\u00f9 alte del suo tempo, lamentava la scarsa conoscenza che possedeva della lingua greca. A partire dal 406 circa, l'entrata e lo stanziamento nell'Impero di popolazioni di etnia prevalentemente germanica ruppe la compattezza linguistica di questa parte del mondo romano. Pur tuttavia il latino continu\u00f2 ad essere l'unica lingua scritta e di cultura della parte occidentale dell'Impero.\nArte.\nCon il progressivo affermarsi del Cristianesimo ha inizio, a partire dalla prima met\u00e0 del IV secolo, la nascita e lo sviluppo di un'arte paleocristiana che conoscer\u00e0 il suo massimo rigoglio in Italia e particolarmente nelle citt\u00e0 di Roma, Ravenna e Milano. Questa nuova forma d'arte trover\u00e0 la sua espressione pi\u00f9 alta nella basilica, tipico edificio romano di incontro ed aggregazione della cittadinanza, adibito dai cristiani al culto. Il primo edificio di questo tipo fu, con ogni probabilit\u00e0, la basilica di San Pietro a Roma, fatta innalzare da Costantino I nel terzo decennio del IV secolo ed interamente ricostruita in et\u00e0 rinascimentale. Sempre del IV secolo a Roma sono le basiliche di San Paolo fuori le mura, Santa Maria Maggiore, San Giovanni in Laterano e Santa Sabina. A Ravenna, capitale imperiale dal 402, l'attivit\u00e0 edilizia fu particolarmente intensa durante tutto il V secolo. Le basiliche di San Giovanni Evangelista (430 circa), di Sant'Agata Maggiore e di Santa Croce sono di questo periodo, come pure il celebre Mausoleo di Galla Placidia ed il Battistero degli Ortodossi (451 - 460).\nLe decorazioni interne di questi capolavori architettonici ravennati sono ancora permeate dal severo realismo romano e non risentono delle influenze dell'arte bizantina (ancora in gestazione) che inizieranno ad essere percepibili solo in epoca teodoriciana (493 - 526). A Milano, anch'essa capitale imperiale durante il IV secolo, fu edificata la basilica di San Lorenzo (IV secolo, ma con alcune parti, come la cappella di San Sisto, del V secolo) nota per i suoi straordinari mosaici (prima met\u00e0 del V secolo). Nelle altre province romano-occidentali l'attivit\u00e0 artistica sembra abbia subito una battuta di arresto nel corso del IV secolo. Di questo periodo sono due celebrati monumenti della tarda romanit\u00e0: la basilica di Leptis Magna, fatta innalzare da Costantino I su un'anteriore struttura del I secolo e, sempre di et\u00e0 costantiniana, la Porta Nigra di Treviri. Sempre a Treviri che, non dimentichiamolo, fu anch'essa residenza imperiale fin da epoca tetrarchica, si pu\u00f2 ancor oggi ammirare la Basilica, conosciuta come \"Aula Palatina\", poderosa struttura in laterizio del IV secolo.\nReligione.\nLa politica di tolleranza e, in molti casi, di aperto sostegno al Cristianesimo inaugurata dall'imperatore Costantino I si consolid\u00f2 nel corso del IV secolo (con un'unica ed effimera battuta di arresto durante il breve regno di Giuliano). Nel 380 l'imperatore Teodosio I proclam\u00f2 il Cristianesimo religione ufficiale dell'Impero nella sua formulazione nicena. Sia il paganesimo che l'eresia ariana vennero da quel momento apertamente perseguitati.\nNon \u00e8 facile stabilire la reale consistenza delle comunit\u00e0 cristiane nell'Impero Romano d'Occidente alla vigilia delle invasioni barbariche, ma con ogni probabilit\u00e0 queste rappresentavano oltre la met\u00e0 della popolazione dei territori che ne facevano parte. Il Cristianesimo era certamente pi\u00f9 diffuso in ambito urbano che rurale e, sotto il profilo territoriale, pi\u00f9 in prossimit\u00e0 del Mediterraneo (Africa, Hispania orientale e meridionale, Gallia meridionale, Italia, Dalmazia) che nell'Europa Centrale ed Atlantica.\nLa popolazione della citt\u00e0 di Roma era in maggioranza cristiana, ma parte dell'aristocrazia senatoria, appoggiata dalle proprie clientele, continu\u00f2 a mantenersi fedele, ancora per qualche decennio, ai vecchi culti pagani. La situazione venne a complicarsi nel corso del V secolo, a seguito dello stanziamento di molti popoli di etnia germanica e di religione ariana in gran parte dei territori romano-occidentali. La loro conversione fu in molti casi lenta e non si pot\u00e9 realizzare pienamente prima della fine del VII secolo.\nBibliografia.\nFonti primarie\nStudi moderni"}
{"id": "732337", "revid": "125722490", "url": "https://it.wikipedia.org/wiki?curid=732337", "title": "Basso Medioevo", "text": "Il Basso Medioevo \u00e8 una suddivisione storica del periodo medioevale, ovvero il periodo della storia europea e del bacino del Mediterraneo convenzionalmente compreso tra l'anno 1000 circa e la scoperta dell'America da parte degli Europei nel 1492, preceduto dall'Alto Medioevo.\nDal XIII secolo si formarono i primi Stati nazionali in Portogallo, Francia, Italia meridionale e Inghilterra (e a partire dal XV secolo anche in Russia e Spagna) mentre nel resto della Penisola e in Germania, dove le condizioni storiche e sociali non permisero il formarsi di uno Stato unitario, fior\u00ec l'epoca dei Comuni, i quali, tra il Trecento e il Quattrocento, diedero vita a numerose entit\u00e0 statuali minori (note in Italia come Signorie); in seguito alcune di queste acquisirono la connotazione di veri e propri Stati regionali.\nNel Basso Medioevo i poteri universali del papato e del Sacro Romano Impero, dopo aver raggiunto il proprio apogeo, iniziarono a decadere inesorabilmente a favore delle monarchie nazionali che ormai si affermavano, dando all'Europa quel carattere, tuttora vivo, di mosaico di Stati e popoli, spesso affini, ma nel contempo diversi tra loro. L'impero inizi\u00f2 a entrare in crisi con la morte di Federico II (1250), il papato con i conflitti col re di Francia che portarono allo scisma d'Occidente (1378).\nDurante il Trecento e nei primi decenni del Quattrocento, guerre, carestie ed epidemie causarono profondi mutamenti sociali ed economici nella societ\u00e0 europea, cambiando anche la mentalit\u00e0 dei ceti pi\u00f9 elevati e degli intellettuali e uomini di cultura in alcune regioni d'Europa particolarmente evolute (Italia, ma anche Fiandre e Germania meridionale). Questi ultimi iniziarono ad attribuire una nuova importanza all'individuo, gettando le basi della civilt\u00e0 umanistico-rinascimentale, che si sarebbe diffusa grazie anche al sostegno di un'aristocrazia colta e di una borghesia sempre pi\u00f9 ampia e facoltosa.\nPremesse.\nL'attesa dell'anno Mille.\nLa storiografia ottocentesca di matrice romantica enfatizz\u00f2 la connessione tra l'attesa della \"Fine dei Tempi\" e la sorta di rinascita registrata nel continente europeo dopo l'XI secolo: l'anno Mille veniva usato come spartiacque tra la cosiddetta \"et\u00e0 oscura\", barbarica, oscurantista e superstiziosa (quella biasimata dagli umanisti e illuministi) e l'epoca splendida delle cattedrali, delle universit\u00e0, della cavalleria e dell'amor cortese (cara ai romantici). Secondo quella visione - oggi definitivamente abbandonata dagli storici, sebbene se ne trovino ancora tracce nella manualistica scolastica - gli europei si sarebbero stretti tremanti attorno a chiese e monasteri alla vigilia dell'inizio del nuovo millennio, per poi tornare alle proprie case ricolmi di nuova energia e di gioia di vivere quando si accorsero che niente era accaduto.\nIn verit\u00e0 il processo di \"rinascita\", intesa come ripresa demografica, tecnologica ed economica, fu un fenomeno di lungo periodo, che inizi\u00f2 nell'VIII secolo e che ebbe il culmine nel XIII secolo, causata molto probabilmente innanzitutto da un miglioramento climatico. Per varie ragioni non \u00e8 credibile una paura da nuovo millennio, sebbene non mancassero in quell'epoca predicatori e mistici che punteggiassero la societ\u00e0 di paure della \"Fine dei Tempi\" rifacendosi a testi profetici e sibillini del IV-VI secolo o a movimenti come il chiliasmo ebraico.\nSi consideri, innanzitutto, che la datazione del Millennio dalla nascita di Cristo (secondo il calendario del siriano Dionigi il Piccolo che fiss\u00f2 la data di nascita di Cristo il 25 dicembre del 753 \"ab Urbe condita\") si era affermata in alcune zone europee solo tra l'VIII e il IX secolo; ne erano rimaste escluse altre come la Penisola iberica (che adott\u00f2 il nuovo calendario solo nel tardo Medioevo) o le zone di influenza bizantina, compresa Venezia e l'Italia del Sud, la Russia e l'Europa orientale, dove si contavano gli anni secondo il principio del mondo, calcolato seguendo le et\u00e0 convenzionali dei patriarchi biblici al 5008.\nInoltre la data di inizio-anno variava da regione a regione: il primo gennaio (secondo lo stile romano delle calende di gennaio) si afferm\u00f2 infatti solo in et\u00e0 moderna, salvo poche eccezioni.\nLa societ\u00e0 intorno all'anno Mille.\n\"Oratores\", \"bellatores\" e \"laboratores\" erano tradizionalmente le tre funzioni nelle quali si dividevano gli individui nella societ\u00e0 attorno all'anno Mille, come testimoniato per esempio da Adalberone di Laon. I primi pregavano per la stabilit\u00e0 e la sicurezza del mondo cristiano, i secondi combattevano, mentre i terzi, attraverso il lavoro manuale, provvedevano al sostentamento di tutta la societ\u00e0. Questa ripartizione di doveri corrispondeva anche a una diversa distribuzione della ricchezza. Erano tagliati fuori da questa classificazione alcuni settori \"commerciali\", che venivano guardati con sospetto dalla Chiesa (si pensi alle dure condanne contro l'usura, intesa a quel tempo come semplice guadagno dal denaro indipendentemente dal tasso di interesse), contrapponendoli a coloro che guadagnavano dal lavoro manuale. Gli \"oratores\" (gli ordini religiosi), essendo i pi\u00f9 istruiti, avevano anche il compito di tramandare le memorie della propria civilt\u00e0, sia a livello storico sia mitico-religioso, per cui la funzione della preghiera era quella pi\u00f9 importante e sacra. Lo storico Georges Dum\u00e9zil, nella seconda met\u00e0 del Novecento, estese questa tripartizione a tutte le societ\u00e0 indoeuropee, anche se le sue tesi non sono accettate universalmente.\nA partire dal XII secolo questa organizzazione tripartita venne sempre pi\u00f9 scompaginata: per esempio gli ordini religiosi prendevano sempre pi\u00f9 spesso funzioni anche di \"laboratores\" (si pensi ai cistercensi) o di \"bellatores\" (si pensi agli ordini religioso-militari dei cavalieri). Inoltre le citt\u00e0 avevano ampliato considerevolmente la gamma di attivit\u00e0 dei \"laboratores\", ormai non solo in stragrande maggioranza contadini, ma anche artigiani, mercanti e banchieri, con la nascita di nuovi ceti di importanza via via crescente che mal si inserivano nell'antica tripartizione. Il definitivo tramonto di questo sistema, con la presa di coscienza del sempre pi\u00f9 numeroso \"terzo stato\", si ebbe solo col tramonto del feudalesimo alla fine del Settecento.\nUna distinzione pi\u00f9 aderente alla realt\u00e0 effettiva era quella tra chierici e laici: i primi rispondevano solo alla giustizia ecclesiastica, i secondi anche a quella ordinaria. A sua volta i chierici erano divisi in clero secolare (che vive nel \"saeculum\", cio\u00e8 i sacerdoti) e clero regolare (che segue una regola, cio\u00e8 i monaci). Infine il clero regolare si allarg\u00f2 tra XII e XIII secolo con la nascita di altri due fenomeni: gli ordini monastico-cavallereschi e gli ordini mendicanti.\nLa vita monastica nell'Europa occidentale era quasi tutta dedicata alla regola benedettina, nonostante qualche sporadica sopravvivenza di monachesimo celtico in Irlanda e di monachesimo orientale in Italia del Sud. Si diffusero in questo periodo le regole \"riformate\", cio\u00e8 basate sulla regola benedettina alla quale venivano aggiunte alcune clausole specifiche: cluniacensi, cistercensi, camaldolesi (e avellaniti), vallombrosani, certosini e premostratensi. Il mondo laico invece era diversificato secondo la condizione giuridica e l'ordine di appartenenza: nel mondo germanico si avevano liberi e servi, che esistettero fino all'epoca carolingia, quando ci fu un raffinamento delle tecniche militari e una smilitarizzazione dei liberi di pi\u00f9 bassa estrazione, con le armi che ormai rappresentavano la base dei loro diritti civili.\nDal secolo X all'XI si intensific\u00f2 l'inurbamento dei ceti servili, che port\u00f2 a una rinascita delle citt\u00e0 e delle attivit\u00e0 professionali. Tra i sistemi pi\u00f9 usati per sottrarsi alla dipendenza dei signori e affrancarsi in citt\u00e0 c'era la \"commendatio\" a un signore simbolico, come il santo patrono locale, al quale offrivano un \"servizio\" pecuniario, spesso abbastanza modesto.\nFu in quel periodo che nacque una cronachistica urbana indipendente dal contributo religioso: tra i primi ci fu il genovese Caffaro che tra il 1099 e il 1162 redasse gli \"Annali\" e poi li present\u00f2 al governo cittadino per essere approvati e ufficializzati. Stavano nascendo i prodromi di \"borghesia\" urbana, anche se il termine va usato con cautela perch\u00e9 non esisteva ancora la piena coscienza di s\u00e9 di un ceto del \"borgo\" contrapposto a quello di altri ordini e categorie sociali.\nEconomia e commerci verso l'anno Mille.\nNon si deve pensare che nei secoli dell'Alto Medioevo gli scambi si fossero arrestati: furono frequenti gli insediamenti di mercanti orientali, detti genericamente \"siriani\", inoltre esistevano i \"negociatores\", venditori itineranti liberi di fatto, che portavano merci di lusso alle corti signorili ed ecclesiastiche. Tendenze positive in economia si registrarono a partire dall'VIII secolo, quando cessarono le successive ondate epidemiche della peste di Giustiniano. Miglior\u00f2 la rete commerciale, si fecero campagne di bonifica e disboscamento per dare nuove terre alle colture.\nSul piano agricolo si ebbero alcuni miglioramenti con la rotazione triennale, l'introduzione del mulino ad acqua, dell'aratro pesante con versoio, che lavorava pi\u00f9 a fondo dell'antico aratro romano, e del giogo, che attaccava di spalla i carichi agli animali da traino senza provocarne la sensazione di soffocamento durante gli sforzi. Inoltre il miglioramento climatico, quello che sciolse le acque dei mari del Nord permettendo ai vichinghi di arrivare in Islanda e Groenlandia, si manifest\u00f2 dall'inizio del X secolo, significando raccolti pi\u00f9 abbondanti e diminuzione delle malattie caratteristiche del clima freddo che colpiscono soprattutto i bambini. L'incremento demografico \u00e8 testimoniato in varie parti d'Europa dall'XI secolo e fu pi\u00f9 forte nell'\u00cele-de-France, nel bacino del Reno, nella pianura padana e in Toscana.\nLa circolazione monetaria era ancora ridotta e l'oro era quasi introvabile nell'Europa occidentale, ormai usato solo per alcuni oggetti sacri. Le fiere locali si evolvettero in grandi fiere (come nella Champagne), dove si scambiavano prodotti orientali con quelli europei; poi la circolazione delle merci si smistava nei nascenti mercati cittadini.\nVennero migliorate le vie di comunicazione esistenti e ne vennero fatte di nuove: la strada medievale, a differenza di quella romana, non era lastricata ma sterrata, tortuosa (per assecondare la conformazione del terreno) ed era pi\u00f9 che altro una mulattiera difficilmente carrozzabile. Strade e ponti versavano comunque in uno stato disastroso, aggravato dai continui dazi che i signori locali esigevano per il transito. Divennero di vitale importanza quindi i traffici marittimi e fluviali: le chiatte che servivano le citt\u00e0 dell'interno offrivano un trasporto meno costoso, relativamente pi\u00f9 sicuro ma sicuramente di maggiore portata. Tra i fiumi pi\u00f9 navigati c'erano il Reno, il Danubio, il Rodano, il Po, ai quali vanno aggiunti i collegamenti con i corsi minori. Spesso si usavano sistemi misti, in parte fluviali in parte terrestri, come quelli che varcavano i passi di montagna a dorso di mulo prima di ricaricare le merci sulle imbarcazioni a valle.\nImportanti erano anche le vie dei pellegrini: il cammino di Santiago, la via Francigena e la via che portava in Terrasanta, che spesso passava dai porti pugliesi per varcare il canale d'Otranto e poi si riconnetteva con la via Egnazia che portava a Costantinopoli e il Vicino Oriente.\nLa riforma della Chiesa.\nVerso una riforma.\nTra X e XI secolo la Chiesa occidentale viveva un periodo problematico, causato da molteplici fattori. Le funzioni amministrative affidate a vescovi e abati, fin dall'epoca di Carlo Magno, avevano attratto le aristocrazie locali che ormai controllavano queste cariche. Erano diffuse le chiese fondate dai grandi signori feudali (\"ecclesiae propriae\" o \"Eigenkirchen\" nel mondo germanico). In questo contesto erano frequenti pratiche come la simonia (vendita delle cariche), nicolaismo (concubinato) e il nepotismo (trasmissione delle cariche a parenti prossimi) o, soprattutto tra i vescovi, pratiche come la mondanit\u00e0, la superficialit\u00e0 religiosa e l'uso di considerare l'investitura episcopale come una lucrosa rendita; non mancavano frequenti episodi di concubinato, anche se il celibato ecclesiastico non era ancora stato rigorosamente disciplinato. Il papato non aveva nessuna forza per imporre una riforma, anzi faceva spesso da cattivo esempio con la carica pontificale contesa tra le famiglie nobili romane come i Conti di Tuscolo o i Crescenzi: frequenti erano la morte violenta dei pontefici e il concubinato dei medesimi, in un regime che venne detto della pornocrazia.\nTale situazione aveva richiesto l'intervento diretto degli imperatori germanici, come nel caso di Ottone I, che impose il \"Privilegium Othonis\" (secondo il quale nessun papa poteva essere eletto senza il beneplacito del sovrano), o Ottone III, che fece eleggere un uomo di sua fiducia, Gerberto d'Aurillac, al soglio pontificio. L'attivit\u00e0 di questi imperatori non va per\u00f2 inquadrata come un'ingerenza, ma piuttosto come una forma di tutela (una sorta di \"Munt\", che nella tradizione germanica indicava il concetto di protezione). Un primo risultato concreto dell'egemonia degli imperatori sulla Chiesa latina fu intanto il miglioramento del livello culturale ed etico di vescovi e papi: lo stesso Gerberto, salito al soglio pontificio come Silvestro II, fu uno degli uomini pi\u00f9 colti dell'epoca.\nI monasteri dell'Europa occidentale, oltre ai problemi sopra citati, essendo centri di ricchezza, vennero pesantemente saccheggiati dalle nuove incursioni tra IX e X secolo: i Danesi colpirono a morte tutte le abbazie benedettine d'Inghilterra, gli Ungari e i Normanni saccheggiarono pi\u00f9 volte le abbazie di Germania e Francia, mentre in Italia i Saraceni si spinsero fino a Roma (846) e Montecassino. Nella confusione e incertezza si allentarono i rapporti tra Chiesa centrale romana e periferia, mentre si stringevano quelli con i laici locali e le istituzioni religiose vicine, oltre ai collegamenti tra monasteri appartenenti alle medesime congregazioni. Nonostante i timori di saccheggio i monasteri si aprirono maggiormente verso i contatti esterni, rinsaldando la loro preminenza sul piano culturale ed economico. Una prima riforma della regola benedettina fu quella di san Benedetto d'Aniane, applicata ampiamente grazie al sostegno di Ludovico il Pio.\nNacquero allora le prime perplessit\u00e0 circa le ingerenze laiche nella Chiesa, la cosiddetta questione della \"libertas Ecclesiae\". Le voci di protesta vennero incanalate verso la fondazione di nuovi ordini, come i camaldolesi di san Romualdo, un ravennate permeato dai modelli bizantini. Si spinse ancora pi\u00f9 in l\u00e0 il monastero di Cluny: fondato nel 909 (o 910) da Guglielmo I di Aquitania, era stato liberato fin dall'inizio dalle influenze laiche e secolari, grazie alla rinuncia del patronato del fondatore e all'espediente di affidarla direttamente alle dipendenze della santa Sede, onde evitare un possibile controllo da parte dei vescovi della zona. Inoltre a Cluny venne posto l'accento pi\u00f9 sull'\"ora\" che sul \"labora\" della regola benedettina, affidando alla preghiera un ruolo di primo piano, mentre il lavoro veniva delegato in larga parte a laici.\nCluny fece da modello in Europa per numerosi monasteri, che aderirono al suo esempio affidandosi direttamente alla Santa Sede (la cosiddetta congregazione cluniacense). Cluny ebbe numerosi avversari, come l'Imperatore Enrico II che preferiva la riforma dell'abbazia di Gorze, la quale non rinunciava al collegamento coi vescovi della zona. Cluny seppe per\u00f2 dare origine anche a considerevoli movimenti laicali, come i pellegrinaggi a Santiago di Compostela (che aiutarono la \"Reconquista\") e le leghe di pace (\"pax Dei\") come strumento militare che proteggesse i deboli: si delimit\u00f2 la guerra ai giorni non festivi, si indicarono luoghi franchi (adiacenze di monasteri, ospizi, santuari, luoghi di mercato) e categorie da lasciare indenni (donne, chierici, pellegrini), pena la scomunica.\nIl Grande Scisma.\nSe intanto gli imperatori (Enrico II, Enrico III) continuavano a intervenire nella nomina di vescovi e papi, Enrico III, sceso in Italia per la formale incoronazione nel 1046, arriv\u00f2 a indicare durante l'elezione papale un suo candidato (il vescovo di Bamberga, poi papa Clemente II), deponendo gli altri candidati e andando cos\u00ec oltre il pi\u00f9 semplice diritto di veto del \"Privilegium Othonis\". Fu anche da questi atti che si manifest\u00f2 pi\u00f9 forte la necessit\u00e0 di riforma: Leone IX, gi\u00e0 vescovo di Toul, scelto al soglio proprio da Enrico III, ripristin\u00f2 l'elezione canonica (tramite il clero e l'acclamazione popolare) circondandosi di collaboratori fortemente motivati alla riforma pi\u00f9 radicale, come Umberto di Silva Candida. Cosciente di instradarsi verso un futuro conflitto con l'Imperatore, Leone IX cerc\u00f2 nuovi alleati: prima si rivolse ai Bizantini, che faticosamente tenevano la Puglia; poi si convinse che la nuova forza era quella dei Normanni (dai quali era anche stato sconfitto e catturato nel 1053). Per questo legittim\u00f2 le loro conquiste nel Meridione d'Italia in cambio dello smantellamento della Chiesa greca nel Sud-Italia, sostituita da un'organizzazione diocesana latina.\nMa una rottura del genere contro i Bizantini necessitava di un pretesto, che venne offerto dalle contese tra Umberto di Silva Candida, forse il vero regista di tutta la vicenda, e il patriarca di Costantinopoli Michele Cerulario. Dalle fitte polemiche su questioni puramente teologiche e dottrinali (come la controversia degli azimi per l'eucaristia, o quella del credo niceno alla quale i latini avevano aggiunto che lo Spirito Santo procede non solo dal Padre, ma anche dal Figlio), all'elaborazione del papa del primato di Pietro, cio\u00e8 l'egemonia del papa sulle altre Chiese, comprese quelle patriarcali di Costantinopoli, Gerusalemme, Alessandria d'Egitto e Antiochia, fino alle differenti vedute sul celibato ecclesiastico, portarono alla reciproca scomunica che diede vita al Grande Scisma del 1054.\nGregorio VII e Enrico IV.\nEnrico III aveva dunque cercato di ascoltare le voci di riforma, nominando vescovi scelti non pi\u00f9 nei ranghi della nobilt\u00e0 e ascoltando voci pi\u00f9 intransigenti come quella di Pier Damiani. Il suo sopruso con l'imposizione della nomina di Clemente II innesc\u00f2 una reazione interna alla Chiesa, che dopo essersi alleata coi Normanni, lo lasci\u00f2 isolato, sganciato sia dalla Chiesa che aveva cercato di riformare, sia dai vescovi fautori della vecchia Chiesa infeudata che lo osteggiavano per le sue posizioni rigoriste. Mor\u00ec nel 1056 lasciando la reggenza alla moglie con un figlio ancora bambino, con un vuoto di potere che permise ai riformatori, capeggiati da Ildebrando di Soana di eleggere un nuovo papa, Federico di Lorena, fratello di Goffredo il Barbuto, che sal\u00ec al soglio come Stefano IX e che fece cardinale il radicale Pier Damiani.\nGli succedette Niccol\u00f2 II, che indisse il Sinodo laterano nel 1059, dove finalmente venne messo per iscritto uno statuto che fu alla base della Chiesa riformata: l'elezione pontificia da allora si sarebbe svolta durante un sinodo dei preti delle chiese di Roma e dintorni, i cosiddetti cardinali, e nessun religioso avrebbe mai pi\u00f9 potuto accettare cariche da un laico pena la scomunica; inoltre venne stabilit\u00e0 rigidamente l'obbligatoriet\u00e0 del celibato ecclesiastico. Il secondo punto gettava ombre scure sugli imperatori e sulle loro ingerenze e fu dibattuto se dovesse essere o meno applicato retrospettivamente. Alla fine prevalse la linea pi\u00f9 morbida di Pier Damiani. Nonostante ci\u00f2 i vescovi non riformati guardavano con inquietudine ai riformisti romani e, con l'elezione di Alessandro II, addirittura un patarino, l'imperatrice Agnese di Poitou (reggente per Enrico IV) indisse un sinodo a Basilea che elesse l'Antipapa Onorio II: si era giunti a uno scisma.\nAlessandro II non applic\u00f2 una linea dura, anzi cerc\u00f2 di rafforzare la sua immagine con atti simbolici, come la concessione del vessillo di San Pietro ai regnanti che si offrivano come suoi vassalli in cambio della sua benedizione: Guglielmo il Conquistatore, che prese l'Inghilterra, Sancho Ram\u00edrez di Aragona, impegnato contro i mori, i re normanni, impegnati nella conquista della Sicilia. Un vessillo o bandiera era dopotutto usato nelle cerimonie di investitura al livello pi\u00f9 alto, dove veniva concesso anche il potere giurisdizionale, quindi il papa divenne formalmente il padrone delle corone europee. La stessa parola \"bandiera\" derivava infatti da \"ban\", cio\u00e8 il potere giurisdizionale nel mondo germanico, che poteva portare al richiamo alle armi.\nAlla morte di Alessandro II il suo programma venne perfezionato da Ildebrando di Soana, salito al soglio come Gregorio VII (1073), che aveva capito come i tempi fossero maturi per un ulteriore passo: nel 1075 ribad\u00ec il divieto per i laici di investire gli ecclesiastici e nel 1075 formul\u00f2 il \"dictatus papae\" (redatto una seconda volta nel 1078), 27 proposizioni che dichiaravano il pontefice detentore di un potere assoluto sulla terra che gli dava anche la facolt\u00e0 di deporre i sovrani laici.\nIl contrattacco del giovane Enrico IV (al potere dal 1066) fu la scomunica e deposizione di Gregorio VII nel sinodo di Worms (1076). A sua volta Gregorio scomunic\u00f2 e depose l'Imperatore sciogliendo i suoi sudditi dall'obbedirgli. Questo atto ebbe un effetto epocale, il primo del genere nella storia, essendo gli imperatori ammantati di quell'aura di sacralit\u00e0 dovuta al rito dell'incoronazione. Gregorio sapeva che le rivalit\u00e0 in Germania erano cos\u00ec accese che presto i grandi feudatari si sarebbero ribellati all'imperatore, mettendolo in grave difficolt\u00e0.\nAllora Enrico IV fece una mossa \"teatrale\", incontrando il papa alla rocca di Canossa, sotto la supervisione della contessa Matilde, nell'inverno del 1077, umiliandosi (\"andare a Canossa\" \u00e8 rimasta una frase proverbiale) e chiedendogli perdono inginocchiato nella neve. Questa azione glorific\u00f2 sia il papa (e la sua autorit\u00e0), sia l'imperatore, che nell'atto di umilt\u00e0 aveva seguito l'esempio del Cristo. Gregorio non pot\u00e9 negare il perdono ed Enrico ottenne il reintegro dei suoi poteri, disorientando i suoi avversari, che avevano gi\u00e0 eletto un anti-imperatore, Rodolfo di Svevia.\nMa Enrico IV torn\u00f2 presto sulle sue posizioni precedenti, ottenendo una nuova scomunica nel 1080, al quale rispose facendo eleggere un nuovo antipapa, Clemente III. Il pontefice era momentaneamente isolato (n\u00e9 i Normanni n\u00e9 la Contessa Matilde potevano aiutarlo), cos\u00ec Enrico pot\u00e9 entrare a Roma, far consacrare Clemente III e venire da esso incoronato. Gregorio fu salvato all'ultimo momento dai Normanni e si dovette ritirare a Salerno dove trascorse malinconicamente il resto della sua vita.\nIl concordato di Worms.\nLo scontro frontale tra riformatori e laici aveva portato a estremismi che avevano stancato le parti, rendendo necessaria un'azione di riassestamento e pacificazione, che venne garantita dal successore di Gregorio VII, papa Urbano II (1088-1099). Mentre la necessit\u00e0 di riforma aveva ampliato la propria base d'appoggio, con un progressivo assottigliarsi delle file di Enrico IV, si cerc\u00f2 un compromesso. Vennero reinsediati alcuni vescovi \"enriciani\" (non riformati), mentre ormai si era consolidata l'esclusione dei laici dall'elezione dei religiosi. Restavano aperti i problemi relativi a chi si dovessero affidare i poteri feudali e amministrativi gi\u00e0 appartenuti ai vescovi, ma per giungere alla soluzione si dovette aspettare un cambio generazionale.\nUrbano II distolse la nobilt\u00e0 europea indicendo la prima crociata (1099), mentre il suo successore, Pasquale II, fall\u00ec nel tentativo di tornare al rigore di Gregorio VII. Alla fine il nuovo papa Callisto II e il nuovo imperatore Enrico V firmarono il concordato di Worms, che riconosceva ai vescovi una duplice funzione, spirituale e temporale, e ne fissava l'elezione sotto l'esclusivo controllo \"del clero e del popolo\", anche se in Germania venne stabilito il diritto imperiale a presenziare l'elezione, dando il suo assenso o il veto ai nuovi eletti: cos\u00ec l'imperatore poteva avere uomini di fiducia da investire con incarichi temporali. In Italia e Borgogna invece l'imperatore non aveva questo tipo di controllo, ma l'investitura feudale avrebbe seguito la consacrazione vescovile, per cui l'imperatore avrebbe potuto anche negarla a personaggi a lui sgraditi.\nNel 1123 si tenne il primo concilio della Chiesa occidentale, il concilio Lateranense I, dove venne ribadita l'organizzazione della Chiesa attorno alla figura del papa, gerarchicamente superiore a tutti i vescovi e quindi detentore di un primato anche su tutte le altre Chiese locali: il primato di Pietro. Nel concilio si mise anche un freno agli ordini monastici, mai come allora impegnati in un'attivit\u00e0 pastorale al di fuori dei monasteri (si pensi solo a Pier Damiani), vietando loro di celebrare liturgie e fare omelie, restando sottoposti ai rispettivi vescovi. Vennero a mancare figure di mediazione verso i ceti pi\u00f9 bassi, dove esistevano forme di Cristianesimo popolari, dove rivivevano talvolta tradizioni pagane mai dimenticate. Inoltre la Chiesa, con la riforma, sembrava aver tagliato fuori i laici. Ne furono conseguenza la formazione di movimenti come quello patarino (a Milano a met\u00e0 dell'XI secolo) e la nascita di nuove eresie. Una prima risposta fu la creazione delle istituzioni \"canonicali\", formate dai canonici, il clero gravitante attorno a una cattedrale o una basilica maggiore. Essi vivevano in una casa comune (la canonica), avevano come capo l'arcidiacono e seguivano una regola risalente a sant'Agostino riformata da san Grodegango di Metz.\nLa nascita dei Comuni.\nNel corso del X secolo il mondo euro-mediterraneo usc\u00ec dalla lunga crisi climatica, demografica e sociale che persisteva almeno dal V secolo, ridando vita ai centri urbani. La domanda di maggior sicurezza dovuta alle pericolose invasioni di Ungari, Saraceni e Normanni portarono a ripopolare e fortificare le citt\u00e0, che in quel periodo erano spesso guidate dai loro vescovi. Attorno al vescovo esisteva un'aristocrazia dei maggiori proprietari di beni immobili e mobili, spesso dotati anche di capacit\u00e0 militari e difensive. Nacquero cos\u00ec delle oligarchie che tenevano in mano il governo cittadino, in una sorta di autogoverno che si diffuse su larga scala in Europa occidentale e centrale tra i secoli XI e XIV, con il maggiore sviluppo a livello civile e di autocoscienza politica nell'Italia centro-settentrionale (soprattutto Pianura Padana, Veneto occidentale, Umbria, Marche e Toscana).\nLe aree italiane, pur diventando di fatto indipendenti, rimasero a lungo \"di fatto\" assoggettate al Sacro Romano Impero, e mentre nel resto d'Europa le autonomie di stampo comunali venivano inquadrate ormai nelle varie monarchie assolute, solo in Italia (sebbene in un periodo prossimo al tramonto in favore dell'evoluzione verso le signorie principesche) esse presero una piena coscienza di autonomia. Ne sono un tipico esempio gli scritti del fiorentino Coluccio Salutati che rivendicava per la Repubblica di Firenze la dignit\u00e0 di Stato \"superiorem non reconoscens\", rinunciando alla tutela dell'Impero in cambio della propria \"libertas\".\nIl comune ebbe una periodizzazione molto varia da zona a zona. Sebbene si identifichi un \"periodo comunale\" tra XI e XIV secolo, si deve considerare che contemporaneamente ai comuni propriamente detti coesistevano ancora istituzioni feudali di grande rilievo. Inoltre il comune non fu esclusivamente un fenomeno cittadino: non mancarono esempi anche di \"comuni rurali\".\nNel corso dell'XI secolo, durante la lotta per le investiture, la classe vescovile si vide messa in dubbio, con il graduale emergere di quei ceti di laici che l'avevano fino ad allora affiancata nel governo cittadino: aristocratici inurbati dal contado, detentori anche del potere militare, e una \"proto-borghesia\", composta dagli addetti alle professioni pi\u00f9 qualificate (i ceti intellettuali come notai, giudici, medici) e redditizie (mercanti, cambiavalute, artigiani e, nelle citt\u00e0 portuali, armatori). Le citt\u00e0 godettero di un maggior sviluppo tra i secoli XI e XII, contemporaneamente allo svilupparsi di un sistema di governo cittadino proprio. Nacquero cos\u00ec una serie di magistrature collegiali dove si riunivano i ceti pi\u00f9 importanti della citt\u00e0, variamente riconosciute o dai vescovi o dall'autorit\u00e0 regia o, nello Stato Pontificio, dal papa. Queste magistrature avevano in deroga alcuni poteri locali. Espressione tipica dell'autogoverno dell'epoca furono i \"consules\", scelti tra le famiglie pi\u00f9 ricche e potenti.\nLa nascita vera e propria di un Comune varia da citt\u00e0 a citt\u00e0 e spesso, a causa della documentazione assente o perduta, \u00e8 ignota. Le citt\u00e0 di Lucca e Pisa avevano consoli gi\u00e0 nel 1085, mentre altre se ne dotarono entro i due decenni successivi; a Genova fu dal 1099, a Milano dal 1117.\nI problemi fondamentali che occuparono i comuni dell'epoca erano essenzialmente due: l'indipendenza dai ceti feudali dei dintorni (tramite l'assoggettamento del contado e l'inglobamento degli stessi feudatari nella vita cittadina) e il riconoscimento formale da parte delle autorit\u00e0 pubbliche superiori, innanzitutto l'imperatore romano-germanico. Dall'assoggettamento dei contadi tramite una serie di conflitti con i vari castelli e borghi fortificati della zona, si sfoci\u00f2 abbastanza presto anche in conflitti tra citt\u00e0 e citt\u00e0 riguardo ad aree diventate di confine. I rapporti con l'impero vennero definiti soprattutto dopo le trentennali lotte contro l'imperatore Federico Barbarossa, che portarono infine alla pace di Costanza e al riconoscimento delle autorit\u00e0 comunali nel loro complesso come vassalli imperiali in ciascuna citt\u00e0; i consoli dovevano cos\u00ec giurare fedelt\u00e0 al sovrano facendo rientrare i comuni, nati come eversione al sistema feudale, nella scala feudale stessa. A parte la formale concessione di autorit\u00e0 siglata nei solenni diplomi imperiali (profumatamente pagati nonostante riconoscessero un'autorit\u00e0 ormai di fatto indiscutibile), la sottomissione all'impero nel Tre-Quattrocento si concretizzava solo in periodici esborsi alla cancelleria imperiali per la promulgazione o conferma di vari privilegi, sollecitati dalle classi dirigenti comunali stesse.\nOrganizzazione del governo consolare.\nI ceti che avevano in appannaggio le cariche consolari spesso non coincidevano con quelli che dominavano la vita cittadina dal punto di vista economici e culturale: non solo mancava l'espressione della volont\u00e0 popolare, ma spesso nemmeno i ceti mercantili avevano accesso alla politica, saldamente tenuta dai ceti militari e aristocratici di origine feudale. Gradualmente ai consoli vennero ad affiancarsi nuove articolazioni, prime fra tutte le assemblee: dall'arengo di origine germanica (assemblea di tutti i liberi) nacquero, con nomi che possono variare da citt\u00e0 a citt\u00e0, i parlamenti, i consigli maggiori e i pi\u00f9 ristretti consigli minori. Tra i membri di questi due consigli venivano scelti i consoli.\nIl regime consolare era quindi strettamente elitario: l'espressione \"libertas\", che spesso campeggia nei motti comunali, non va intesa come sinonimo di libert\u00e0 individuale nell'accezione moderna, ma sottintendeva la libert\u00e0 cittadina rispetto a influenze esterne.\nIl governo podestarile.\nIl governo consolare stimol\u00f2 le accese rivalit\u00e0 tra le famiglie aristocratiche cittadine, fomentate da inimicizie, rancori, ostilit\u00e0 e la mai dimenticata consuetudine, tipica dei popoli germanici, del diritto-dovere della vendetta. Per porre freno, per quanto possibile, a queste lotte interne a partire dalla seconda met\u00e0 del XII secolo in quasi tutte le citt\u00e0 comunali i consoli vennero sostituiti da un solo funzionario, il podest\u00e0, scelto di solito tra i forestieri per essere al di sopra delle fazioni cittadine.\nIl regime podestarile non bast\u00f2 comunque a risolvere problemi interni, aggravati anche da una tendenza all'incremento degli scontri con le citt\u00e0 rivali, dovuto al completo assoggettamento dei territori liberi attorno alle citt\u00e0 stesse e all'inizio dei conflitti per la conquista i territori di altre citt\u00e0 per interessi mercantili e politici, legati alla supremazia regionale. Alcune rivalit\u00e0 tra citt\u00e0 sono rimaste proverbiali e tutt'oggi vive nel campanilismo cittadino: Firenze contro Pisa, Firenze contro Siena, Bologna contro Modena, Padova contro Verona, ecc. Nel dominio dei mari si scontravano invece le cosiddette Repubbliche marinare.\nLe citt\u00e0 non comunali.\nIn Francia, in Fiandra e in Germania si assistette a una ripresa della vita cittadina, ma non si pu\u00f2 parlare di comuni. In quei casi le aristocrazie militari del contado non misero quasi mai piede nelle mura cittadine e la libert\u00e0 di governo dei vari borghi era strettamente circoscritta da apposite concessioni dei principi o dei prelati della zona.\nL'aristocrazia tedesca diffidava dei centri urbani, per questo vi si svilupparono pi\u00f9 che altrove i ceti imprenditoriali e mercantili, con le stratificazioni della societ\u00e0 (\"maiores\", \"mediocres\" e \"minores\") e la nascita delle gilde commerciali, le corporazioni di arti e mestieri. Nelle citt\u00e0 venivano strappate al sovrano concessioni sulla politica locale talvolta tramite salati pagamenti, talvolta tramite vere e proprie spedizioni. In Germania pi\u00f9 che altrove, si assistette alla compresenza contemporanea di pi\u00f9 forme di governo e di autonomia, dalle citt\u00e0 vescovile, a quelle rette da pr\u00ecncipi, ai centri urbani pi\u00f9 indipendenti, posti direttamente sotto l'autorit\u00e0 regia.\nIn Fiandra alla classe artigiana delle gilde e all'autorit\u00e0 signorile (laica o ecclesiastica) ebbero importanza anche le \"Hanse\", letteralmente le \"carovane\" di mercanti, con la creazione di una sorta di dicotomia: ancora oggi nelle citt\u00e0 \u00e8 spesso presente una citt\u00e0 \"alta\", fortificata e dedicata alla classe dirigente, e una citt\u00e0 \"bassa\", dedicata alle attivit\u00e0 commerciali. La formalizzazione dell'autorit\u00e0 nelle citt\u00e0 si ebbe a partire dal decennio del 1070. In Francia del Nord alcune citt\u00e0 ebbero un'autonomia che si evolvette sul modello delle Fiandre (Le Mans, Cambrai, Beauvais). I governatori della citt\u00e0 (gli \"scabini\") non provenivano per\u00f2 dai cittadini ma dall\"entourage\" del signore feudale. Peculiare di quelle zone fu la \"coniuratio\", un'associazione giurata riconosciuta dalle autorit\u00e0 con un diploma (la \"charte de commune\"), che veniva concessa alle citt\u00e0 pi\u00f9 importanti, mentre le altre usufruivano della \"carta di franchigia\", con la quale ottenevano alcune esenzioni per i commerci.\nLa Francia del Sud invece, sebbene conoscesse inizialmente una situazione urbana simile a quella italiana, venne maggiormente controllata dalla monarchia, che limit\u00f2 lo sviluppo delle \"villes de consulat\" (citt\u00e0 consolari). Il Sud Italia invece vide l'annullamento delle spinte autonomistiche (nonostante il precoce sviluppo di alcune citt\u00e0 costiere a partire dal X secolo) a causa della nascita dell'unitario regno normanno nel XII secolo.\nLe repubbliche marinare.\nUn particolare sviluppo ebbero le cosiddette repubbliche marinare. Alcune di esse (Repubblica di Venezia, Ducato di Amalfi, Ducato di Gaeta) godevano gi\u00e0 di una fiorente economia e di un'autonomia politica considerevole nell'Alto Medioevo. Il contrasto sempre pi\u00f9 efficace alle razzie corsare musulmane dopo il X secolo permise il prosperare di nuovi porti, che per\u00f2 erano frenati dal punto di vista della dinamica socio-economica da un forte potere centrale, come a Salerno, Napoli, a Bari o a Messina. Le repubbliche di Genova, di Pisa, di Ancona e la repubblica dalmata di Ragusa, invece, avevano potuto decollare quando il potere centrale era venuto meno, nell'XI secolo. Formalmente Genova e Pisa erano sotto la corona del Regno d'Italia che apparteneva all'Imperatore germanico, il possesso di Ancona era de iure sia dell'Impero, sia della Chiesa, mentre Ragusa apparteneva a Bisanzio.\nAi centri dell'area italiana si aggiunsero anche alcuni centri provenzali, come Marsiglia, e catalani (soprattutto Barcellona). Gi\u00e0 all'inizio del IX secolo i porti campani avevano una moneta propria, derivata dal \"tar\u00ec\" arabo (a testimoniare come il mondo musulmano fosse il mercato al quale essi guardavano). Decaduta la potenza di Amalfi e Gaeta, la Repubblica di Genova prima e la Repubblica di Venezia poi iniziarono a sviluppare traffici di grande portata: grazie a una rete finanziaria, produttiva e commerciale crearono infine un vero e proprio impero economico.\nLa navigazione sull'Adriatico fu sicura fin dal IX secolo e ci\u00f2 permise a Venezia lo sfruttamento di rotte che andavano da Costantinopoli, alla Siria e la Palestina, al Nordafrica e alla Sicilia. I Veneziani, nonostante i reiterati divieti, commerciavano con gli Arabi, comprese quelle merci proibite quali armi, legname, ferro e schiavi (provenienti soprattutto dalle popolazioni slave di Istria, Croazia e Dalmazia, tanto che da \"slavo\" - e dal mediolatino creolo \"sclavum*\" - deriv\u00f2 poi la parola \"schiavo\").\nContemporaneamente (ma nel caso di Genova alquanto prima), gi\u00e0 nel XI, nel mar Ligure e nel Tirreno, Genova e Pisa iniziavano a emergere con politiche autonome fino a creare anch'esse una fitta rete di rotte commerciali, arrivando a dominare anche colonie oltremare. Genova e Venezia ebbero inoltre una notevole espansione territoriale, nella propria regione e in quelle confinanti. Nell'Adriatico, intanto, Ragusa e Ancona, pur ostacolate dalla supremazia veneziana, riuscirono a ritagliarsi il loro spazio, specialmente nei traffici marittimi con il Levante.\nDurante il XII secolo vi fu un profondo mutamento, che port\u00f2 la navigazione a essere il metodo di spostamento pi\u00f9 comodo e usato: ne \u00e8 prova il fatto che dalla Terza e dalla Quarta crociata in poi le truppe si mossero solo via mare, non perch\u00e9 le vie terrestri fossero diventate pi\u00f9 insicure o lunghe (lo erano anche prima), ma perch\u00e9 ormai la nave era il mezzo pi\u00f9 diffuso per velocit\u00e0 e capacit\u00e0 di carico e trasporto. I numerosi conflitti che sorsero tra le citt\u00e0 marinare scaturivano spesso da questioni commerciali in oltremare. Per esempio Pisa e Genova furono inizialmente alleate contro i musulmani, ma la rivalit\u00e0 su chi dovesse avere l'egemonia in Corsica e in Sardegna compromise inevitabilmente i rapporti. Nelle citt\u00e0 pi\u00f9 importanti, tutte le repubbliche marinare avevano dei veri e propri quartieri, con empori, fondachi, cantieri navali e arsenali, dove convergevano le piste carovaniere e da dove partivano le navi che trasportavano spezie e altri preziosi carichi verso l'Europa.\nLa Repubblica di Venezia, di Genova e di Pisa a volte diressero le crociate dirottandone l'itinerario per aprire rotte commerciali a esse propizie: emblematico \u00e8 il caso della conquista di Costantinopoli del 1204, attuata dai Veneziani di Andrea Dandolo sfruttando le forze della quarta crociata; Pisani e Genovesi sfruttarono anche la quinta crociata, che fecero puntare sui ricchi porti egiziani di Alessandria e Damietta per fondarvi colonie commerciali. Genova riusc\u00ec anche, grazie all'appoggio della dinastia bizantina dei Paleologi a estendere le proprie rotte oltre il Bosforo, nel Mar Nero dove entravano in contatto con i Mongoli dell'Orda d'oro e con i principati russi, verso i quali convergevano vie fluviali e carovaniere dal Mar Baltico e dall'Asia centrale. Laggi\u00f9 inoltre potevano acquistare il grano ucraino che riforniva l'Occidente. Alle fine del Duecento, con la battaglia della Meloria (1284) e quella di Curzola (1298) i Genovesi batterono rispettivamente i Pisani e i Veneziani, assicurandosi, almeno apparentemente, un dominio mediterraneo.\nLe repubbliche marinare ebbero un'importanza che non fu soltanto commerciale; anzi la loro attivit\u00e0 di navigazione fu fondamentale per fare indirizzare lo sguardo dell'Europa verso l'Oriente e i paesi pi\u00f9 lontani, con i quali si iniziarono nuovamente a scambiare idee, modi di pensare, conoscenze. I navigatori che partirono dalle repubbliche marinare tornavano, consapevolmente o no, con un carico culturale prezioso anche pi\u00f9 di quello materiale e spesso contribuirono in modo determinante ad ampliare l'ecumene europeo.\nIl Mediterraneo bassomedievale.\nL'impero bizantino: crisi e dinastia dei Comneni.\nNel 1059 l'Impero bizantino vedeva la fine della gloriosa dinastia dei Macedoni, che aveva regnato con il pugno di ferro aumentando la centralizzazione e la militarizzazione dell'Impero, minacciato su pi\u00f9 fronti da Arabi, Bulgari e pr\u00ecncipi di Kiev. Anche Roma era minacciosa dal punto di vista religioso, per le sue ormai chiare pretese di egemonia sulle altre sedi patriarcali compresa Costantinopoli. Costantino IX Monomaco e sua moglie la \"basilissa\" Zoe appoggiarono l'azione del patriarca Michele Cerulario che port\u00f2 nel 1054 allo scisma d'Oriente. Quando la dinastia macedone si estinse, il trono fu conteso tra le due pi\u00f9 potenti famiglie bizantine del tempo, i Comneni, che avevano il potere militare, e i Ducas, che avevano il potere politico.\nMentre ci\u00f2 accadeva, l'esercito bizantino fu sconfitto dai turchi Selgiuchidi nella battaglia di Manzicerta del 1071. Dopo questa battaglia, in breve tempo, l'Impero bizantino perse tutta l'Asia Minore. Intanto la contesa tra le due famiglie continuava, per interrompersi nel 1081, anno in cui Niceforo III Botaniate spodest\u00f2 Michele VII Ducas dal trono. Le due famiglie che non volevano perdere il potere si allearono, infatti il rappresentante dei Comneni, il generale Alessio I Comneno (1081-1118), spos\u00f2 Irene Ducaena, con l'appoggio dell'esercito, Alessio I spodest\u00f2 dal trono Niceforo III, nel 1081. I Comneni continuarono la politica della dinastia macedone, tesa a rafforzare militarmente l'Impero, e riuscirono a risollevare le sorti dell'Impero, che sembravano segnate.\nAlessio I Comneno sub\u00ec lo smacco sia del nascente regno normanno in Italia Meridionale, sia del regno Franco di Gerusalemme in Terrasanta, entrambi sorti senza il suo assenso su terre formalmente di sua propriet\u00e0. Oltre a ledere i suoi diritti ci\u00f2 poteva compromettere la supremazia bizantina nel Mediterraneo orientale. Nonostante ci\u00f2 Alessio riusc\u00ec a farsi consegnare dai crociati i territori in Asia Minore, riconquistandone quindi tutte le zone costiere. L'Impero sotto Alessio Comneno, e in seguito anche dei suoi successori, visse una fase di rinascita, Alessio salv\u00f2 l'impero dal crollo, visto che riusc\u00ec a sconfiggere l'invasione normanna in Grecia e nei Balcani.\nAd Alessio nel 1118 succedette il figlio Giovanni II Comneno, che intervenne pi\u00f9 volte nei Balcani: sconfisse i Peceneghi e tenne a bada i regni avversari di Serbia e Ungheria. Cerc\u00f2 di favorire i commerci dei Pisani e dei Genovesi, per affrancarsi il pi\u00f9 possibile da Venezia. Con una serie di interventi militari ma soprattutto diplomatici, riusc\u00ec a continuare l'opera del padre, recuperando una parte dei domini dell'Impero in Asia Minore sottraendoli ai Turchi selgiuchidi.\nGli succedette nel 1143 il figlio Manuele I Comneno, che arriv\u00f2 alla rottura con la storica alleata Venezia. Fu il primo imperatore bizantino ad allearsi col papa e con l'imperatore germanico, contro i Normanni, un'intesa che svan\u00ec con l'arrivo al potere di Federico Barbarossa, che nella sua conflittualit\u00e0 con la Chiesa impose ai bizantini di scegliere l'uno o l'altro alleato: e si scelse la Chiesa romana, perch\u00e9 il programma di Federico era troppo sovrapposto agli interessi bizantini, a partire dalla rivalutazione del titolo e della funzione imperiale germanica. Avere rapporti col pontefice significava per Bisanzio anche accettare i suoi alleati, cio\u00e8 la monarchia normanna di Sicilia, usurpatori dei territori bizantini da lunga data. Manuele fu profondamente attratto dal rinato Occidente, stipul\u00f2 una serie di alleanze che comprendevano il papa, i Normanni, Venezia, i comuni italiani, alcuni grandi feudatari del centro Italia e i pr\u00ecncipi franchi in Terrasanta. Manuele voleva sia rovesciare il Barbarossa, sia avviare una politica occidentale nel solco di Giustiniano I: il suo sogno sarebbe stato riconquistare la Sicilia e il Mediterraneo, ma la sua invasione nel sud Italia non ebbe molta fortuna: nonostante i buoni inizi, non riusc\u00ec a reimporre la sovranit\u00e0 bizantina in Italia. Per un obiettivo del genere egli avrebbe dovuto avere il fronte orientale pacifico e alleato, ma ci\u00f2 non avvenne.\nManuele attu\u00f2 una riuscita politica militare, grazie alla quale conquist\u00f2 il Regno di Serbia, sconfisse gli Ungheresi, impose la sua sovranit\u00e0 su Antiochia e continu\u00f2 la riconquista dell'Asia Minore. Non riusc\u00ec a riconquistare l'entroterra dell'Asia Minore, vista la sconfitta nella battaglia di Miriocefalo nel 1176. Nel 1180 Manuele mor\u00ec e dopo la sua scomparsa l'impero vacill\u00f2 tra lotte intestine, congiure, intrighi e i soprusi dei Latini (soprattutto i Veneziani) che ormai avevano in pugno i commerci con Bisanzio. La successiva dinastia degli Angeli non pot\u00e9 evitare l'accordo tra i Normanni (gli Altavilla di Sicilia) e gli imperatori germanici, che tornarono cos\u00ec uniti nella politica ostile contro Bisanzio: nel 1185 conquistarono Tessalonica. Ulteriormente indeboliti dai musulmani e dagli occidentali, i Bizantini sembravano ormai stretti in una tenaglia che si allent\u00f2 solo con la scomparsa del Barbarossa (1190) e di suo figlio Enrico VI (1197), i quali, unita la propria corona a quella siciliana, tramavano ormai di una possibile conquista della capitale dell'impero.\nIl mondo musulmano tra XI e XII secolo.\nIl mondo islamico si estendeva ormai dalla Spagna all'India settentrionale e, sebbene fosse percepito dagli europei come un unico blocco compatto e ostile, esso era differenziato in molteplici realt\u00e0, talora con poche affinit\u00e0 politiche, anzi spesso in lotta l'una contro l'altra. I califfati esistenti all'epoca erano tre:\nSebbene indebolito dal punto di vista politico-militare, il mondo musulmano ebbe uno straordinario ruolo culturale, vero e proprio mediatore e rielaboratore tra grandi culture come quella greca, medio-persiana, indiana, ecc. Oltre i centri dei califfati esistevano una serie di citt\u00e0-emirato con un'intensa vita culturale, quali Bukhara, Marrakesh, Samarcanda o Qayrawan. Nel X secolo gli Arabi appresero dalla Cina le modalit\u00e0 di fabbricazione della carta, diffondendola nei propri territori e poi, inevitabilmente, nell'Occidente greco e latino: veicolo fondamentale per la cultura scritta, che all'epoca era un pilastro della conoscenza per lo studio necessario del Corano, all'epoca redatto nella sola lingua sacra dell'arabo.\nLa letteratura islamica era soprattutto scientifica, con straordinari trattati di medicina, matematica, botanica, zoologia, storia, geografia, astronomia, geografia e architettura. I geografi musulmani viaggiavano dalla Cina al Circolo polare artico all'Africa ed erano i migliori conoscitori del mondo nel suo complesso, con opere ormai classiche della storia delle esplorazioni. Grandi personalit\u00e0 di tutti i tempi furono Avicenna, Averro\u00e8, Geber (al-J\u0101bir) (padre dell'alchimia) o al-Khwarizmi (da cui deriva la parola algoritmo). Inoltre esisteva una notevole letteratura dei romanzieri, spesso anche a carattere popolare.\nLa cultura arabo-islamica penetr\u00f2 in Occidente soprattutto grazie alla scuola dei traduttori di Toledo, nata nel corso del XII secolo sotto l'egida dei re di Castiglia, dove collaboravano in libert\u00e0 dotti cristiani, ebrei e musulmani. Essa sta all'origine della rivoluzione scolastica, della nascita delle universit\u00e0 e del successivo sviluppo scientifico-tecnologico occidentale.\nLa comparsa dei turchi.\nNel mondo islamico, oltre al gruppo etnico degli Arabi (di cultura semitica), in seno ai quali era nato l'Islam e la cui lingua era la lingua sacra del Corano, era importante la componente persiana (indoeuropea), dalla cui fusione e assimilazione era nata una cultura bilingue definibile arabo-persiana, che caratterizz\u00f2 l'Islam vicino e medio orientale.\nA partire dai secoli X-XI si aggiunse nello scacchiere musulmano anche la popolazione turca, proveniente dall'Asia centrale e di lingua turcica, imparentata con il mongolo. Essi, dopo un periodo di migrazioni dall'Asia nord-orientale, si erano insediati nel X secolo in un'ampia zona che confinava con India, Persia e Cina. Strutturati come una confederazione di trib\u00f9 con a capo i \"khagan\" (termine poi contratto in \"khan\").\nNell'XI secolo la trib\u00f9 selgiuchide, di origine turkmena, recentemente convertita e dotata di una notevole forza militare (basata su cavalieri e arcieri formidabili), prest\u00f2 il suo sostegno interessato al califfo abbaside di Baghdad, che allora era minacciato da pi\u00f9 fronti. Accettata il ruolo di \"protettore\" del califfato, il \"khan\" divenne sultano e affianc\u00f2 in una specie di diarchia il califfo, pur limitato a ruoli di rappresentanza e di simbolo religioso, fondando una sorta di impero politico-militare dall'Anatolia alla Persia centrale.\nAgli ordini del sultano c'erano i capi militari (\"agha\") e i governatori locali (\"beg\" o \"atabeg\"), i quali si scontravano spesso con potentati pi\u00f9 antichi di vari emiri, \"shaykh\" e \"wali\" locali. Nel 1071 i Turchi selgiuchidi divennero famosi per aver battuto l'impero bizantino nella battaglia di Manzicerta, fondando in Anatolia il sultanato di Rum (la \"nuova Roma\") con capitale Iconio (attuale Konya).\nSpagna e Maghreb.\nI regni delle Asturie e di Navarra nel X secolo erano riusciti a riorganizzarsi e a coordinare le proprie forze verso un attacco per riprendere il terreno dai musulmani che pass\u00f2 alla storia col nome di \"Reconquista\" e che termin\u00f2 solo nel 1492. Anche gli arabo-berberi lottarono duramente per mantenere il controllo nella penisola iberica. Nel 996-997 il gran visir Ibn Ab\u012b \u02bf\u0100mir al-Man\u1e63\u016br (detto dalla storiografia europea \"Almanzor\") ordin\u00f2 una spedizione dimostrativa che saccheggi\u00f2 devast\u00f2 la citt\u00e0 meta di pellegrinaggi di Santiago di Compostela, sebbene non profanasse le reliquie dell'apostolo Giacomo. La sortita, che doveva avere un effetto simbolico e intimidatorio, ebbe (ma solo dopo la sua morte) effetti del tutto opposti: la Cristianit\u00e0, visibilmente minacciata in uno dei suoi luoghi-simbolo pi\u00f9 sacri, secondo una devozione che tramite l'abbazia di Cluny si era ormai gi\u00e0 radicata in tutta Europa, rispose con sempre maggior entusiasmo per vendicare l'affronto. Da allora pellegrinaggio e \"Reconquista\" furono le due facce di una stessa medaglia.\nAd agevolare questo impegno, spesso fallito in passato, intervenne la scomparsa di Almanzor e una profonda crisi dinastica degli Omayyadi di Cordova. La compagine musulmana si sfald\u00f2 con insospettabile rapidit\u00e0, perdendo unitariet\u00e0 e quindi incisivit\u00e0, dilaniata dai conflitti tra famiglie arabe e famiglie berbere. Gradualmente le truppe castigliane-leonesi e aragonesi ripresero la valle del Duero, le citt\u00e0 di Coimbra e di Barbastro (1064). Alfonso VI di Le\u00f3n, con l'aiuto del leggendario El Cid (che aveva peraltro combattuto valorosamente e lealmente agli ordini del signore musulmano di Saragozza), conquist\u00f2 Toledo nel 1085, una delle pi\u00f9 splendide e colte dell'epoca, nonch\u00e9 capitale morale della Cristianit\u00e0 spagnola, con l'appoggio di alcuni dissidenti tra i musulmani, tra i quali al-Q\u0101dir \"malik\" di Badajoz al quale fu promessa Valencia. L'assassinio dell'alleato fece ribellare il Cid, che assedi\u00f2 Valencia conquistandola nel 1094 e, riconciliatosi con Alfonso VI, insediandovisi come signore fino alla morte (1099).\nIl ceto dirigente di Cordova era preoccupato dall'avanzata cristiana e decise di rivolgersi alla pi\u00f9 forte potenza nell'Islam occidentale, la dinastia rigorista degli Almoravidi, capeggiata da Y\u016bsuf ibn T\u0101shf\u012bn. Essi si erano formati sulle rive del Senegal e del Niger, nei conventi-fortezza detti \"rib\u0101\u1e6d\", e si erano impadroniti del Marocco e dell'Algeria. Giunti in Spagna si scontrarono con i Castigliani a Zall\u0101qa (oggi Sagrajas) il 23 ottobre 1086, dove imposero ai cristiani una delle pi\u00f9 gravi sconfitte mai subite, con il re Alfonso che si salv\u00f2 a stento con pochi altri cavalieri. Gli Almoravidi imposero la loro egemonia su tutti i signori locali musulmani (i \"reyes de taifas\", talora con la forza, imponendo un dominio rigorista, che per\u00f2 port\u00f2 a un periodo di prosperit\u00e0 e serenit\u00e0, con una leggera pressione fiscale tanto sui musulmani quanto sugli ebrei e cristiani (i \"dhimmi\"). Il loro dominio si estendeva dall'Africa nord-occidentale alla Spagna, con prospere citt\u00e0 quali Marrakesh, Fez, Tlemcen, Sigilmassa e Almer\u00eda. Coniarono monete d'oro (i \"marabottini\") apprezzate e ricercate in tutto il Mediterraneo. Straordinario fu lo sviluppo del dibattito teologico e filosofico, con le madrase e la biblioteca di Cordova attive pi\u00f9 che mai.\nLa riscossa militare dei cristiani e la nuova corrente degli \"Unitari\" (\"al-Muwa\u1e25\u1e25id\u016bn\" ), nata in Nordafrica, segnarono la fine degli Almoravidi. Nel 1147 gli Almohadi (rigoristi seguaci dell'autoproclamato \"mahdi\" Ibn Tumart) conquistarono Marrakesh, mentre i cristiani, sfruttando la crisi, presero poco dopo Almer\u00eda e Lisbona. Gli Almohadi cacciarono i Normanni dalla costa africana e in seguito, chiamati dall'emiro di Valencia e di Murcia, sbarcarono in al-Andalus nel 1162, occupando Siviglia, che venne scelta come capitale. Il nuovo califfo almohade Abu Yusuf Ya'qub al-Mansur lanci\u00f2 una controffensiva verso nord, sconfiggendo nella battaglia di Alarcos re Alfonso VIII di Castiglia (10 luglio 1195) Gli Almohadi furono molto pi\u00f9 duri dei loro predecessori Almoravidi, costringendo all'esilio grandi pensatori del tempo come Maimonide e Averro\u00e8 (il primo trov\u00f2 rifugio nella tollerante corte cairota del Saladino). Alarcos aveva preceduto di poco il trionfale ingresso del Saladino a Gerusalemme (1187), per cui in quel periodo sembr\u00f2 che l'Islam stesse trionfando stringendo in una morsa la Cristianit\u00e0, spingendo papa Innocenzo III a indire una grande nuova crociata (1198), anche se le due vittorie erano episodi completamente indipendenti, costituendo per vari aspetti solo una coincidenza.\nLe crociate.\nPrima crociata.\nGrazie a una serie di condizioni favorevoli (la crescita demografica ed economica, l'ampia disponibilit\u00e0 di nobili armati esclusi dalla successione ereditaria, la voglia di trovare un modo per riabilitarsi dell'aristocrazia fortemente compromessa contro la riforma gregoriana, la riconquista dello spazio mediterraneo da parte delle citt\u00e0 marinare e il successo di alcune spedizioni contro i musulmani in Spagna e Sicilia) e prendendo come pretesto le difficolt\u00e0 dei bizantini contro i turchi selgiuchidi e alcune, isolate, vessazioni sui cristiani da parte di alcuni poteri musulmani in Terra Santa, l'Europa inizi\u00f2, senza bene sapere a cosa andasse incontro, quella che poi venne chiamata l'avventura della crociata. All'appello di Clermont (1095) di papa Urbano II risposero sia la nobilt\u00e0 europea, sia un'ampia fetta di gente comune animata dall'entusiasmo inculcato da alcuni predicatori come Pietro l'Eremita.\nPartiti verso Costantinopoli senza una strategia precisa, in una sorta di originale pellegrinaggio armato, le truppe superstiti (tragicamente annientate erano state quelle della cosiddetta \"crociata dei poveri\") si ritrovarono nella capitale bizantina nel 1096. Avvalendosi di un innegabile effetto sorpresa sul frammentato mondo musulmano, i crociati conquistarono in poco tempo l'Anatolia e tutta la costa del Mar di Levante compresa la Palestina: nel 1099 conquistarono Gerusalemme, creando un Regno che sarebbe sopravvissuto per quasi due secoli. Il primo sovrano fu Goffredo di Buglione, ma solo suo fratello Baldovino prese il titolo di re. Le conquiste vennero spartite tra i nobili partecipanti all'impresa creando gli Stati crociati e alcuni feudi minori, tutti sottoposti, almeno formalmente, alla corona di Gerusalemme.\nSeconda crociata.\nLa seconda crociata (1145-1147) fu causata dalla caduta della contea di Edessa nel 1144.\nIl teologo San Bernardo di Chiaravalle teorizz\u00f2, in risposta alla difficolt\u00e0 per un cristiano di conciliare la guerra non difensiva con la parola di Dio, la teoria del \"malicidio\": chi uccide un uomo intrinsecamente cattivo, quale \u00e8 chi si oppone a Cristo, non uccide in realt\u00e0 un uomo, ma il male che \u00e8 in lui; dunque egli non \u00e8 un omicida bens\u00ec un malicida. Questa episodica giustificazione, in risposta a un espresso quesito dei Cavalieri templari, non assunse tuttavia il carattere di giustificazione generalizzata di quella che fu, in effetti, una campagna per la ripresa di Antiochia.\nLa seconda crociata venne condotta con un'eccessiva spavalderia dal re di Francia Luigi VII, alleato al solo Corrado III di Svevia, ignorando le possibili alleanze con alcuni potentati musulmani che avrebbero permesso di riprendere la contea di Edessa. Egli, ascoltando le perorazioni di alcuni cattivi consiglieri abbagliati dalle ricchezze di Damasco, cinse di assedio la capitale siriana senza nemmeno cercare l'aiuto del re normanno di Sicilia n\u00e9 del \"basileus\" bizantino, riportando una disastrosa sconfitta nel 1148.\nTerza crociata.\nLa terza crociata (1189-1192), detta anche la \"crociata dei Re\", fu un tentativo, da parte di vari sovrani europei, di strappare Gerusalemme e quanto perduto della Terrasanta, al Saladino. Vi parteciparono Federico Barbarossa, che mor\u00ec in Anatolia pare per un arresto cardiaco o affogato, Filippo II Augusto, re di Francia e Riccardo Cuor di Leone, re d'Inghilterra.\nGrazie agli sforzi di Riccardo d'Inghilterra, fu ottenuto almeno un risultato positivo, la riconquista di San Giovanni d'Acri, che divenne la nuova capitale del Regno. Dopo la battaglia di Arsuf fu siglata col Saladino la pace di Ramla del 1192.\nL'impero latino di Costantinopoli (quarta crociata).\nL'impero bizantino alla fine del XII si era gradualmente indebolito, perdendo in sequenza la Serbia, la Croazia e la Dalmazia. Le lotte tra Alessio IV Angelo, figlio di Isacco II Angelo, e suo zio Alessio III Angelo innescarono conseguenze allora imprevedibili. Dopo essere stato imprigionato col padre, Alessio IV riusc\u00ec a fuggire rivolgendosi a Venezia. In questa citt\u00e0 si trovavano concentrate le forze della quarta crociata in attesa di imbarcarsi per la Terrasanta ma prive dei soldi necessari a pagare le navi veneziane per il trasporto (1202). Il doge Enrico Dandolo ebbe allora una brillante idea, quella di offrire loro il trasporto in cambio della conquista da parte dei crociati della citt\u00e0 ribelle di Zara, che era uno degli scali verso la meta. Essi accettarono, ma il saccheggio e la conquista di una citt\u00e0 cattolica suscit\u00f2 in seguito un'ondata di scandalo nella Cristianit\u00e0. Innocenzo III scomunic\u00f2 i veneziani, ma non arriv\u00f2 a una paradossale scomunica dei crociati, formalmente suoi inviati.\nA Zara Dandolo incontr\u00f2 Alessio IV, figlio del detronizzato Isacco, che gli chiese aiuto per usurpare lo zio usurpatore. La posta era molto allettante e Alessio IV aggiunse sul piatto una forte ricompensa in denaro e la ricomposizione dello Scisma d'Oriente. Fu cos\u00ec che nel 1203 i veneziani e i crociati giunsero a Costantinopoli, la conquistarono, rovesciando Alessio III, restaurando Isacco II e Alessio IV. Ma i bizantini non avevano intenzione di ripagare i crociati, come aveva promesso Alessio IV, infatti i due imperatori furono assassinati da Alessio V Ducas, che si proclam\u00f2 imperatore, e annull\u00f2 tutte le promesse ai crociati. I crociati in risposta, assediarono la citt\u00e0 e la conquistarono nuovamente nel 1204, saccheggiandola barbaricamente, uccidendo uomini e stuprando donne, rovesciando cos\u00ec l'impero bizantino, spartendo poi le sue terre, che furono divise tra Baldovino conte di Fiandra, eletto dai crociati \"imperatore latino di Costantinopoli\", che prese un terzo; un altro terzo and\u00f2 ai vari nobili che avevano preso parte all'impresa; l'ultima fetta venne presa dai veneziani, che si appropriarono cos\u00ec delle isole greche e dei principali scali navali, assicurandosi il monopolio dei traffici nel Mediterraneo orientale a discapito dei rivali genovesi.\nI crociati non erano n\u00e9 interessati n\u00e9 in grado di metter su una vera e propria compagine statale, ma neanche uno Stato sul modello feudale. I nobili bizantini si erano rifugiati ai confini dell'ex-impero, dove si organizzarono in piccoli stati che meditavano la rivincita (Nicea, Trebisonda.). Innocenzo III fu imbarazzato dal prezzo che era costato la ricomposizione dello scisma e ben presto ci si dovette accorgere che in realt\u00e0 la frattura tra latini e ortodossi era invece affossata pi\u00f9 che mai. Dopo pochi decenni Giovanni III Vatatze si alle\u00f2 con i genovesi per fare piazza pulita dei rivali, arrivando a impadronirsi di tutte le province orientali e poi di Tessalonica (1246). Nel 1261 Michele VIII Paleologo sconfisse Baldovino II grazie all'appoggio di Genova, che guadagn\u00f2 una posizione di preminenza nel Levante. La nuova dinastia tent\u00f2 di ricucire i rapporti diplomatici tra Oriente e Occidente, ma l'impero era ormai duramente provato dalla rapace dominazione latina.\nLa dinastia sveva.\nCon Enrico V si era estinta nel Sacro Romano Impero la dinastia Salica. Dopo una serie di lotte tra le fazioni favorevoli ai duchi di Baviera, detta dei guelfi (da un Welf capostipite della dinastia bavarese), e favorevoli ai duchi di Svevia detta \"ghibellina\" da Waiblingen, si arriv\u00f2 a un candidato di compromesso, Federico, duca di Svevia, poi noto in Italia come il \"Barbarossa\", che era imparentato a entrambe le fazioni.\nFederico inizi\u00f2 una politica conciliante, rinsaldando il potere in Germania, per poi scendere in Italia nel 1154 per essere incoronato e poi iniziare a imporre la propria volont\u00e0 ai comuni italiani. Durante la dieta di Roncaglia (1158) emise la \"constitutio de regalibus\", dove stabiliva quali erano i diritti del Re d'Italia (titolo che faceva parte della sua corona) che i comuni avevano usurpato, grazie ai fondamenti giuridici offerti dalla recente ma gi\u00e0 importante scuola giuridica dell'Universit\u00e0 di Bologna. Questa politica procur\u00f2 a Federico l'inimicizia dei comuni dell'Italia settentrionale, capeggiati da Milano. Dopo la distruzione di Milano del 1162, iniziarono le prime ribellioni: la lega Veronese del 1163 diventata poi lega lombarda, appoggiata anche da Venezia, nel 1167. Poich\u00e9 l'equilibrio in Germania si stava incrinando, quando il Barbarossa scese riport\u00f2 una sonora sconfitta nella battaglia di Legnano del 1176.\nIn quel momento l'Imperatore sembrava avere nemici su tutti i fronti (i Comuni, il papa, alcuni principi tedeschi, l'Imperatore bizantino e il normanno re di Sicilia), per questo egli cap\u00ec di doversi dedicare intanto a rompere il fronte troppo compatto degli avversari. Si accord\u00f2 allora col papa a Venezia (1177), ponendo fine allo scisma. I Comuni, privati dell'appoggio pontificio, cercarono una tregua, che poi divenne la pace di Costanza del 1183. In seguito Federico si accord\u00f2 col re di Sicilia combinando il matrimonio tra suo figlio Enrico e la figlia di re Ruggero, Costanza d'Altavilla, celebrato nel 1186. Sistemata anche la situazione in Germania, il passo successivo del Barbarossa sarebbe stato a rigor di logica diretto a Bisanzio, e infatti part\u00ec nella terza crociata, ma mor\u00ec per cause pare naturali in Anatolia durante la marcia verso Gerusalemme.\nSuo figlio Enrico VI aveva ottenuto alla nascita anche la corona di Sicilia. Fu fin da allora chiaro come Enrico stesse cercando di trasformare la corona imperiale in un titolo ereditario per la dinastia sveva, sollevando le proteste dei nobili tedeschi, dei comuni e del papa. Alla prematura morte di Enrico VI, il figlio Federico, a soli quattro anni, fu proclamato re di Sicilia (1198) sotto la reggenza della madre, Costanza d'Altavilla. Appoggiato dal papa, che per arginare l'eccessiva potenza del regno di Germania si era fatto promettere che egli non avrebbe mai riunito le corone di Germania e di Sicilia, nel 1212 Federico fu eletto re di Germania e, nel 1220, fu consacrato imperatore da papa Onorio III, dopo aver promesso di tenere fede agli impegni assunti con il suo predecessore.\nAvendo poi disatteso le promesse di partecipazione alle crociate, fu scomunicato dal nuovo papa Gregorio IX, ma nel 1228 guid\u00f2 una spedizione in Terrasanta e con un accordo diplomatico ottenne la restituzione di Gerusalemme (quinta crociata). Nuovamente scomunicato (1239) e poi deposto (1245) da papa Innocenzo IV, fu duramente sconfitto dai comuni nella battaglia di Parma del 1248 e nella battaglia di Fossalta del 1249. Mor\u00ec dopo aver designato come erede il figlio Corrado IV di Svevia re dei Romani.\nManfredi (1232-1266), principe di Taranto, figlio naturale di Federico II, alla morte del padre (1250) divenne reggente sul trono di Sicilia per il fratellastro Corrado IV, che si trovava in Germania. Nel 1257 sconfisse l'esercito del papa e il 10 agosto 1258, dopo aver diffuso la falsa notizia che Corradino era morto, fu incoronato a Palermo re di Sicilia (1258-1266). Dopo essere stato scomunicato da papa Alessandro una seconda volta, si schier\u00f2 in Toscana con i ghibellini e prese parte alla battaglia di Montaperti (1260) che si concluse con una grave sconfitta per i guelfi. La scomunica gli fu rinnovata dal nuovo papa, Urbano IV, il quale si appell\u00f2 al conte Carlo I d'Angi\u00f2, fratello del re di Francia Luigi IX, e forte del suo sostegno band\u00ec una crociata contro Manfredi. Il conte scese in Italia e nella battaglia di Benevento (1266) Manfredi fu sconfitto e ucciso.\nNuovi movimenti religiosi.\nPatarini.\nLa Pataria fu un movimento originatosi a Milano verso il 1045, che si scagliava duramente contro il clero corrotto, dedito alla simonia e al nicolaismo. Nonostante i disordini che causarono con papa Gregorio VII essi vennero visti come alleati nel periodo della riforma. Nonostante ci\u00f2 gli obiettivi di fondo di patarini e dei riformatori non coincidevano: se i primi volevano una Chiesa povera di puri e uguali, i secondi miravano solo a escludere i poteri laici dalla vita ecclesiastica. Ci fu delusione e disorientamento nel movimento allorch\u00e9, concluso il processo di riforma, ci si accorse che le tesi del movimento non avrebbero pi\u00f9 potuto essere applicate, per questo alcuni iniziarono ad accusare la gerarchia ecclesiastica avvicinandosi ai catari ed entrando nell'eresia. Furono perseguitati da papa Lucio III nel 1185.\nCatarismo.\nSe la Pataria era un movimento religioso, il catarismo era una vera e propria eresia. Avvalendosi di idee dei manichei e degli gnostici (giunte in Italia probabilmente attraverso i Balcani o attraverso i pellegrinaggi in terra Santa) essi elaborarono un dualismo basato sulle parole di Cristo nei Vangeli dove predica un Regno Celeste opposto al Regno mondano sulla terra. Essi formularono cos\u00ec delle antitesi tra Bene e Male, Luce e Tenebra, Spirito e Materia che, portate a conseguenze estreme, giunsero a rifiutare drasticamente tutto quello che rappresentava la vita terrena, compresa la riproduzione, l'atto sessuale, l'alimentazione con alimenti derivati da tali atti sessuali (carni, uova, latte), ecc. Per il cataro \"perfetto\" (secondo la distinzione tra simpatizzanti, detti \"credenti\", e praticanti veri e propri) il fine ultimo era il lasciarsi morire di fame (\"endura\") sul letto di morte, liberando cos\u00ec il suo spirito dalla coercizione della Materia, voluta da l'anti-Dio, cio\u00e8 Satana, che corrispondeva anche al Dio-creatore dell'Antico Testamento.\nLa presa che la dottrina catara fece su ampie fette di popolazione, soprattutto dei ceti pi\u00f9 umili, fu preoccupante per la Chiesa cristiana, con zone ad alta densit\u00e0 come la Lombardia, la Toscana e soprattutto la Provenza e Linguadoca. Essi venivano detti anche \"albigesi\", dalla citt\u00e0 di Albi divenuta loro \"enclave\". I catari disprezzavano il clero cristiano, che ritenevano corrotto e compromesso, per questo avevano una propria struttura gerarchica con vescovi itineranti. Contro i catari venne istituito il tribunale dell'Inquisizione e si arriv\u00f2 a indire una crociata contro di loro (tra il 1209 e il 1229).\nCongregazioni benedettine.\nOltre a movimenti \"scomodi\", fiorirono dalle idee del periodo della riforma anche alcuni movimenti monastici in seno alla Chiesa, che partendo dalla Regola benedettina la modificarono e aggiornarono secondo nuove esigenze. Fu il caso degli ordini caratterizzati da una rinnovata carica contemplativa come i certosini e i camaldolesi, che riportarono in Occidente il monachesimo di stampo eremitico, all'epoca diffuso solo in ambito orientale.\nLa \"fuga\" dal mondo di queste nuove congregazioni benedettine non era per\u00f2 da intendersi come diserzione dalla Chiesa, anzi, era un percorso soprattutto interiore contro le spinte personali verso i beni terreni e i piaceri della vita. Essi vivevano in povert\u00e0 in monasteri disadorni di statue, dipinti o vetrate, con una dura attivit\u00e0 lavorativa di dissodamento dei terreni, costruzione di mulini ad acqua, ecc. Il pi\u00f9 importante promotore dell'ordine Cistercense fu Bernardo di Chiaravalle. Una parte dell'insegnamento cistercense venne ripreso dal calabrese Gioacchino da Fiore, che istitu\u00ec la comunit\u00e0 detta \"florense\" sulla Sila e scrisse alcune opere di carattere mistico e apocalittico, nelle quali metteva in guardia verso l'attesa della terza era, quella dello Spirito Santo, caratterizzata dal perfezionamento della legge dell'amore derivata dal Vangelo.\nUn'altra congregazione nata dai benedettini era anche quella dei cluniacensi, ma questo movimento, nato dalla ricca e potente abbazia di Cluny, privilegiava, alla vita spirituale e frugale dei monaci, un apparato liturgico pi\u00f9 fastoso, una ricchezza che era sinonimo del prestigio della congregazione.\nValdesi e Umiliati.\nNella Chiesa del Medioevo erano rare le occasioni per la catechesi e la lettura diretta delle Sacre Scritture da parte dei fedeli era scoraggiata. Gli ordini monastici non erano a contatto con la gente e mancava la possibilit\u00e0 per un buon cristiano per vivere secondo le norme del Vangelo senza per\u00f2 entrare nel clero. In questo contesto poterono nascere e svilupparsi i movimenti ereticali, con esperienze di vita comuni, secondo i dettami del Vangelo e degli Atti degli Apostoli, in assenza di gerarchia e con la comunione dei beni: un esempio fu la comunit\u00e0 dei \"pauperes Lugdunensen\", fondata a Lione nel 1173 da Pietro Valdo e condannata come eretica perch\u00e9 prescindeva dai chierici per la predicazione. L'esempio di Valdo venne comunque seguito soprattutto in Lombardia e Toscana dove erano ancora vivi i ricordi della Pataria. Ne nacquero alcuni sodalizi come i Poveri di Lombardia e gli Umiliati. Questi ultimi erano composti dai lavoratori salariati della lana nelle grandi citt\u00e0, che solo pi\u00f9 tardi vennero accettati dalla gerarchia ecclesiastica come vero e proprio ordine monastico.\nInnocenzo III, seguendo la linea dei suoi predecessori, guardava con molta diffidenza a questi movimenti nati spontaneamente, che rivendicavano un'autonomia rispetto all'autorit\u00e0 ecclesiastica che li condannava all'eresia.\nGli ordini mendicanti.\nNel 1210 Innocenzo III cambi\u00f2 la sua politica di diffidenza approvando l'iniziativa di un cittadino assisate poco pi\u00f9 che trentenne, Francesco di Pietro Bernardone, che si era dato, con alcuni compagni, a una vita povera e pura ma votata alla guida della Chiesa verso la quale egli si dirigeva costantemente per ricevere direzione e insegnamento. Francesco era la personalit\u00e0 ideale per Innocenzo, che poteva finalmente incanalare le inquietudini e il bisogno di partecipazione dei ceti pi\u00f9 umili nel seno della Chiesa, senza porsi come antagonista a essa scivolando nell'eresia.\nInizialmente Francesco non cercava di fondare un vero e proprio Ordine, n\u00e9 Innocenzo desiderava qualcosa di nuovo: si limit\u00f2 a dare un assenso verbale alla sua condotta di vita concedendogli la tonsura che segnalava esteriormente la sua appartenenza al clero. All'esempio di Francesco si rifece anche Chiara d'Assisi, che fond\u00f2 una comunit\u00e0 analoga ma femminile, il \"secondo ordine\", mentre i laici poterono entrare in una confraternita che seguiva i precetti francescani senza per\u00f2 abbandonare le proprie attivit\u00e0 e famiglie: il \"terzo ordine\".\nGrazie alla notevole popolarit\u00e0 di Francesco e dei suoi seguaci, la \"fraternitas\" divenne presto un vero e proprio ordine monastico, con una regola, redatta nel 1221 e corretta nel 1223 da Francesco stesso, che venne finalmente approvata ufficialmente da papa Onorio III. Francesco era forse ammalato e probabilmente amareggiato (la doppia stesura della regola a distanza ravvicinata testimonia un ripensamento a fronte di difficolt\u00e0 nel progetto), si ritir\u00f2 dunque in disparte deferendo l'Ordine ad alcuni suoi discepoli, e mor\u00ec nel 1226 venendo canonizzato appena due anni dopo.\nParallela all'esperienza di Francesco fu quella del chierico spagnolo Domenico di Guzm\u00e1n, canonico nella cattedrale di Huesca. Egli fond\u00f2 l'Ordine dei frati predicatori, ispirandosi forse all'efficacia della predicazione dei movimenti ereticali, dei quali voleva contrastare la propaganda tramite la parola e la povert\u00e0 di vita. Essi erano per questo preparati teologicamente molto bene, essendo votati alla confessione e alla predicazione. La confraternita di Domenico divenne Ordine nel 1215. Mor\u00ec nel 1221 quando i domenicani erano ormai gi\u00e0 una forza sparsa in tutta Europa.\nFrancescani e domenicani vennero detti ordini mendicanti, in quanto professavano la povert\u00e0 non solo a livello personale, ma anche di tutto l'ordine. Si chiamavano tra di loro \"fratelli\" (\"fratres\" da cui la parola frate) e abitavano nelle citt\u00e0 a contatto con le persone nei conventi, pi\u00f9 semplici dei monasteri e con un carattere inizialmente di punti d'appoggio temporanei. Essi organizzavano continuamente opere assistenziali e si mostravano vicini ai poveri e i diseredati, dimostrando come si potesse vivere in povert\u00e0 restando nella perfetta ortodossia della Chiesa. Gli Ordini mendicanti dipendevano direttamente dalla Santa Sede ed erano per questo un ottimo strumento di controllo pontificio nelle varie citt\u00e0. Questo inquadramento venne vissuto con contrasti tra i francescani, che si divisero nelle fazioni dei \"conventuali\" (pi\u00f9 moderati) e degli \"spirituali\" (pi\u00f9 rigorosi circa il messaggio del fondatore). Alla fine prevalse la linea morbida rispetto al papato dei conventuali.\nIl successo di questi nuovi ordini spinse alla fondazione di numerosi nuovi Ordini, che nel concilio di Lione del 1274 vennero limitati ai carmelitani e gli agostiniani: altri, come l'Ordo apostolorum del parmigiano Gherardo Segarelli vennero perseguitati. Ma ormai i nuovi gruppi avevano come antagonisti ben preparati ad affrontarli li stessi domenicani e francescani, per cui si pu\u00f2 dire che le folle fossero ormai al sicuro sotto l'ala dell'ortodossia romana.\nL'ultima migrazione: i mongoli.\nFinch\u00e9 le popolazioni dei Mongoli erano in competizione tra loro la situazione pot\u00e9 essere tenuta sotto controllo sia dagli europei sia dai cinesi, finch\u00e9, nel XIII secoli, esse non trovarono un capo (un \"khan\") in grado di riunificarle: Gengis Khan, uno dei pi\u00f9 grandi conquistatori di tutti tempi, accostabile forse solo ad Alessandro Magno. Dopo i primi successi contro le trib\u00f9 vicine, nel 1206 venne proclamato Gran Khan, cio\u00e8 \"khan\" di tutti i mongoli, che sotto di lui avevano trovato un'unit\u00e0 nazionale.\nDa allora fu noto come \"Genghiz Khan\" ovvero \"Signore Universale\". Egli si diede a conquistare e organizzare i popoli, secondo un'organizzazione politico-militare basata sulla mobilit\u00e0 e fortemente gerarchizzata: ogni trib\u00f9 (\"ulus\", che indicava anche il patrimonio collettivo) era indipendente, ma tutte erano sottomesse alla famiglia imperiale, il cosiddetto \"casato della stirpe aurea\", sacro poich\u00e9 mitologicamente derivato dal Dio del cielo, Tengri, divinit\u00e0 suprema dei mongoli. L'aspetto pi\u00f9 straordinario della sua personalit\u00e0 fu il genio in campo militare, dalla formidabile tattica: le armate mongole, forti di arcieri a cavallo, attaccavano nel pi\u00f9 completo silenzio, guidate solo da bandiere di diverso colore, compiendo manovre complesse in assoluta simmetria e coordinazione, che incuteva una soprannaturale paura nel nemico. Gengis Khan cur\u00f2 anche la sua fama (l'\"immagine\") con calcolate azioni di straordinaria ferocia nel punire i nemici o di grande magnanimit\u00e0 verso gli alleati. La fama di inflessibile e invincibile fu un'ottima propaganda contro i suoi avversari politici, i quali sapevano che non sottomettersi equivaleva allo sterminio.\nNel 1211 le genti mongole erano unificate, quindi Gengis Khan guard\u00f2 alla Cina; pi\u00f9 o meno contemporaneamente i mongoli prendevano il regno irano-persiano di Kwarezm (Corasmia), con citt\u00e0 come Samarcanda e Bukhara, dirigendosi poi a nord dove venne conquistato il regno della Grande Bulgaria, la cui popolazione fu deportata. Nel 1227 il grande leader mor\u00ec lasciando un impero che si estendeva dalla Siberia al Kashmir, al Tibet, al Mar Caspio, al Mar del Giappone. Nonostante i genocidi, le deportazioni di massa e le citt\u00e0 rase al suolo e ricostruite da zero, l'Impero mongolo era solido, pacifico, con genti diverse per stirpe, lingua e religione che convivevano armoniosamente sotto l'equa e inflessibile \"pax mongolica\".\nAlla morte di Gengis Khan, suo figlio Og\u00f6d\u00e4i si diede a completare la conquista della Cina settentrionale e della Persia, mentre suo cugino Batu Khan, nipote di Gengis Khan, lanci\u00f2 una spedizione contro l'Europa, arrivando nel 1238 sui ducati russi confederati, che gi\u00e0 nel 1222 avevano conosciuto la furia delle orde tartare. Quando Kiev cadde nel 1240 la Cristianit\u00e0 entr\u00f2 in un momento di crisi e terrore. Non conoscendo n\u00e9 la lingua n\u00e9 le origini dei mongoli essi apparivano come un'entit\u00e0 sovrannaturale, terribili, dall'aspetto pi\u00f9 ferino che umano, come li descrivono gli \"Annali di Novgorod\". Molti crederono che fosse arrivata la punizione divina ai peccati del mondo, collegandosi al mito cristiano delle popolazioni bibliche infernali di Gog e Magog quali araldi dell'Anticristo.\nDalla seconda met\u00e0 del XIII secolo ormai l'impero mongolo era diviso in quattro stati federati, che formalmente riconoscevano la suprema autorit\u00e0 del Gran Khan, ma di fatto ebbero vita indipendente. Questi quattro imperi erano\nTamerlano.\nNel 1336 nacque in un villaggio vicino a Samarcanda Timur (\"Ferro\"), pi\u00f9 noto come Tamerlano, in una trib\u00f9 che faceva parte dei disprezzati \"karaunas\" (i \"mezzosangue\"). Tamerlano sfrutt\u00f2 le rivalit\u00e0 tra le vicine trib\u00f9 e le debolezze dei vari khan e grazie a un'accorta politica guerriera egli seppe conquistare tutta la Transoxiana nel 1369. Un anno dopo assunse il titolo di \"grande\" emiro, a voler sottolineare le pretese di supremazia su tutti gli emiri della regione. Grazie al matrimonio con la principessa Saray Malik Katun, discendente di Gengis Khan, prese il titolo di \"k\u00fcrgen\", genero imperiale. Scelse Samarcanda come sua capitale, una citt\u00e0 di incontro tra mondo greco e indiano, gi\u00e0 abitata da Alessandro Magno, ed emporio tra i pi\u00f9 importanti sulla via della Seta. Durante i tre decenni successivi Tamerlano condusse campagne militari in tutte le direzioni, con metodi travolgenti e spesso spietati. All'inizio del XV secolo possedeva un impero che andava dal Mar Caspio al Caucaso, al lago d'Aral e tutta l'area tra il Syr-Darja e l'Indo.\nSembrava solo che gli ottomani fossero in grado di resistergli, anzi gli occidentali iniziarono a pensare che i loro interessi potessero coincidere con quelli di Tamerlano, contrapponendosi congiuntamente all'avanzata turca. Gli europei vedevano in lui molte analogie con i mongoli di un secolo e mezzo prima, anche se egli era ormai islamico, e una nuova \"pax mongolica\" avrebbe aiutato molto le vicende dei mercanti occidentali. Il principe bizantino Giovanni, si accord\u00f2 allora col podest\u00e0 genovese di Galata per inviare ambasciatori al Khan. I bizantini infatti erano gi\u00e0 costretti a pagare un tributo al sultano turco, ed essi proposero a Tamerlano di versarlo a lui in cambio di un'alleanza per sconfiggere i turchi stessi. Un'ambasceria parallela venne condotta anche dal re di Francia tramite alcuni domenicani.\nTamerlano, che stava effettivamente preparandosi ad attaccare i turchi, accett\u00f2 le proposte, sperando anche che tramite Venezia e Genova egli avrebbe potuto ottenere quella flotta che non possedeva, e nel 1402 i mongoli batterono gli ottomani nella battaglia di Ancyra (presso l'attuale Ankara). Tamerlano divenne padrone dell'Anatolia, ma si rivel\u00f2 presto un'arma a doppio taglio per gli occidentali, in quanto non era disposto ad accettare alcuna sottomissione. Rivendicando la discendenza da Gengis Khan e pretendendo la restaurazione dell'Impero mongolo attacc\u00f2 a Smirne gli Ospitalieri di Rodi, cacciandoli e sottomettendo le due citt\u00e0 chiamate Focea e Chio. Gli europei erano molto indecisi sul da farsi e molti continuavano a sperare, come Enrico III di Castiglia che sped\u00ec pi\u00f9 ambascerie a Tamerlano. In definitiva era pi\u00f9 appetibile per Tamerlano l'Impero cinese, ma le sue aspettative furono interrotte dalla morte nel 1405. L'immenso impero venne frammentato tra pi\u00f9 potentati ostili tra loro e l'avanzata ottomana su Bisanzio pot\u00e9 riprendere.\nL'economia bassomedievale.\nLa rivoluzione commerciale.\nDal Duecento la bilancia commerciale tra Oriente o Occidente divenne positiva per il secondo dopo secoli di assoluto predominio commerciale dell'Europa sud-orientale. La larga circolazione di merci anche non preziose permise un vorticoso impennarsi degli scambi economici e l'aumento di ricchezza. Merci orientali e occidentali, nordiche e mediterranee circolavano velocemente via mare e via terre, e assieme a esse si spostavano gli uomini e i capitali. I mercanti seppero presto dotarsi di strumenti giuridici e tecnologici in grado di soddisfare la domanda crescente di loro: nacquero nuovi tipi di contratto commerciale, pi\u00f9 flessibili e omologati dappertutto; nacquero le societ\u00e0 di persone e di capitali, le compagnie commerciali (a scadenza annuale, rinnovabili) e le commende (tra imprenditori con capitali e commercianti che li facevano fruttare). Nacquero le prime banche in senso moderno (in grado di far fruttare i capitali) e le prime forme di assicurazione. Per evitare di trasportare fisicamente il denaro nacquero strumenti creditizi che permettevano la riscossione di somme precedentemente versate in altre citt\u00e0 mostrando lettere bollate della banca. L'attivit\u00e0 bancaria prosper\u00f2 nonostante i divieti ecclesiastici di guadagnare denaro \"dal denaro\".\nDal XII secolo alcune citt\u00e0 italiane avevano ricevuto l'autorizzazione imperiale di battere il \"denaro\", la moneta argentea carolingia (Pavia, Cremona, Piacenza, Milano, Lucca e Pisa), anche questa valuta tendeva a svalutarsi col tempo. Il miglioramento economico stimol\u00f2 il conio di monete pi\u00f9 pregiate, con un maggiore contenuto argenteo, detti \"grossi\" o \"bianchi\". La moneta aurea fece la sua ricomparsa in Europa occidentale nella seconda met\u00e0 del Duecento in alcune citt\u00e0 italiane, se si escludono alcune coniazioni di breve durata come l'augustale di Federico II, l'\u00e9cu di Luigi IX di Francia o il genovino di Genova. Nel 1252 Firenze coni\u00f2 il fiorino e nel 1284 Venezia il ducato o zecchino: queste due monete, dal quantitativo aureo straordinariamente stabile, divennero i mezzi principali dei grandi scambi internazionali.\nUn'altra novit\u00e0 del Medioevo fu la nascita delle \"compagnie\", societ\u00e0 mercantili-imprenditoriali che sostituirono il commercio un tempo basato sui mercanti itineranti. Le compagnie avevano succursali nelle pi\u00f9 importanti piazzeforti ed erano organizzate in maniera tale da poter far muovere merci e capitali senza bisogno di far muovere i suoi dirigenti (che cos\u00ec non dovevano vagare, ma anzi restavano ben ancorati alle citt\u00e0 dove iniziavano ad avere un peso anche politico, oltre che economico) n\u00e9 il denaro, che grazie alle lettere di cambio si poteva riscuotere in qualsiasi filiale della compagnia. Un esempio tardo ma efficace di come funzionassero queste specie di \"holding\" pu\u00f2 essere offerto dalla compagnia fiorentina dei Bardi, che nel 1336 ricevette dalla filiale di Avignone l'incarico da parte di papa Benedetto XII di inviare agli armeni, assaliti dalle popolazioni turche, il corrispettivo di diecimila fiorini d'oro in grano: detto fatto, il 10 aprile, arriv\u00f2 l'ordine, poche settimane dopo gli agenti italiani dei Bardi comprarono il grano sulle piazze di Napoli e Bari tramite le loro filiali e prima della fine del mese navi cariche delle vettovaglie erano gi\u00e0 salpate verso il Mar Nero.\nLe merci che attraversavano le vie del Medioevo erano essenzialmente divise in \"sottili\", pi\u00f9 pregiate e costose come metalli preziosi, spezie e tessuti di lusso, o \"grosse\" (legname, sale, allume, ecc.). Inoltre all'Italia, l'altra grande zona commerciale europea era l'area del Mar Baltico e il Mare del Nord, con le attivissime citt\u00e0 portuali anseatiche. Il punto di incontro tra le merci italiane e nordiche era soprattutto il porto di Bruges. Altre zone, come l'Inghilterra o il regno di Napoli, ebbero un ruolo pi\u00f9 passivo nello sviluppo economico, venendo monopolizzate da mercanti stranieri che le spogliavano delle materie prime sottocosto e vi rivendevano a prezzi molto alti i prodotti finiti.\nLe novit\u00e0 nella produzione.\nMa anche il settore produttivo venne rivoluzionato, con un passaggio da un sistema artigianale (dove si produceva su richiesta) a un sistema manifatturiero (dove si produceva per vendere) che ebbe luogo tra l'XI e il XIII secolo, con variazioni da luogo a luogo e da merce a merce. La filiera di produzione dei tessuti e del cuoio produsse la necessit\u00e0 di ricorrere ai ceti subalterni per alcune procedure particolarmente malsane, creando per la prima volta il problema dei rapporti con questi ceti e dell'inquinamento. Spesso nelle citt\u00e0 si cre\u00f2 un sistema di manifattura diffusa, con le varie fasi della lavorazione delle stoffe affidate a vari lavoratori specializzati. Tra questi i tintori emersero perch\u00e9 lavoravano strumenti complessi e materie prime costose.\nNotevoli furono le innovazioni tecnologiche, tra le quali il filatoio a mano, il telaio orizzontale e la gualchiera, ma anche la riscoperta del vetro e la rinnovata produzione ceramica grazie alla ruota a pedale. La produzione di armi raggiunse l'apice in zone minerarie come la Germania renana, ma anche la Lombardia, mentre nel mondo musulmano si importavano sia spade \"franche\", sia metalli grezzi lavorati poi in Spagna o in Siria. La lavorazione dei metalli fece grandi progressi, con forni pi\u00f9 efficienti che permisero la lavorazione dell'acciaio e le opere di grandi dimensioni quali le campane o le canne d'organo.\nLa cultura bassomedievale.\nLa nascita della logica e della scolastica.\nA Chartres nacque nel XII secolo una scuola cattedrale dove per la prima volta si inizi\u00f2 a guardare allo studio della natura, delle scienze (fino ad allora considerate secondarie, se non dannose) e, senza tralasciare lo studio delle Scritture e il culto per le \"auctoritates\", ci si ispirava alla tradizione neoplatonica. Questo rinnovamento, dovuto a varie ragioni tra cui i rinnovati contatti col colto Oriente e lo slancio della vita cittadina che poneva nuove esigenze e problemi, fu alla base della convinzione che la scienza moderna potesse superare quella antica, non tanto perch\u00e9 migliore, ma perch\u00e9 suscettibile di ampliarsi e approfondirsi, mediante la critica, e quindi di procedere, anzich\u00e9 cristallizzarsi nei tradizionali commenti sterili.\nAndava nascendo un nuovo approccio allo studio, quello della logica, che offriva un metodo innovativo con in quale affrontare lo scibile: invece di commentare letteralmente le Sacre Scritture si andava alla ricerca dei criteri per poter comprendere, al di l\u00e0 della fede, quello che era giusto e quello che non lo era. Il fondatore di questa scuola di pensiero viene considerato Pietro Abelardo, con il suo \"Sic et Non\", che venne tuttavia duramente avversato dai tradizionalisti. Ma la sua eredit\u00e0 fu raccolta dal monaco camaldolese Graziano, che redasse una raccolta completa di diritto canonico (il \"Decretum Gratiani\"), servendosi proprio della logica abelardiana; da allora la logica fu alla base del rinnovamento nella teologia e filosofia che va sotto il nome di scolastica. I grandi maestri della scolastica furono Alberto Magno, Tommaso d'Aquino e Duns Scoto, che applicarono il metodo abelardiano, arricchito anche dalle traduzioni di Averro\u00e8 che permise la riscoperta di Aristotele in Occidente, alla ricerca teologica, indagata come una vera e propria scienza, usando quindi le facolt\u00e0 intellettuali umane.\nLe universit\u00e0.\nIl rinnovamento culturale dei secoli XII e XIII non si pu\u00f2 comprendere appieno senza ricordare le modifiche apportate al sistema educativo. Nelle citt\u00e0 fu possibile aumentare il livello di istruzione generale, con le necessit\u00e0 di leggere, scrivere e far di conto ormai imprescindibili per le attivit\u00e0 mercantili. Si svilupp\u00f2 cos\u00ec una sorta di scuola primaria privata, alla quale poteva seguire la \"scuola d'abaco\", dove si insegnavano ai ragazzi pi\u00f9 grandi nozioni di matematica e di ragioneria.\nPer quanto riguarda il livello superiore di istruzione, nel XIII secolo alle scuole cattedrali si affiancarono le universit\u00e0, che nacquero come associazioni private di studenti, che subito mirarono a un riconoscimento ufficiale e alla concessione di benefici di carattere giuridico e economico. Un precedente per le universit\u00e0 fu la scuola medica salernitana, dove si studiavano la medicina e la filosofia, traducendo testi dal greco e dall'arabo. Le prime sedi universitarie nacquero collegate alle scuole cattedrali o in maniera autonoma in un po' tutta Europa. La prima fu Bologna, alla fine del XII secolo, seguita da Parigi all'inizio del XIII secolo e diverse altre nel corso del secolo. Il centro di maggior fervore culturale era Parigi, ma la pi\u00f9 antica documentazione di un'universit\u00e0 si ha per Bologna (1088), dove si istituzionalizz\u00f2 una scuola di diritto gestita da laici gi\u00e0 esistente. Seguirono a breve distanza Padova (1222), Napoli (1224) e, al di fuori dell'Italia Oxford, Cambridge, Salamanca (1218) e la stessa Parigi. Nel XIV secolo le istituzioni universitarie fecero la loro comparsa in Germania e nell'Europa centro-orientale con Praga (1348), Vienna (1365), Heidelberg (138]) e Colonia (1388). Dovettero attendere il secolo successivo i paesi scandinavi (Uppsala nel 1477 e Copenaghen nel 1479.\nLe universit\u00e0 favorirono la nascita di un mercato di libri di studio a buon prezzo. Al posto dei costosi codici in pergamena, si diffusero le \"peciae\", ovvero dispense che contenevano le sintesi delle opere pi\u00f9 famose o parti di trattati. Potevano essere acquistate dagli \"stationarii\" (artigiani specializzati che copiavano libri per mestiere), oppure affittate per un certo periodo di tempo. Erano scritte su carta, un materiale pi\u00f9 economico della pergamena, la cui tecnica di produzione era stata importata in Europa dagli arabi, che a loro volta l'avevano appresa dai cinesi.\nLa rinascita scientifica.\nGrazie ai rinnovati contatti col mondo bizantino e islamico si ebbe un rifiorire del sapere scientifico in Europa, che era caduto nell'oblio. A met\u00e0 del XII secolo una \"\u00e9quipe\" di dotti guidati da Pietro il Venerabile, abate di Cluny tradusse il \"Corano\". Verso il 1187 inizi\u00f2 a circolare Aristotele, grazie alla singolare figura di Gerardo da Cremona, che aveva imparato l'arabo a Toledo per poter tradurre una grande quantit\u00e0 di trattati l\u00e0 presenti. I testi latini e greci, filtrati dal mondo arabo, contenevano anche cognizioni provenienti da Persia, India e perfino (in maniera mediata) Cina, soprattutto riguardo alla medicina, all'astronomia e alla matematica.\nArrivarono anche discipline orientali che, sebbene avessero interessato il mondo ellenistico e tardo-antico, erano ormai sconosciute in occidente, come l'astrologia, che studiava le intelligenze spirituali che soprintendevano agli astri e, per analogia, ai componenti dell'essere umano, e la magia, che ebbe un pi\u00f9 tardo sviluppo nel Rinascimento. La Chiesa condannava queste pseudo-scienze poich\u00e9 esse investigavano le intelligenze cosmiche che venivano assimilate agli angeli ribelli, cio\u00e8 ai demoni.\nLa conquista pi\u00f9 duratura di quel periodo storico fu l'introduzione dei numeri arabi posizionali e dello zero, entrambe scoperte di origine indiana. Questo nuovo sistema di numerazione fu introdotto in Occidente dal pisano Leonardo Fibonacci, con il \"Liber abaci\" del 1202. Il suo per\u00f2 non poteva ancora essere un interesse scientifico puro: era un figlio del suo tempo e piegava le conquiste matematiche e geometriche a situazioni pratiche, del commercio, del cambio, della compravendita.\nLa rivoluzione culturale.\nNelle citt\u00e0 del tardo Medioevo si andava sviluppando una cultura \"laica\", determinata dalla grande sete di risposte a questioni pratiche e concrete, in campo sociale, economico e politico. Senza metter in discussione la fede o l'importanza della teologia o del latino, i ceti dirigenti cittadini amavano la cultura detta \"cortese\", con i poemi epici, le poesie finemente erotiche, i romanzi cavallereschi. In zone come la Toscana, le signorie venete e romagnole o le corti sicule di Federico II di Svevia o catalane di Alfonso X di Castiglia si erano creati dei circoli poetici, derivati dalle composizioni provenzali dei trovatori, dove nacquero talvolta anche forme espressive nuove, come il dolce stil novo.\nNel corso del Duecento inoltre si diffuse in Italia l'uso del volgare, adoperato in poesia sin dal \"Cantico delle creature\" di san Francesco, datato 1224. Il volgare era l'espressione di un ceto emergente di banchieri, mercanti, imprenditori, ecc., che guardavano con diffidenza ai lunghi tempi necessari per apprendere il latino e alle materie pi\u00f9 astratte. La richiesta di sapere scientifico alla portata del cittadino medio fece nascere i sunti o le \"volgarizzazioni\" di opere e trattati di scienze e altro, come il \"Tr\u00e9sor\" di Brunetto Latini, le \"Composizioni dal mondo\" di Restoro d'Arezzo, \"L'Acerba\" di Cecco d'Ascoli, i \"Documenti d'Amore\" di Francesco da Barberino o il \"Convivio\" di Dante Alighieri.\nNel XII secolo nacque anche l'uso di registrare cronache cittadine e anche familiari, che fissavano la memoria storica in maniera pi\u00f9 agevole e pi\u00f9 snella dell'antica cronachistica ecumenica in latino. Tra Duecento e Quattrocento si arriv\u00f2 quindi, almeno in Italia, ad avere un ceto medio largamente alfabetizzato, capace di scrivere e talvolta anche comporre opere letterarie. Per riottenere una condizione simile si dovr\u00e0 aspettare fino alla fine del XVIII o l'inizio del XIX secolo.\nLa crisi del Trecento.\nDopo due secoli di grande sviluppo e prosperit\u00e0 nel continente europeo, il Trecento fu un secolo di rottura, con l'interruzione di fenomeni in crescita come lo sviluppo demografico, l'ampliamento e la creazione di nuove citt\u00e0, lo straordinario aumento dei traffici in quantit\u00e0 e in qualit\u00e0.\nOggi si inizia a considerare che il regresso possa essere stato causato innanzitutto da una variazione del clima, con la fine del cosiddetto periodo caldo medievale, che aveva permesso lo scioglimento dei ghiacci (si pensi alla navigazione dei Vichinghi), la coltivazione della vite fin sopra Londra, abbondanti raccolti facilitati dalla piogge scarse e regolari e le tiepide primavere. Gli aspetti pi\u00f9 gravi riguardarono la carestia del 1315-1317, il ristagno economico, la peste nera e le conseguenti rivolte popolari.\nIl papato nel XIV e XV secolo.\nLa protezione angioina di Carlo I d'Angi\u00f2 si era infatti rivelata un'arma a doppio taglio, per le invadenti pretese del sovrano che in nome della lotta al pericolo \"ghibellino\" si tramutarono negli anni settanta del Trecento in ricatti per portare avanti i propri disegni politici. Mentre l'impero viveva un lungo interregno, con lotte interne, e quindi nessuna minaccia \"ghibellina\" incorreva sul papato, si alternarono dal 1266 al 1294 sul soglio pontificio una serie di papi \"filo\" o \"anti\" angioini.\nBonifacio VIII.\nUna svolta si ebbe con l'elezione di Benedetto Caetani, papa Bonifacio VIII, che era stato scelto dopo la dubbia rinuncia di Celestino V, un severo asceta abruzzese che avrebbe dovuto iniziare un rinnovamento morale della Chiesa, tanto evocato dagli spirituali francescani e da vari predicatori apocalittici. Celestino V fu un esperimento che si rivel\u00f2 fallimentare, in quanto la sua leva morale e spirituale non bast\u00f2 a compensare le lacune nella preparazione teologica, giuridica e politica, mettendolo in balia dei cardinali fedeli a Carlo II d'Angi\u00f2 prima e a quelli avversi poi, che lo costrinsero ad abbandonare la tiara. Sal\u00ec allora al soglio Bonifacio VIII (dicembre 1294), aristocratico, giurista e canonista di grande cultura, sulla cui figura pesarono fin da allora (fomentati dopotutto dai suoi avversari) dubbi circa il comportamento avuto verso papa Celestino, che venne confinato nel castello di Fumone dove si spense nel 1296.\nUna delle prime situazioni da risolvere per il nuovo papa era quella di rinsaldare il suo controllo sulla stessa Roma, dove gli si ribellarono i potenti Colonna dichiarandone nulla l'elezione. Contro di essi il papa band\u00ec una vera e propria crociata, facendo espugnare nel 1298 la rocca di Palestrina. Nel frattempo anche i francescani spirituali, troppo estremisti, vennero perseguitati. Nel 1295 cerc\u00f2 di sistemare le lotte tra angioini e aragonesi in Sicilia, affidandola tramite il trattato di Anagni ai francesi, ma i siciliani si ribellarono nuovamente. Lo smacco rese necessario un riavvicinamento con i regni di Francia e di Napoli, e un sostegno economico dei banchieri fiorentini. A Firenze per\u00f2 si lottavano le fazioni dei guelfi bianchi e neri, i primi pi\u00f9 moderati, i secondi pi\u00f9 intransigentemente filo-papali, per questo Bonifacio chiam\u00f2 il fratello del re di Francia, Carlo di Valois, che intervenne sia a Firenze, scacciando i guelfi bianchi, tra i quali lo stesso Dante Alighieri (1301), sia nel regno di Sicilia.\nLa politica papale aveva favorito l'accentramento regale che Filippo IV di Francia aveva messo in atto. Ma Bonifacio non era una pedina in mano al re francese, anzi, nel 1296 egli condann\u00f2 la penalizzazione del clero che i re di Francia e Inghilterra, in guerra tra loro, avevano attuato. Filippo IV rispose in maniera drastica, vietando che le decime uscissero dalla Francia per essere incamerate a Roma. Nel 1298 i due re sospesero gli scontri sulla base di un arbitrato del papa, ma accettarono il suo intervento solo come persona, non come pontefice: quest'inedita rivendicazione era un gravissimo simbolo di come l'autorit\u00e0 universale del pontefice fosse in chiaro pericolo. Nel 1301 la situazione si aggrav\u00f2, quando Filippo amplific\u00f2 le pretese di accentramento regale a dispetto della Chiesa francese, che venne per la prima volta tassata, minacciando il principio della \"libertas Ecclesiae\". Il sovrano destitu\u00ec alcuni vescovi pi\u00f9 riluttanti ad accettare le sue imposizioni, come il vescovo di Pamiers Bernardo Saiset. Bonifacio rispose con la bolla \"Ausculta fili\", che ribadiva le prerogative speciali della Chiesa, e con la \"Unam Sanctam Ecclesiam\" (1302), che rifondava il primato dei pontefici su qualunque potere temporale perseguendo la linea di papi come Innocenzo III e Gregorio VII. Secondo questo documento il papa era il vicario di Cristo sulla Terra, al quale spettano di diritto le due spade: quella spirituale, usata in maniera diretta, e quella temporale, che lui concederebbe in delega ai vari sovrani. La rivendicazione di papa Bonifacio era per\u00f2 alquanto anacronistica e, a differenza dei suoi illustri predecessori del secolo precedente, egli non aveva ormai pi\u00f9 una forza politica e contrattuale concreta, essendo venuta a mancare quella rete di alleanze che proprio nella Francia aveva un tradizionale sostegno. Gli mancava inoltre il sostegno di movimenti riformatori, come erano stati i patarini per Innocenzo, anzi egli se li era inimicati in seguito alla sua elezione.\nNel giugno del 1303 infatti il re di Francia, per niente intimidito, riun\u00ec un'assemblea di nemici del papa e lo dichiar\u00f2 destituito, accusandolo di eresia, simonia, scismatismo e sottolineando le circostanze poco chiare della sua elezione. Guglielmo di Nogaret, consigliere del re, fu inviato in Italia per catturare il \"falso papa\" e grazie all'appoggio dei nobili romani avversi a Bonifacio, come Sciarra Colonna, riusc\u00ec a catturarle farlo imprigionare ad Anagni, umiliandolo gravemente. Solo il popolo di Anagni riusc\u00ec a salvare il papa, insorgendo e facendolo liberare, ma la prova era stata troppo dura per il settantenne pontefice, che, tornato a Roma, mor\u00ec poco dopo.\nLa cattivit\u00e0 avignonese.\nLa forza della monarchia francese e lo stato confusionale dei territori della Chiesa fecero s\u00ec che, dopo il breve pontificato di papa Benedetto XI, il nuovo pontefice Clemente V, consacrato a Lione, si fermasse ad Avignone (1305), da dove non aveva alcuna intenzione di tornare a Roma. La cittadina nella Linguadoca sarebbe diventata la nuova sede dei pontefici, in virt\u00f9 della quale divenne un centro economico, finanziario e artistico di primaria importanza.\nL'espressione storiografica tradizionale per indicare questo periodo \u00e8 nota come \"cattivit\u00e0 avignonese\", che venne desunta dalla Bibbia ed \u00e8 caratterizzata da connotati negativi. I papi avignonesi furono tutti francesi, ma solo nei primi anni essi furono effettivamente soggetti al re di Francia; con l'inizio della Guerra dei cent'anni la monarchia francese entr\u00f2 in un periodo di grave crisi, che sollev\u00f2 il papato dalla sua influenza effettiva. Il prestigio dei papi avignonesi fu anzi molto forte e seppe irradiare in tutta Europa le sue decisioni politiche, teologiche e fiscali. Lo Stato della Chiesa venne curato da energici legati pontifici, come Egidio Albornoz o Bertrando del Poggetto, mentre ad Avignone convergevano artisti di fama internazionale (come Simone Martini o Francesco Petrarca), grazie al cospicuo mecenatismo papale, assieme i maggiori banchieri del tempo.\nSi andavano rarefacendo invece i contenuti ecumenici del papato, ma ci\u00f2 segu\u00ec una tendenza generale del tempo, riscontrabile in tutta la societ\u00e0, a causa della crisi dei poteri un tempo universali (il papato stesso e l'Impero): ormai tra i cittadini e questi grandi poteri generali si erano definitivamente interposte le monarchie nazionali, le quali volevano ormai controllare anche gli ecclesiastici. I cardinali iniziavano ad essere espressioni delle esigenze e delle nuove corti, scelti dai rispettivi sovrani piuttosto che dal papa: da un lato c'era il beneficio che essi diventavano i portavoce privilegiati del monarca presso la Santa Sede e che il collegio cardinalizio divenne una sorta di parlamento sovranazionale europeo. Dall'altro la Chiesa perdeva indipendenza e perdeva anche rilievo morale, con una decadenza spirituale che avrebbe portato nei secoli successivi a gravi conseguenze (come lo scisma protestante). La stessa dipendenza ai vari sovrani avveniva anche nei tribunali inquisitori, dove i monarchi potevano imporre le loro decisioni (come nel caso di Giovanna d'Arco, che la corona inglese volle condannare mentre gli ecclesiastici avrebbero voluto salvarla).\nIl \"grande scisma d'Occidente\" (1378-1417).\nIl ritorno a Roma era visto come obiettivo da vari pontefici, ed era promosso a gran voce da grandi personalit\u00e0 mistiche quali Giovanni di Rupescissa, Venturino da Bergamo, Brigida di Svezia e Caterina da Siena. Il ritorno alla naturale sede del pontefice era vista come il primo passo verso una rifondazione della Chiesa secondo le prerogative delle origini e verso la pacificazione della Cristianit\u00e0.\nI cardinali francesi, portatori di notevoli interessi ad Avignone, erano contrari al rientro e le notizie provenienti da Roma non erano confortanti; nonostante ci\u00f2 la riorganizzazione del cardinale Egidio Albornoz o episodi come quello di Cola di Rienzo fecero propendere per un ritorno prossimo. Nel 1367 papa Urbano V rientr\u00f2 a Roma, ma la situazione instabile della citt\u00e0 e la pressione dei francesi fecero tornare il papa ad Avignone nel 1370. Papa Gregorio XI riprov\u00f2 a tornare nel 1371, ma mor\u00ec poco dopo. Il conclave si riun\u00ec a Roma, e poteva essere l'occasione di formalizzare uno spostamento definitivo ad Avignone, essendo anche i cardinali in maggioranza francesi, ma il popolo romano insorse perch\u00e9 intendeva tenere il pontefice in citt\u00e0, quale garante dell'ordine e della sicurezza. Intimoriti dal tumulto i cardinali scelsero un italiano, Urbano VI (1378). Alcuni per\u00f2 giudicarono l'elezione non valida per via delle pressioni, inoltre le posizioni intransigenti del nuovo pontefice irritarono i cardinali francesi, che si ritirarono a Fondi, dichiararono l'elezione di Urbano nulla ed elessero un nuovo papa, Clemente VII, che si ritir\u00f2 ad Avignone riaprendo la curia pontificia.\nSi era arrivati al cosiddetto scisma d'Occidente, che dur\u00f2 circa cinquant'anni, fino al 1417. C'erano due pontefici, uno romano e uno avignonese, ciascuno con il suo collegio cardinalizio, che si lottavano scomunicandosi a vicenda e cercando di far valere la propria posizione sulla cristianit\u00e0. In Europa maturarono presto due fazioni:\nIl disagio in Europa per la situazione non tard\u00f2 a manifestarsi. Vi furono importanti sostenitori da entrambe le parti, come Caterina da Siena per il papa di Roma e san Vincenzo Ferrer per quello di Avignone. Nel 1409 la situazione peggior\u00f2 quando un grande numero di prelati, intendendo sanare la situazione, si riun\u00ec nel concilio di Pisa scegliendo un terzo pontefice, Alessandro V, che avrebbe dovuto regnare a seguito della rinuncia volontaria degli altri due papi, che per\u00f2 non si uniformarono affatto alle decisioni del concilio: si avevano cos\u00ec adesso tre papi.\nIl papa del concilio di Pisa, in particolare il successore di Alessandro, Giovanni XXIII, riusc\u00ec ad avere la fiducia della maggior parte dei sovrani europei, grazie anche all'appoggio finanziario dei banchieri fiorentini (in particolare dei Medici), promotori dello stesso concilio pisano, svoltosi dopotutto in una citt\u00e0 conquistata da Firenze tre anni prima. All'inizio del Quattrocento per\u00f2 il papa romano poteva ancora contare sull'appoggio della Baviera, della repubblica di Venezia e del re di Napoli Ladislao d'Angi\u00f2-Durazzo, mentre quello avignonese aveva ancora dalla sua parte Francia, Aragona e Castiglia. Ogni papa dispens\u00f2 grandi favori ai suoi sostenitori, e i monarchi sembravano avviarsi verso un controllo totale della Chiesa nel proprio territorio.\nUna soluzione al problema sembr\u00f2 il ricorso a un nuovo strumento, il conciliarismo, cio\u00e8 la convocazione di un'assemblea di vescovi frequente, indispensabile per la scelta di questioni teologiche e disciplinari pi\u00f9 importanti e addirittura superiore alla volont\u00e0 del singolo pontefice nei casi pi\u00f9 decisi. Rilanciarono le tesi conciliaristiche Pierre d'Ailly e Jean Gerson, cancellieri dell'Universit\u00e0 della Sorbona. Nel 1414 il re di Germania Sigismondo di Lussemburgo-Boemia (\"re dei romani\", cio\u00e8 imperatore non ancora consacrato) convoc\u00f2 un concilio a Costanza, per discutere la ricomposizione dello scisma, la riforma della gerarchia e dei costume della Chiesa e l'organizzazione di una crociata contro la minaccia turca contro Costantinopoli. Il concilio venne appoggiato da un po' tutti i governi europei e alla sua autorit\u00e0 si rimisero tutti e tre i papi in carica. Nel 1417 lo scisma venne ricomposto con la deposizione dei tre papi e l'elezione di Martino V, un nobile cardinale romano. Con il documento dell\"'Haec Santa\" si stabil\u00ec inoltre che un concilio avrebbe dovuto essere indetto ogni 5 anni e fu stabilita la superiorit\u00e0 del concilio sul papa stesso.\nIl conciliarismo, che toglieva potere al pontefice, non era visto dai prelati pi\u00f9 vicini alla curia romana, n\u00e9 dal nuovo papa stesso, anche se il peso del successo di Costanza impediva qualsiasi deroga al nuovo principio, nonostante anche le difficolt\u00e0 obiettive che tali grandi riunioni comportavano, considerando anche le vie di comunicazione e le condizioni di viaggio dell'epoca, sommate alla lunghezza dei lavori conciliari che mancavano della tempestivit\u00e0 necessaria per certe decisioni.\nNel 1423 fu indetto un primo concilio a Pavia, ma i lavori lenti e disordinati fecero propendere per un trasferimento a Siena, dove si concluse nel 1424. Il concilio oggi non \u00e8 riconosciuto come ecumenico e alcune sue conclusioni sono state tacciate di eresia. Dopo sette anni si apr\u00ec un nuovo concilio a Basilea, ma papa Eugenio IV tent\u00f2 prima di scioglierlo, poi ne ottenne il trasferimento a Ferrara (1437) e poi a Firenze (1439). Vi venne discusso il pericolo subito dall'Impero bizantino, vicino alla capitolazione, alla presenza dell'imperatore d'Oriente stesso e del patriarca di Costantinopoli: in cambio della ricomposizione dello scisma del 1054 i bizantini chiedevano la convocazione di una crociata contro gli ottomani. L\u00ec per l\u00ec, in vista del pericolo imminente, gli orientali accettarono, sottomettendosi anche alla superiorit\u00e0 del papa, ma non manc\u00f2 un'ondata di indignazione a Costantinopoli e nelle comunit\u00e0 cristiane del Vicino Oriente e della Grecia, che vedevano la scelta obbligata come un ricatto dell'Occidente. A conti fatti la riunificazione si rivel\u00f2 effimera, poich\u00e9 nel 1453 Costantinopoli cadeva definitivamente in mano ai turchi, senza che nessuna crociata venisse in aiuto.\nIl \"piccolo scisma\" e i concordati.\nUna parte dei cardinali gi\u00e0 riuniti a Basilea si rifiut\u00f2 di trasferirsi a Ferrara, e aveva avviato un nuovo scisma, il piccolo scisma d'Occidente con l'elezione di Amedeo VIII di Savoia, che fu l'ultimo antipapa della storia. Nonostante non fosse nemmeno un sacerdote, tenne la tiara fino al 1449, quando la depose spontaneamente deluso dallo scarso seguito ottenuto.\nLe tesi conciliari, con il fallimento dell'ultimo concilio, persero di credibilit\u00e0 e, venuto a mancare il sostegno dei sovrani europei, si inizi\u00f2 a ricorrere a un nuovo strumento per la negoziazione tra monarchie nazionali e Santa Sede: il concordato. Tramite questo istituto giuridico ciascun sovrano si poteva accordare per ottenere una certa libert\u00e0 nella gestione delle Chiese nazionali, come la proposta di vescovi, la richiesta di un giuramento di fedelt\u00e0, o alcuni diritti sul controllo dei beni ecclesiastici nei rispettivi paesi. Nacquero cos\u00ec vere e proprie \"sezioni\" della Chiesa come quella \"gallicana\" o quella \"anglicana\" (non ancora separate, come sarebbe accaduto nel XVI secolo), con una notevole autonomia in materia gerarchica, finanziaria e giuridica, ma fortemente controllate dai rispettivi sovrani.\nNuovi dissensi religiosi: lollardi e hussiti.\nLe richieste di ritorno della gerarchia ecclesiastica alla povert\u00e0 e all'umilt\u00e0 delle origini non erano mai tramontate dal periodo della riforma del XII secolo. Il malcontento generale chiedeva la rinuncia del potere temporale della Chiesa, l'avvicinamento ai ceti pi\u00f9 umili, l'adozione dei volgari nella liturgia, l'accesso della sacre scritture da parte di chiunque. Inoltre rinascevano, durante la crisi dello scisma, le paure legate alla fine dei tempi, diffuse da molti predicatori popolari. Tra i movimenti sorti in quel periodo c'erano quelli che propugnavano una libert\u00e0 assoluta di ciascun cristiano (i Fratelli dello Spirito Santo) e le aggregazioni spontanee di penitenti, come i flagellanti o i pellegrini della devozione dei Bianchi (del 1399).\nLa condotta poco edificante del papato durante il Grande Scisma fece sorgere alcuni movimenti di critica, come quello del sacerdote inglese John Wyclif, professore dell'Universit\u00e0 di Oxford, che predicava la libera lettura delle Sacre Scritture da parte ci ciascun fedele, all'epoca vietata espressamente e subordinata all'interposizione del commento dei prelati. Wyclif dichiarava inoltre che il destino di ciascuno era gi\u00e0 stato decisa da Dio, che non esisteva il libero arbitrio e che quindi qualsiasi azione volta a guadagnarsi il regno dei Cieli, compresi i sacramenti, era inutile. La Chiesa, secondo la sua dottrina, non aveva quindi nessun ruolo di mediazione tra Dio e i fedeli, e che la divisione della societ\u00e0 in laici ed ecclesiastiche era indebita. Egli rispettava solo il sacramento dell'eucaristia, ma negava la transustanziazione (la trasformazione di pane e vino in corpo e sangue di Cristo), riconoscendo una permanenza di vecchie nuove caratteristiche dopo la benedizione (consustanziazione). Ebbe molti seguaci in Inghilterra, chiamati lollardi, che vivevano in gruppi in comunione di beni.\nLe idee di Wyclif vennero riprese dal professore dell'Universit\u00e0 di Praga Jan Hus, che pure rivendicava la lettura diretta delle Scritture e il rigetto della gerarchia ecclesiastica in favore del ritorno a una Chiesa di pari e umili. Alle idee di Hus si fusero le rivendicazioni nazionali della Boemia contro le ingerenze della Germania. Con la promessa di un salvacondotto, Jan Hus venne attirato al concilio di Costanza per illustrare le sue ragioni, ma qui venne arrestato, processato e condannato al rogo come eretico (1415). Il movimento per\u00f2 sopravvisse e port\u00f2 a una guerra civile capeggiata da Jan Ziska, fautore della fazione pi\u00f9 intransigente degli hussiti, i taboriti, che chiedevano anche la secolarizzazione dei beni della Chiesa. L'aristocrazia e l'alto clero tedesco allora decisero di venire a patti con gli hussiti moderati (gli utraquisti o calixtini, che chiedevano di ricevere la comunione \"utraque specie\", cio\u00e8 col pane e col vino - quindi con il \"calice\" anche - come i sacerdoti), isolando i taboriti. Con l'accordo della \"Compacta\" di Praga (1436) gli utraquisti poterono organizzare una Chiesa nazionale boema, con proprie consuetudini ma fedele al papato.\nNel XV secolo, in risposta alla crescente ricchezza, mondanit\u00e0 e fastosit\u00e0 della curia romana, a discapito dello spirito religioso (pur con le dovute eccezioni), nacquero altri movimenti di riforma, anche se questi guardavano ormai al proprio interno e non si curavano di influenzare i papi, come la \"devotio moderna\", popolare nei Paesi Bassi e nella Germania sud-occidentale, o il movimento delle osservanze francescana e domenicana, che chiedevano un ritorno al rigore e si impegnavano alla predicazione in volgare per rievangelizzare citt\u00e0 e campagne. A partire da queste istanze, pi\u00f9 o meno eterodosse, prese le mosse nel Quattrocento la Riforma luterana.\nL'avanzata turca.\nNel XIV secolo si fece strada in Anatolia la potenza ottomana, destinata a diventare protagonista della storia musulmana, prendendo il posto di prima potenza islamica nel Mediterraneo al posto dell'Egitto, che proprio in quel periodo stava affrontando una progressiva decadenza economica che avrebbe portato a un vero tracollo nella seconda met\u00e0 del Quattrocento: Alessandria e Damietta persero infatti il ruolo di porti chiave per il commercio delle spezie quando i portoghesi circumnavigarono l'Africa importando le preziose merci direttamente, mentre il declino delle manifatture egiziane e l'eccessivo lusso del ceto dirigente mamelucco con le ingenti spese militari avrebbero condotto a un vero collasso economico.\nI turchi ottomani erano una trib\u00f9 turca che si era spostata verso il 1230 dall'Asia centrale verso ovest, incalzati dai mongoli. Si erano messi al servizio del sultano selgiuchide di Konya (Iconio), ottenendo un piccolo territorio non lontano da Costantinopoli, il Sultanato di Osman, la cui prima capitale fu S\u00f6\u011f\u00fct nel 1299. Alla fine del Duecento il \"khan\" Othman si era approfittato della debolezza del sultano di Konya, incalzato dai mongoli e dai mamelucchi, per ingrandire il proprio territorio. Ma a differenza delle altre trib\u00f9 turcomanne, essi iniziarono presto una campagna di conquista al di fuori dell'agguerrita concorrenza turca.\nErano infatti riusciti a strappare ai bizantini la Bitinia, \u0130znik, Nicomedia e la preziosa Gallipoli, dalla quale si poteva controllare il Dardanelli e accedere alla penisola balcanica. Ci\u00f2 era stato possibile per l'accondiscendenza di alcuni imperatori che si fecero aiutare dai turchi proprio per risolvere le loro diatribe dinastiche, ma presto Giovanni VI Cantacuzeno si rese conto della pericolosit\u00e0 dell'alleato, che stava circondando la capitale come a strangolarla. Nei Balcani, con la morte di Stefano Uro\u0161 IV Du\u0161an (1355), il fondatore dello Stato serbo edificato sulle rovine dell'impero, i turchi approfittarono per conquistare Adrianopoli (1361), che divenne la capitale del sultanato nel 1366, facendo chiaramente intuire le mire di espansione sui Balcani.\nLa corte del sultano ottomano stava diventando un centro di cultura, con l'incoraggiamento di una letteratura epica in turco, che da allora divenne, con l'arabo e il persiano, la terza lingua letteraria dell'Islam. Una delle chiavi del successo ottomano fu l'organizzazione militare, con la formazione di truppe basate non pi\u00f9 sui turcomanni (che tendevano spesso a fomentare rivolte), ma su schiavi cristiani rapiti in giovane et\u00e0, convertiti all'Islam e istruiti alla guerra in monasteri-caserme con ferrea disciplina e frugalit\u00e0. La \"Nuova Milizia\" (in turco \"yeni ceri\") venne conosciuta in Europa col nome di giannizzeri, la cui temibile fama di fanteria quasi invincibile, dipendeva in misura non esigua dall'uso geniale e anticipatore dell'artiglieria.\nLa debole risposta cristiana.\nL'impero bizantino nel frattempo si era ridotto a poco pi\u00f9 della sua capitale e l'area circostante, con i pirati turchi che scorrazzavano per l'Egeo danneggiando i traffici di genovesi e veneziani. Inoltre l'avanzata nei Balcani, con i turchi a poca distanza ormai dal Danubio, inizi\u00f2 a far preoccupare seriamente gli europei, anche se non si riusciva a prendere iniziative concrete. Una conferenza indetta ad Avignone da Innocenzo IV riusc\u00ec solo a creare la solita lega tra chi aveva interessi imminenti nell'area, cio\u00e8 Venezia, Cipro e i Cavalieri di Rodi, che cercarono di attaccare il Dardanelli senza alcun successo (l'unico effetto notevole fu che diede il pretesto di una nuova crociata che fece stipulare la pace di Br\u00e9tigny tra inglesi e francesi).\nNel 1361 gli Ottomani indisturbati arrivarono alle mura di Costantinopoli, mentre il re di Cipro riteneva ancora che il nemico da combattere fosse il sultanato del Cairo, sferrando un inutile assalto al porto di Alessandria (1365). Ancora Amedeo VI di Savoia con una modesta flotta conquist\u00f2 Gallipoli (1366), ma appena se ne and\u00f2 i turchi la ripresero. Nei Balcani l'avanzata turca sembrava inarrestabile: il sultano Bayezid I sconfisse i serbi nella battaglia della Piana dei Merli (1389) e arriv\u00f2 a dominare a vario titolo la Valacchia, la Bulgaria, la Macedonia e la Tessaglia.\nA quel punto il \"basileus\" Manuele II era arrivato al punto di essere disposto a viaggiare personalmente in Europa in cerca d'aiuto, ma essendo a corto di denaro propose a Venezia la vendita dell'isola di Lemnos. I veneziani per\u00f2, desiderosi ormai di allearsi con i nuovi padroni risposero all'imperatore di tenere ancora pazienza.\nLa crociata.\nUn altro sovrano preoccupato dell'avanzata turca era Sigismondo d'Ungheria, che faceva pressione sui due papi in carica (avignonese e romano) per ottenere il bando di una nuova crociata, alla quale ader\u00ec controvoglia Venezia, mentre Francia e Inghilterra stipulavano un'apposita tregua per aderire. Pi\u00f9 entusiasta fu il duca di Borgogna Filippo II l'Ardito, che don\u00f2 una forte somma di denaro e un esercito capeggiato dal suo stesso figlio, che part\u00ec con cavalieri di molte nazionalit\u00e0 da Digione il 20 aprile 1396. A fine luglio si aggiunse all'esercito le truppe del \"vojvoda\" di Valacchia, vassallo del re d'Ungheria, e una flotta veneziana, genovese e dei cavalieri Ospitalieri, che stazion\u00f2 alla foce del Danubio. Alcuni storici sono arrivati a parlare di centomila combattenti, forse nemmeno senza troppa esagerazione. L'eccessiva irruenza dei cavalieri occidentali e la scarsa conoscenza del terreno e delle consuetudini militari turche furono forse alla base della sanguinosa sconfitta del 26 settembre 1396, durante la battaglia di Nicopoli. Ci fu una vera e propria carneficina, con il massacro a freddo di tutti coloro per i quali non fosse stimato possibile ottenere un sostanzioso riscatto. Il sultano Bayezid I, ebbro dalla vittoria, arriv\u00f2 a minacciare che \u201cavrebbe fatto mangiare i suoi cavalli a Roma, sull'altare di san Pietro\u201d. Fedele ai suoi propositi arriv\u00f2 a spingersi fino ai confini con la Stiria, prendendo nel frattempo Patrasso e il Peloponneso. Le sue truppe vennero fermate solamente dai valacchi nella battaglia di Rovine del 17 maggio 1395.\nDopo la sconfitta di Ankara.\nNel 1402 i turchi venivano sconfitti nella battaglia di Ankara dai mongoli di Tamerlano. Nel frattempo gli europei non seppero sfruttare la debolezza degli Ottomani che seppero riorganizzarsi dopo un lungo interregno, finito nel 1413 quando al trono sal\u00ec un sagace sultano, Maometto I, che riunific\u00f2 i possessi in Anatolia e nei Balcani. A questo punto alcune potenze europee preferirono accordarsi col sultano, arrivando ad aiutarlo a stabilizzare il suo trono dai rivali. Veneziani, Genovesi e Ospitalieri ottennero cos\u00ec dei favori (i cavalieri ospitalieri per esempio ottennero cos\u00ec Smirne nel 1415). Ancora dopo la morte del sultano, Veneziani e Genovesi si schierarono con i pi\u00f9 vari candidati al trono. Murad II, alleato ai Genovesi, con un pretesto cinse d'assedio Costantinopoli nel 1422, tenendo la citt\u00e0 in scacco per tre mesi.\nIl sultano sfrutt\u00f2 al meglio le rivalit\u00e0 tra Veneziani e Genovesi mostrandosi benigno ora con l'una ora con l'altra potenza. Per esempio riprese Tessalonica ai Veneziani con l'appoggio dei Visconti, ma poco dopo concesse alla Serenissima un vantaggioso contratto commerciale. I Genovesi invece erano incoraggiati a sfruttare le miniere di allume in Anatolia.\nIl viaggio di Giovanni VIII.\nNel 1437 l'imperatore bizantino Giovanni VIII intraprese un viaggio in Europa per chiedere aiuto. Arriv\u00f2 al concilio di Basilea offrendo la ricomposizione dello scisma d'Oriente e la sottomissione al papa, nonostante sapesse che ormai molti ambienti ecclesiali e monastici ortodossi avrebbero preferito la tollerante dominazione ottomana piuttosto che la sottomissione ai latini che avrebbe significato la rinuncia alle proprie tradizioni liturgiche, disciplinari e teologiche. Il concilio, spostato a Firenze, proclam\u00f2 comunque la solenne riunione delle due Chiese (1439).\nL'avanzata nei Balcani.\nNel 1437, approfittando delle solite difficolt\u00e0 legate alla morte dell'imperatore germanico e alla sua successione, i turchi approfittarono per conquistare la Serbia e attaccare la Transilvania. La citt\u00e0 di Belgrado resistette a un duro assedio e anche i nobili ungheresi, capeggiato dal \"vojvoda\" J\u00e1nos Hunyadi, seppero tener testa agli assalti ottomani.\nUna nuova crociata?\nNel 1443 papa Eugenio IV rilanci\u00f2 con un'enciclica una nuova crociata, invitando tutti i prelati a pagare una decima per armare un esercito. Lo stesso pontefice aveva destinato un quinto delle sue risorse per armare una flotta. Risposero all'invito del papa la Polonia, l'Ungheria, la Valacchia e la Repubblica di Ragusa, inoltre Giorgio Castriota Scanderbeg chiamava a raccolta albanesi e montenegrini per unirsi alla lotta. Le premesse sembravano positive, ma sostanzialmente l'appello del papa cadde nel vuoto in Occidente: Francia e Inghilterra erano occupate dalla guerra dei Cent'Anni, in Italia era appena terminato il conflitto tra angioini e aragonesi, con Firenze, Venezia e Genova non desiderose di inimicarsi il sultano col quale avevano gi\u00e0 alcuni buoni rapporti; in Germania poi Federico III d'Asburgo non voleva imbarcarsi in un'impresa che avrebbe rafforzato il suo avversario, il re d'Ungheria.\nCos\u00ec nel 1443 si riun\u00ec a Buda un esercito di fortuna, che comunque inizialmente riport\u00f2 alcune vittorie (battaglia di Nish e presa di Sofia), prima che il duro inverno balcanico e la tattica della guerriglia turca avessero la meglio. I crociati dovettero ripiegare su Belgrado e su Buda.\nUna nuova spedizione via mare part\u00ec nell'aprile successivo con gli sforzi di Ladislao V d'Ungheria e dei veneziani. La congiuntura era particolarmente favorevole per gli europei perch\u00e9 il sultano era dovuto accorrere in Anatolia per arginare una ribellione, mentre ad Adrianopoli si registravano dei disordini per un moto religioso di un gruppo sciita e per una sommossa dei giannizzeri. Il fronte cristiano per\u00f2 gi\u00e0 si frammentava, con i Serbi che firmavano una frettolosa pace separata con i turchi e le navi che, dirette alle foci del Danubio, si arrestarono al Mar di Marmara (mentre il sultano era aiutato proprio da navi genovesi e veneziane a attraversare il Bosforo). Lo scontro avvenne nella battaglia di Varna, una nuova sconfitta epocale per i cristiani.\nNel frattempo le potenze cristiane, tranne gli ungheresi, sembravano rassegnate all'avanzata turca. Nel 1446 il sultano pieg\u00f2 anche il deposta di Mistra, Giovanni Paleologo, obbligandolo a diventare suo vassallo. Albanesi e ungheresi si scontrarono di nuovo coi turchi nella piana del Kosovo, venendo di nuovo polverizzati (17-19 ottobre 1448). Morto il \"basileus\" Giovanni VIII, la corona imperiale pass\u00f2 a Costantino XI Paleologo, despota di Mistra scelto su indicazione dello stesso sultano, che lo riteneva gi\u00e0 ammansito dalle recenti sconfitte, o forse lo preferiva nella \"gabbia\" di Costantinopoli piuttosto che a piede libero in Grecia. Restava sul fronte cristiano solo Giorgio Castriota Scanderbeg arroccato nella fortezza di Kruja, che resistette all'assedio di cinque mesi del sultano (1450)\nLa presa di Costantinopoli.\nMaometto II succedette al sultano ottomano Murad II quando la vittoria eroica di Skanderbeg, la morte del sovrano e la salita al potere del principe dalla cattiva fama avevano generato nel mondo cristiano una ventata d'euforia. L'imperatore di Bisanzio continuava a cercare disperatamente aiuto dagli Occidentali e ricevette solo qualche promessa da Alfonso V d'Aragona, re di Napoli, che era interessato al Mediterraneo orientale, ma troppo occupato dalle questioni interne del suo regno e non possedeva flotta, nonostante a Napoli fossero stati allestiti degli arsenali per creare alcune navi da inviare al \"basileus\" (1451).\nIl nuovo sultano per\u00f2 si stava rivelando tutt'altro che debole e dopo essersi riappacificato con J\u00e1nos Hunyadi, inizi\u00f2 a fortificare gli stretti (1452), a svantaggio delle navi europee (veneziane e genovesi) che li solcavano. Le potenze marinare italiane non reagirono unitariamente perch\u00e9 ancora in conflitto tra loro e perch\u00e9 preoccupate di non inimicarsi gli ottomani che era ormai chiaro sarebbero stati un'importante controparte nel destino del Mediterraneo orientale. Con gli stretti in mano i Turchi potevano ormai controllare il traffico verso Costantinopoli ed era ormai chiaro come si fosse vicini all'accerchiamento della capitale. Alla fine dell'estate del 1452 ripresero le ostilit\u00e0, per poi ripiegare in un attacco diversivo alla Morea. Nel frattempo il sultano stava fondendo, aiutato da maestranze cristiane rinnegate, dei grandi cannoni per sferrare l'assalto finale alle mura di Costantinopoli.\nTramite i Genovesi risiedenti a Galata (il quartiere est di Costantinopoli) arriv\u00f2 in Europa una nuova supplica di aiuto, che venne inviata a vari sovrani e al papa, il quale pretese di nuovo la ricomposizione dello scisma. Sebbene si trattasse di un ricatto, i Bizantini non avevano ormai pi\u00f9 scelta e il 12 dicembre 1452 in Santa Sofia venne celebrata la riunione delle due Chiese, alla presenza del patriarca latino di Costantinopoli, Isidoro di Kiev, appositamente giunto da Roma. Ci\u00f2 indusse alla ribellione dei monaci e della popolazione nella capitale, creando un disordine che aggrav\u00f2 ulteriormente la situazione.\nQuando la citt\u00e0 venne assediata dagli ottomani, solo tremila latini (veneziani e genovesi) costituivano il nerbo della difesa, e non era nemmeno certo se avessero combattuto d'accordo; inoltre il sultano disponeva dell'aiuto del partito greco antiunionista di Giorgio Scholarios, che preferiva il dominio turco piuttosto che romano-latino, con i suoi uomini disposti allo spionaggio, al sabotaggio e al tradimento. In questo clima alla fine del maggio 1453 il sultano entr\u00f2 da conquistatore nella capitale, mentre l'ultimo \"basileus\" periva nella difesa. La caduta era stata sicuramente aiutata dal debolissimo aiuto occidentale e dall'indisposizione dell'opinione pubblica che preferiva \"il turbante alla tiara\".\nLe ulteriori conquiste.\nSebbene la caduta dell'Impero bizantino fosse stata una \"morte annunciata\", a giudicare dalle reazione indignate che si ebbero in Occidente, sembr\u00f2 che nessuno credesse che Costantinopoli sarebbe potuta cadere sul serio. Si ebbe un \"fiume\" di appelli e di progetti di crociata, dagli stati balcanici e orientali, i pi\u00f9 esposti alla minaccia turca, dal papa, dall'imperatore germanico, da re di Napoli. In particolare sembr\u00f2 ormai che tutta Europa fosse assediata e l'idea di una crociata contro gli \"infedeli\" si colleg\u00f2 strettamente, anche per i secoli a venire, a quella della difesa del continente.\nNonostante gli appelli e nonostante i grandi personaggi impegnati nella mobilitazione (come Enea Silvio Piccolomini, futuro papa Pio II, Federico III d'Asburgo, ecc.), ancora una volta non si riusc\u00ec a mobilitarsi, perch\u00e9 gli Stati cristiani diffidavano l'uno dall'altro e non avevano alcuna intenzione di cimentarsi in un'impresa che avrebbe potuto favorire alcuni di loro a spese degli altri.\nNel 1455 le milizie turche ripresero al conquista dei Balcani, occupando Novo Brdo e dirigendosi su Belgrado, ma fu fermato da un esercito, nel quale parteciparono i poveri, i contadini e i mendicanti raccolti dal predicatore Giovanni da Capestrano. Nel 1458 il sultano occup\u00f2 Atene e sembrava che solo il primogenito di J\u00e1nos Hunyadi, Mattia Corvino, fosse ancora disposto a combatterlo.\nIl concilio di Mantova, voluto dal papa per organizzare una nuova crociata, venne quasi disertato (1459). Il sultano pot\u00e9 conquistare indisturbato l'impero di Trebisonda, ultima enclave dei Comneni, e tutta la fascia meridionale della costa del Mar Nero. Nel 1463 veniva completata la conquista della Bosnia. Nel 1464 il pontefice in persona si ripromise di dare l'esempio ai sovrani europei, invitandoli a imbarcarsi in una crociata dove egli stesso, malato e debole, avrebbe personalmente preso parte. Arrivato ad Ancona il 18 giugno 1464, fu fermato da una violenta epidemia che decim\u00f2 la popolazione e i gi\u00e0 pochi volontari. Il doge di Venezia, che aveva promesso la sua partecipazione, salp\u00f2 e arrivo, lentamente, ad Ancona appena in tempo per rincuorare, con la vista delle navi, gli ultimi giorni del papa ormai morente.\nPaolo II non sembr\u00f2 interessato a continuare l'opera del suo predecessore. Scanderbeg, venuto appositamente a Roma, fu rimandato indietro con solo un po' di denaro. Nel 1468 mor\u00ec, seguito nel 1476 da un altro dei protagonisti della resistenza ai turchi, il \"vojvoda\" Vlad III di Valacchia, detto \"Tepes\", l'\"Impalatore\", colui che avrebbe dato origine poi alla leggenda del conte Dracula.\nNel 1469 i turchi facevano gi\u00e0 incursioni fino in Stiria, in Carinzia e in Carniola; nel 1470 occuparono il Negroponte, suscitando una nuova ondata di sgomento in Occidente, pari e per certi versi superiore a quella della caduta di Costantinopoli. Papa Sisto IV, con l'aiuto di Venezia e Napoli, mise su una flotta che espugn\u00f2 la citt\u00e0 di Antalya (1472) e nel 1474 Venezia prendeva Cipro alla debole dinastia dei Lusignano. Le scorribande turche per\u00f2 non cessarono, anzi nel 1472, 1477 e 1479 essi arrivarono in Friuli, mentre nel 1475 presero ai genovesi Caffa. Nel 1479 ci fu una pace tra il sultano e i veneziani, e un anno dopo i turchi attaccavano Rodi e saccheggiavano duramente Otranto, un atto che si sospett\u00f2 incoraggiato dai veneziani che erano in guerra in quegli anni col re di Napoli.\nNel 1481 mor\u00ec il sultano Maometto II e si aprirono le lotte per la successione tra i suoi eredi: approfittando della situazione venne liberata Otranto. Nonostante ci\u00f2 sul finire del secolo i turchi erano la potenza dominate dei Balcani e di tutto il Mediterraneo orientale e paradossalmente ci\u00f2 avvenne quando in Spagna i mori venivano definitivamente scacciati dalla penisola iberica (1492).\nVerso il mondo moderno.\nIl rinnovamento della cultura e l'Umanesimo.\nIl XV secolo \u00e8 stato scelto come secolo-cerniera tra mondo medievale e mondo moderno, e secondo molti storici, col Rinascimento e con l'ampliarsi degli orizzonti per le scoperte geografiche, l'Europa ha cambiato pagina. In quello stesso periodo nacque la definizione di \"Medioevo\", inteso in senso dispregiativo come un periodo di arretratezza e di avvilimento.\nLa cultura \"umanistica\" fior\u00ec in Italia tra fine del Tre e il Quattrocento (a seconda del settore) e fu caratterizzata dalla volont\u00e0 di distacco dalle tradizioni medievali e da un recupero, tramite un collegamento privilegiato, della civilt\u00e0 classica greco-romana, che divenne un modello di ispirazione (ma non pedissequo). Il modello era stilistico per le arti ed etico per la vita di tutti i giorni, ispirata alla cultura filosofica e letteraria maturata nella Roma dell'\"et\u00e0 aurea\", tra I secolo a.C. e I secolo d.C. Si cerc\u00f2 di restaurare una lingua letteraria pi\u00f9 bella e corretta e ci si ispir\u00f2 all'ideale di moderazione, serenit\u00e0 e libert\u00e0 che ben si confaceva alle \"\u00e9lite\" culturali delle aristocrazie cittadine italiane tre-quattrocentesche, le quali erano incerte tra forme di governo repubblicano o signorile proprio come in quell'epoca della storia romana.\nGli umanisti furono i primi a percepire una \"rottura\" tra mondo antico e mondo moderno: fino ad allora era stato naturale per entit\u00e0 politiche come l'Impero o il papato dichiararsi eredi dell'Impero romano, soprattutto nell'ideale di Costantino I o Teodosio I. Questa sensazione di distacco si fece strada mentre Roma era abbandonata dai papi, l'impero romano-germanico perdeva il suo carattere universale per diventare pi\u00f9 propriamente un impero \"tedesco\" e l'impero bizantino era ormai un piccolo regno minacciato dai turchi.\nDa questa nuova consapevolezza nacque il desiderio di restaurazione degli ideali di bellezza, libert\u00e0 e razionalit\u00e0 classica.\nLetteratura e filosofia.\nI primi ad accorgersi dei nuovi tempi e a iniziare un recupero del retaggio classico furono i letterati, gi\u00e0 a partire dal XIV secolo: Francesco Petrarca, Giovanni Boccaccio, Albertino Mussato, Cola di Rienzo furono gli esponenti pi\u00f9 importanti, nelle cui opere cercarono di far rivivere i modelli antichi filtrati. Nel corso del Trecento anche la letteratura cavalleresca inizi\u00f2 a inglobare soggetti del mondo antico, quali la guerra di Troia, le gesta di Pompeo o di Cicerone.\nLa scrittura si adegu\u00f2 presto ai nuovi ideali, con la riscoperta della \"littera antiqua\" (scrittura del IX secolo che allora si pensasse fosse degli antichi), che sostitu\u00ec gli oscuri caratteri gotici. Le antiche biblioteche venivano spulciate a tappeto nella ricerca di antichi codici, che venivano poi trascritti, tradotti e commentati. Firenze fu protagonista di quest'ondata di riscoperta con personaggi come Luigi Marsili, Coluccio Salutati, Poggio Bracciolini. Lo \"Studio Fiorentino\" accolse greci fuggiaschi da Costantinopoli e istitu\u00ec una cattedra di lingua greca.\nQuesto movimento viene fatto in genere coincidere con l'Umanesimo \"civile\", cio\u00e8 la convinzione che la cultura antica potesse servire anche a creare uomini consapevoli e cittadini pi\u00f9 responsabili. Nella scelta di quale peso dare a ciascun autore antico, nacque il metodo critico della filologia. Con questi strumenti l'umanista Lorenzo Valla riusc\u00ec a dimostrare come il documento della Donazione di Costantino fosse un falso risalente almeno all'VIII secolo anzich\u00e9 al IV, dimostrando le sue tesi sulla base dell'osservazione linguistica e lessicale.\nAccanto all'aristotelismo, tanto caro ai sistemi di pensiero della scolastica, si diffuse il pensiero neoplatonico, secondo il quale l'uomo era al centro del mondo e doveva osare per cogliere i frutti della sua intelligenza. Il neoplatonismo si basava su quei testi del II-III secolo d.C. elaborati ad Alessandria d'Egitto, giunti a Firenze nella prima met\u00e0 del Quattrocento con gli studiosi greci, e che andavano sotto il nome di ermetici, dal nome del loro autore leggendario, Ermete Trismegisto. Tra i traduttori di tali testi vi furono Marsilio Ficino.\nSecondo i testi ermetici l'universo era un Grande Ordine, che aveva fitte e precise corrispondenze con il Piccolo Ordine, cio\u00e8 l'essere umano, col suo corpo e la sua psiche. Attraverso il dominio delle forze dell'universo l'uomo poteva dominare il suo destino: per questo nel Quattrocento nessun principe poteva non avere al suo servizio uno o pi\u00f9 astrologi, che lo consigliavano, osservando le stelle, a trovare i momenti propizi per guerre, matrimoni, negoziati politici. La pi\u00f9 completa esposizione di questa esaltazione dell'uomo che controlla l'universo si trova nel \"Discorso sulla dignit\u00e0 dell'uomo\" di Giovanni Pico della Mirandola, dove l'uomo \u00e8 chiamato \"divino camaleonte\", in grado di adattarsi a tutto e in grado di dominare con l'intelligenza e la volont\u00e0.\nArte e scienza.\nCon le speculazioni degli umanisti, si inizi\u00f2 ad avere una nuova sensibilit\u00e0 anche sul piano filosofico-scientifico, che, sviluppando istanze gi\u00e0 in atto dal XIII secolo, metteva in discussione le antiche certezze aristotelico-tomistiche basate sull\"'auctoritas\", per iniziare a guardare la natura con un occhio pi\u00f9 spregiudicato. Ruggero Bacone e i calculatores di Oxford furono tra i primi esempi di questa nuova tendenza.\nL'indagine artistica era strettamente connessa con quella scientifica, come dimostrano gli studi sulla prospettiva e sul calcolo di Paolo Uccello, Leon Battista Alberti e Filippo Brunelleschi. Emblematica \u00e8 la figura di Leonardo da Vinci, teso a porre continue domande alla natura per strapparne i segreti.\nSpesso la riscoperta della natura da parte dei pittori del Quattrocento non era una pedissequa, per quante perfetta, riproduzione della natura (come nell'arte tardogotica), anzi gli elementi erano continuamente trasfigurati in simboli di un intenso messaggio filosofico.\nGrande importanza ebbero anche le disquisizioni sulle citt\u00e0 ideali, elaborate secondo i concetti di antropocentrismo e cosmologia, quasi sempre rimaste solo al livello progettuale, ma che alimentarono la grande corrente del pensiero utopistico europeo.\nSociet\u00e0.\nLe premesse razionali dell'umanesimo furono comunque sottomesse a compromessi, innanzitutto con la Chiesa. Gli umanisti stessi furono spesso sacerdoti, i quali mettevano le loro conoscenze al servizio della fede. In nessun caso essi intaccarono, almeno in maniera esplicita, alcun dogma religioso. L'amore per l'antichit\u00e0 non arrivava mai a essere legato a una restaurazione del paganesimo (tranne in qualche gruppo eversivo come l'Accademia Romana di Pomponio Leto), anzi l'utilizzo di riferimenti alla mitologia antica era sempre veicolato a simboleggiare un messaggio perfettamente compatibile con la religione cristiana.\nNon erano assenti voci pi\u00f9 rigorose, contrarie a questa ondata di mitologia pagana, ma esse furono tenute in secondo piano almeno fino alla Riforma luterana. Gli stessi papi furono spesso simpatizzanti e studiosi della cultura umanistica. Inoltre si deve tener presente come il lavoro degli umanisti non fosse n\u00e9 gratuito n\u00e9 disinteressato, essendo sempre offerto al mecenate sotto il quale questi studiosi trovavano protezione. Il pensiero umanistico fu pertanto spesso connesso con realizzazioni pratiche, \"artigianali\", piuttosto che essere una speculazione pura a tavolino.\nI migliori esempi di come questa cultura umanistica fosse essenzialmente pratica e voltata a compiacere i protettori sono le invenzioni e le scoperte che rivoluzionarono, nel XV secolo, il mondo: la polvere da sparo (usata in Cina per scopi non militari e perfezionata dagli scienziati umanisti), la stampa a caratteri mobili e le scoperte geografiche (possibili grazie al rinnovamento della cosmografia).\nNavigazione.\nNel Medioevo aveva avuto grandissima diffusione nel Mediterraneo la navigazione in galea, una nave sviluppata da modelli bizantini (la chelandria o il dromone) a loro volta evoluti dalla trireme romana. Nella galea si trovavano numerosi rematori che muovevano grossi remi (uno o due per remo), che fino al Quattrocento erano marinai liberi (solo in seguito si inizi\u00f2 a usate schiavi e prigionieri, da cui il termine galeotto). La galea aveva due ponti e arrivava a misurare circa 40x4x4 metri, con remi lunghi 7-8 metri. Dal Trecento si diffuse la rematura \"allo scaloccio\", con tre o anche cinque rematori per remo e da 24 a 29 bachi per fiancata. \u00c8 chiaro che il difetto di queste imbarcazioni fosse lo spazio ristretto dovuto all'ampio equipaggio, che poteva anche superare i duecento membri (tra rematori, balestrieri, c\u00f2mito e sottoc\u00f2mito, nocchieri, prodieri, consiglieri, alighieri, spallieri e, dopo la comparsa dei cannoni, di bombardieri), rendendole barche pi\u00f9 adatte alla guerra che al trasporto.\nPer aumentare la stiva si dovettero ridurre i rematori e introdurre una velatura pi\u00f9 articolata, ottenendo tipologie spurie come le \"galee grosse\" o \"galeazze\". Spesso queste navi viaggiavano scortate da galee da guerra o viaggiavano in convogli per evitare i rischi dei corsari. Con il crescere del volume dei commerci, fra Due e Trecento si svilupparono nell'area baltica e fiamminga nuovi tipi di imbarcazioni con grande stiva e ampia velatura (anche se ancora non perfettamente maneggevole), chiamate cocca o caracca, che viaggiavano soprattutto nell'Atlantico. \nUn'altra importante innovazione per la navigazione fu l'entrata in uso della bussola e del sestante, che permettevano di determinare la posizione in mare, quindi consentendo la navigazione d'alto mare invece che costiera. Anche la cartografia si era sviluppata, con carte nautiche dette \"portolani\" molto precise, che riportavano anche descrizioni di coste e fondali.\nCartografia e cosmografia.\nTra i rinnovatori del pensiero geografico e cosmografico medievale vi furono Pierre d'Ailly e Paolo dal Pozzo Toscanelli. La terra si pensava come un globo nel quale i tre continenti conosciuti (Asia, Africa ed Europa) si disponevano attorno al Mediterraneo come un disco di terra. Tra i problemi che ci si poneva maggiormente vi era quello se fosse possibile raggiungere l'Asia (in particolare il \"Gran Cane\", il sovrano dei mongoli con i quali gli europei erano venuti a contatto nel XIII secolo prima che la fine della \"pax mongolica\" e l'avanzata dei turchi rendessero impossibili le vie di terra) navigando verso Occidente e se s\u00ec in quanto tempo. A lungo era prevalsa l'idea che il limite dell'Oceano fosse invalicabile, almeno finch\u00e9 non erano ricomparse in Occidente le opere di Aristotele tra XII e XIII secolo. Inoltre la \"Cosmographia\" di Tolomeo era stata tradotta nel 1410 in latino da Jacopo d'Angelo da Scarperia.\nMa il Toscanelli non si era adattato alle tesi tolemaiche, arrivando a elaborare un calcolo secondo il quale la penisola iberica distava dalla Cina circa un quinto della distanza reale, avvicinandosi ai calcoli di Marino di Tiro. Egli espose le sue elaborazioni in una lettera al canonico di Lisbona Fernan Martins (1474), che lo aveva conosciuto al concilio di Firenze La loro corrispondenza fu nota a grandi navigatori, tra i quali certamente Cristoforo Colombo, e inoltre dimostrava come alla fine del Quattrocento fosse notevole l'interesse per raggiungere l'Asia via mare. Ci\u00f2 avrebbe permesso di importare le preziose spezie senza farle transitare dai paesi musulmani, e avrebbe consentito di mettersi in contatto con i mongoli di Cina (gli Europei non sapevano che dinastia Yuan non esisteva pi\u00f9 da pi\u00f9 di un secolo) per coalizzarsi insieme contro la minaccia turca e l'Islam in generale. In un certo senso si fondevano in questa possibilit\u00e0 le ragioni del commercio, della geografia e della crociata.\nLe esplorazioni geografiche.\nLe prime esplorazioni nell'Atlantico seguirono la costa africana, nel tentativo magari di circumnavigarla. Nel 1291 erano salpati da Genova Ugolino e Vadino Vivaldi, che dopo aver attraversato le colonne d'Ercole non fecero pi\u00f9 ritorno. Ai primi del XIV secolo il genovese Lanzerotto Malocello giunse alle Isole Canarie, gi\u00e0 note ai navigatori antichi e arabi, avvistate e riperdute a pi\u00f9 riprese da marinai genovesi e di Maiorca; nel 1341 vi giungevano Angiolino de' Corbizzi e Nicoloso da Recco per conto di Alfonso IV del Portogallo. Tra il 1340 e il 1350 venne scoperta Madera e solo molti anni dopo, tra il 1427 e il 1432 si scoprirono le Azzorre.\nLe notizie sulla ricchezza in oro di Mali e Sudan (all'epoca per Sudan si intendeva tutta la fascia di foreste al di sotto del Sahara) alimentarono le spedizioni che cercavano di arrivare alla foce del Niger. Nel 1346 il navigatore di Maiorca Jayme Ferrer super\u00f2 il capo Bojador (\"Finis Africae\"), un traguardo isolato bissato solo nel 1433-34. Nel 1447 venne raggiunta la foce del Senegal, dove arrivavano alcune piste carovaniere con oro, avorio e schiavi e da dove si sarebbe potuta raggiungere la mitica Timbuct\u00f9. Tra il 1457 e il 1470 si scopr\u00ec Capo Verde e nel 1487, finalmente, il portoghese Bartolomeu Dias varcava il Capo di Buona Speranza aprendo la via delle Indie, raggiunte effettivamente da Vasco da Gama dopo il 1497.\nQueste conquiste vennero promosse dal re portoghese Enrico il Navigatore, che aveva riunito nel sud del Portogallo, l'Algarve, un vero e proprio centro studi con cartografi, geografi e astronomi. Il re cercava forse il mitico Prete Gianni, un monarca cristiano che avrebbe potuto salvare l'Europa dal pericolo turco, che, secondo le ultime notizie, poteva trovarsi in Etiopia (ambasciatori abissini si erano presentati anche al concilio di Firenze del 1439). Il sogno di Enrico era venire in contatto col re Etiope, che possedeva le sorgenti del Nilo, per minacciare l'Egitto e costringerlo a rendere Gerusalemme alla cristianit\u00e0.\nCristoforo Colombo.\nL'impresa pi\u00f9 importante e rivoluzionaria tuttavia non riguard\u00f2 l'Africa, ma la scoperta del continente americano. Colombo conosceva sicuramente la corrispondenza tra il Toscanelli e il Martens. Colombo era figlio di mercanti di origine non certamente precisata, e fin da giovane navig\u00f2 molto. Tra il 1478 e il 1479 si stabil\u00ec in Portogallo, dove spos\u00f2 la figlia del governatore di Porto Santo a Madera, il piacentino Bartolomeo Perestrello.\nColombo mise insieme una serie di notizie eterogenee, da Plinio ai geografi arabi, da Pierre d'Ailly a Enea Silvio Piccolomini, elaborando un sistema cosmografico coerente (sebbene errato) secondo il quale era possibile arrivare in Asia navigando verso occidente, invece che compiere la lunga e difficoltosa circumnavigazione dell'Africa. Egli immaginava che la Terra fosse molto pi\u00f9 piccola, con le isole del \"Cipango\" (il Giappone) distanti appena 5.000 chilometri dalle coste portoghesi (invece dei 20.000 reali). Dopo essersi rivolto inutilmente a Giovanni II del Portogallo, che era interessato alla navigazione orientale, Colombo si trasfer\u00ec in Spagna (1485, dove prese a bussare con insistenza alla porta dei \"re cattolici\", all'epoca ancora impegnati nella conquista di Granada. Colombo predicava la necessit\u00e0 di raggiungere l'Asia e il \"Gran Cane\" (il Gran Khan mongolo, che effettivamente aveva regnato in Cina due secoli prima, la cui dinastia - ma questo Colombo non poteva saperlo - era stata gi\u00e0 rovesciata nell'Impero celeste) per allearsi con lui contro i turchi e riconquistare Costantinopoli e la Terra Santa. Egli sottolineava, suscitando le simpatie di Isabella di Castiglia, come il suo nome, Cristoforo, fosse un segno del destino, augurandogli una sorte simile a san Cristoforo che, secondo la leggenda, aveva trasportato Ges\u00f9 da una sponda all'altra di un fiume in piena.\nColombo non godeva invece di ammirazione presso il re Ferdinando II di Aragona, che lo vedeva come un arrampicatore sociale senza scrupoli, che chiedeva una quantit\u00e0 eccessiva di denaro e che pretendeva di essere nominato governatore di tutte le aree che avesse scoperto, nonch\u00e9 una quota molto alta delle ricchezze che vi avrebbe trovato. Una corte di dotti si riun\u00ec a Salamanca e bocci\u00f2 tutte le sue tesi una per una. Nessuno poteva sapere per\u00f2 che effettivamente esistesse un continente intermedio tra Europa e Asia e che casualmente si trovasse pi\u00f9 o meno alla distanza che Colombo pensava occorresse per trovare le Indie: ci\u00f2 mantenne a lungo l'equivoco che le terre scoperte fossero effettivamente l'Asia e non qualcosa di diverso.\nNonostante la bocciatura, Colombo fece leva su tutte le sue conoscenze e infine riusc\u00ec a convincere i re che il 17 aprile 1492 firmarono le capitolazioni di Santa Fe, dove gli venivano concessi i titoli di ammiraglio, di vicer\u00e9 e di governatore delle terre che avesse scoperto. Il 3 agosto le tre famose caravelle (in realt\u00e0 una era una cocca leggermente pi\u00f9 grande) salparono dal porto di Palos grazie ai capitali spagnoli e fiorentini. Il 12 ottobre Colombo avvist\u00f2 un'isola che lui credeva del Cipango, chiamata dagli indigeni Guanahani, che lui ribattezz\u00f2 San Salvador (forse era l'isola di Watling nelle Bahamas).\nIn altre spedizioni successive Colombo arriv\u00f2 a Cuba e su Hispaniola (Haiti), anch'egli pensava fosse il Catai, la Cina descritta da Marco Polo. Tra il 1492 e il 1504 Colombo comp\u00ec quattro viaggi verso il \"Nuovo Mondo\". La sua attivit\u00e0 come vicer\u00e9 non fu fortunata, perch\u00e9 non seppe mantenere l'ordine tra i coloni spagnoli e venne accusato anche di ruberia. Tornato in Spagna e allontanato dalla corte dopo la morte della regina, mor\u00ec a Valladolid nel 1506.\nL'America.\nSembrava che tutti meno che lui avessero capito che le nuove terre non erano l'Asia e si scaten\u00f2 presto una gara tra le potenze europee ad accaparrarsi le nuove terre. Papa Alessandro VI stabil\u00ec con la bolla \"Inter Caetera\" (ritoccata poi dal trattato di Tordesillas del 1494) che la demarcazione del Nuovo Mondo tra Spagna e Portogallo, le due potenze maggiormente in corsa, fosse la linea verticale posta circa 370 miglia a ovest delle Isole Azzorre, con la parte orientale, che inaspettatamente comprese tutto il futuro Brasile, ai portoghesi, e la parte occidentale agli spagnoli. Iniziava cos\u00ec la colonizzazione dell'America Latina.\nL'America del Nord venne invece toccata nel 1497 dal veneziano Giovanni Caboto, al servizio dell'Inghilterra, che avvist\u00f2 per primo l'isola di Terranova. Il nome \"America\" venne trascritto per la prima volta dal cartografo tedesco Martin Waldseem\u00fcller nel 1507, che intitol\u00f2 cos\u00ec un trattato in onore del navigatore fiorentino Amerigo Vespucci, che esplor\u00f2 le coste sudamericane per conto del re del Portogallo rafforzando la certezza che non si trattasse dell'Asia. La prova che tra America e Asia vi fosse un nuovo oceano fu data solo nel 1513 quando Vasco N\u00fa\u00f1ez de Balboa attravers\u00f2 l'Istmo di Panama e vide il Pacifico, mentre nel 1519 Ferdinando Magellano attravers\u00f2 lo stretto che da lui prende il nome. Con questo straordinario allargamento di orizzonti si \u00e8 soliti collocare (anche se non univocamente) l'inizio dell'evo moderno per l'Europa."}
{"id": "732339", "revid": "287204", "url": "https://it.wikipedia.org/wiki?curid=732339", "title": "Audi 100", "text": "LAudi 100 \u00e8 un'autovettura di fascia medio-alta (le prime generazioni) e alta (le ultime) costruita in pi\u00f9 serie dalla casa automobilistica tedesca Audi tra il 1968 e il 1994.\nBreve storia.\nLa gamma dell'Audi \"100\" si articol\u00f2 in quattro diverse generazioni, designate per comodit\u00e0 con la lettera C seguita da un numero compreso tra 1 e 4, ed al succedersi di ogni generazione tale modello a livello di configurazione si avvicin\u00f2 maggiormente al segmento di mercato occupato dalle berline di lusso, abbandonando progressivamente quello occupato dalle berline medie.\nAudi 100 C1.\nIntrodotta nel 1968, la prima generazione dell'Audi \"100\" \u00e8 nota anche con la sigla \"C1\" oppure anche con la sigla di progetto interna \"Typ F104\", a sottolineare una sorta di continuit\u00e0 produttiva con la prima Audi del dopoguerra, la F103, pur non essendo quest'ultima appartenente alla stessa fascia di mercato della \"100\". La prima generazione dell'Audi \"100\" fu il modello che diede il via al quel lungo cammino che avrebbe portato la rediviva Casa dei quattro anelli verso il settore premium del mercato. Fu disponibile in tre varianti di carrozzeria: berlina a 2 e a 4 porte e coup\u00e9.\nAudi 100 C2.\nNel 1976 venne introdotta la seconda generazione dell'Audi \"100\" in sostituzione della prima: contraddistinta dalla sigla di progetto \"Typ 43\" (seguendo stavolta la numerazione interna della Volkswagen), la seconda generazione dell'Audi \"100\" viene per\u00f2 pi\u00f9 comunemente indicata con la sigla \"C2\". Rispetto alla precedente generazione propose linee pi\u00f9 moderne ed eleganti e venne proposta nuovamente in tre varianti di carrozzeria, ma stavolta al posto della coup\u00e9 si ebbe l'arrivo della \"100 Avant\", una sorta di fastback a 5 porte, modello precursore delle \"Sportback\" che sarebbero arrivate ben quarant'anni dopo. La \"100 C2\" vide le proprie dimensioni crescere rispetto alla \"100 C1\" (circa 7 cm in pi\u00f9 in lunghezza), segno della volont\u00e0 della Casa di Ingolstadt di tendere maggiormente verso un mercato premium che garantisse alti margini di profitto. Tale volont\u00e0 \u00e8 visibile anche nel fatto che dalla seconda generazione dell'Audi \"100\" venne derivata la cosiddetta Audi 200, una versione con carrozzeria ridisegnata in alcuni punti in modo da risultare ancora pi\u00f9 elegante e con motorizzazioni particolarmente potenti. A proposito di motorizzazioni, l'Audi \"100 C2\" vide l'esordio del primo motore diesel ad equipaggiare un'Audi e il primo motore a 5 cilindri, un frazionamento che riscuoter\u00e0 un successo enorme nel decennio seguente grazie agli eccezionali risultati nei rally con l'Audi Quattro.\nAudi 100 C3.\nLa terza generazione arriv\u00f2 nel 1982 con la sigla interna di \"Typ 44\" e quella pi\u00f9 comunemente usata, ossia \"C3\". Questo nuovo modello crebbe ancora di dimensioni (10 cm in pi\u00f9 in lunghezza), giungendo ad occupare un gradino decisamente pi\u00f9 in alto rispetto alle due generazioni precedenti. Ma soprattutto fu la prima Audi alla quale vennero applicati per la prima volta in misura massiccia gli studi sull'aerodinamica, dando luogo ad una vettura dal Cx di 0,30 (un valore notevole per quegli anni) contro lo 0,42 della seconda generazione. Inoltre, port\u00f2 per la prima volta in casa Audi un motore turbodiesel, ma anche la trazione integrale. Venne proposta in due sole varianti di carrozzeria: berlina a 4 porte e station wagon. Quest'ultima riprese il nome \"Avant\" dalla fastback realizzata sulla base della precedente Audi \"100\", ma stavolta il modello era una vera e propria giardinetta, anche se con portellone visibilmente inclinato. In ogni caso, da quel momento in poi, la denominazione \"Avant\" avrebbe identificato tutte le station wagon Audi.\nAudi 100 C4.\nLa quarta ed ultima generazione dell'Audi 100 venne lanciata nel 1991 e divise la propria carriera in due parti: durante la prima parte, prima del restyling, venne commercializzata effettivamente come Audi \"100\", mentre durante la seconda parte dopo il restyling, avvenuto nel 1994, cambi\u00f2 la propria denominazione in Audi A6. La quarta generazione dell'Audi \"100\" fu quindi anche la prima dell'Audi \"A6\". Anch'essa venne proposta come berlina a 4 porte e come station wagon e per quanto riguarda le motorizzazioni, accanto ai consueti motori a 4 e a 5 cilindri, debuttarono nuove motorizzazioni a 6 e persino ad 8 cilindri. Quest'ultima motorizzazione and\u00f2 ad equipaggiare il modello \"100 S4\", il primo di una serie di modelli a vocazione sportiva che trover\u00e0 il suo apice durante l'altrettanto fortunata saga dell'Audi 'A6'."}
