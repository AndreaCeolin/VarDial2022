{"id": "763700", "revid": "15756", "url": "https://it.wikipedia.org/wiki?curid=763700", "title": "Soho (Londra)", "text": "Soho \u00e8 un quartiere nel West End di Londra, Inghilterra, parte della Citt\u00e0 di Westminster.\nUbicato a circa 900\u00a0metri a nord-ovest-nord di Charing Cross, Soho \u00e8 noto per essere il quartiere a luci rosse di Londra. \u00c8 uno dei quartieri pi\u00f9 affollati sia di giorno che di notte, in particolare il venerd\u00ec notte. A Soho si trova una delle pi\u00f9 famose e caratteristiche piazze di Londra: Piccadilly Circus.\nGeografia fisica.\nIl quartiere di Soho \u00e8 un'area ampia approssimativamente un miglio quadrato ed \u00e8 delimitato da Oxford Street a nord, da Regent Street a ovest, Shaftesbury Avenue a sud e Charing Cross Road ad est. Comunque, essendo tutte queste strade, a eccezione di Oxford Street, state costruite nel XIX secolo, i confini attuali non sono sempre rimasti invariati. Infatti, Soho non \u00e8 mai stato un'unit\u00e0 amministrativa con confini formalmente definiti.\nL'area a ovest di Soho \u00e8 conosciuta come Mayfair, quella a nord Fitzrovia, quelle a est St. Giles e Covent Garden e quella a sud St. James's. Secondo la Soho Society, Chinatown, la zona tra Leicester Square a sud e Shaftesbury Avenue a nord, \u00e8 parte di Soho, anche se alcuni lo considerano una zona separata.\nStoria.\nOrigini del toponimo.\nIl nome \"Soho\" appare per la prima volta nel XVII secolo e, secondo gli esperti della storia di Londra, deriverebbe dall'antico grido usato dai Tudor durante la caccia: \"\"Soho! There goes the fox!\". James Scott, I duca di Monmouth, usava lo stesso termine, \"soho\"\", come chiamata a raccolta di tutti suoi uomini nella battaglia di Sedgemoor, il 6 luglio 1685; mezzo secolo dopo il nome fu usato per questa zona di Londra.\nIl nome \"Soho\" \u00e8 successivamente stato imitato da altri distretti residenziali o di intrattenimento e di ristorazione come SoHo a New York, Soho a Hong Kong, Soho a Malaga e Palermo Soho a Buenos Aires assumendo significati differenti.\nNel caso di New York, ad esempio, l'acronimo \"SoHo\" identifica una precisa zona residenziale di Manhattan e significa \"South of Houston Street\"; del tutto analogo l'acronimo utilizzato per l'omonimo quartiere di Hong Kong, che significa \"South of Hollywood Road\".\nLe origini.\nNella zona di Soho era principalmente occupata da terreni agricoli fino al 1536, anno in cui, Enrico VIII decise di acquisirli per trasformarli nel parco reale del Palazzo reale di Whitehall.\nNegli anni '60 del XVII secolo, la Corona concesse i campi di Soho a Henry Jermyn, I conte di St. Albans. Questi affitt\u00f2 19 dei 22 acri della tenuta (89000 m2) a Joseph Girle, che ottenne il permesso di costruire e prontamente lo cedette al muratore Richard Frith, nel 1677: \u00e8 con Frith che ebbe inizio lo sviluppo edilizio della zona. Nel 1698, Guglielmo III concesse la propriet\u00e0 fondiaria piena della maggior parte di questa zona per William Bentinck, I conte di Portland. Nel frattempo, la parte meridionale del territorio di quello che divenne parrocchia civile di St. Anne Within the Liberty of Westminster era stato diviso in lotti dalla Corona e venduto, tra il XVI e il XVII secolo; un lotto venne acquisito da Sidney Robert, II conte di Leicester.\nNonostante le migliori intenzioni dei proprietari terrieri, come i conti di Leicester e di Portland, che intendevano sviluppare in questo territorio unit\u00e0 abitative simili a quelli dei contigui quartieri di Bloomsbury, Marylebone e Mayfair, Soho non divenne mai una zona d'attrazione per i pi\u00f9 facoltosi. Si iniziarono, pertanto, a stabilire nella zona immigrati, in particolare gli ugonotti francesi che cominciarono a risiedere qui a partire dal 1688: per questa ragione, la zona inizi\u00f2 a essere nota come il \"quartiere francese di Londra\". La chiesa francese in Soho Square fu fondata da ugonotti nel XVII secolo. Al contempo, gli aristocratici cominciarono ad abbandonare la zona.\nEpidemia di colera nel 1854.\nNel 1854 si svilupp\u00f2 un'epidemia di colera che venne presumibilmente bloccata grazie all'intervento di John Snow, un medico che facendo una pionieristica analisi epidemiologica, identific\u00f2 in una pompa d'acqua le cause del diffondersi della malattia.\nEgli individu\u00f2, la causa del diffondersi dell'epidemia di colera nell'acqua della pompa pubblica situata all'incrocio tra \"Broad Street\" (ora \"Broadwick Street\") e \"Cambridge Street\" (ora \"Lexington Street\"), vicino al retro di quello che oggi \u00e8 il pub \"John Snow\".\nJohn Snow mapp\u00f2 gli indirizzi dei malati, e not\u00f2 che erano per lo pi\u00f9 persone il cui accesso all'acqua pi\u00f9 vicino era la pompa di Broad Street. Convinse, pertanto, le autorit\u00e0 a rimuovere la maniglia della pompa, evitando in tal modo che altre persone potessero usufruire dell'acqua. Fu successivamente scoperto che la molla sotto la pompa era stata contaminata da liquami o acque di scarto.\nQuesto \u00e8 un primo esempio di epidemiologia, sanit\u00e0 pubblica e l'applicazione della scienza, la teoria microbica delle malattie, in una crisi reale.\nLo scrittore Steven Berlin Johnson descrive come si presentavano i luoghi legati alla epidemia di colera della pompa di Broad Street nel 2006, pi\u00f9 di 150 anni dopo l'epidemia di colera:\n\"Quasi ogni struttura che si trovava in Broad Street, nella tarda estate del 1854, \u00e8 stata sostituita da qualcosa di nuovo - in parte grazie anche alla \"Luftwaffe\", e in parte alla distruzione creativa del boom dei mercati immobiliari urbani. (Anche i nomi delle strade sono stati alterati. Broad Street \u00e8 stato rinominato Broadwick nel 1936). La pompa, ovviamente, \u00e8 andata perduta da lungo tempo, anche se una replica con una piccola targa si trova a diversi isolati dal sito originale su Broad Street. Un isolato a est di dove la pompa sorgeva \u00e8 occupato da un elegante edificio in vetro progettato da Richard Rogers con tubazioni a vista verniciato di un arancione acceso; la sua lobby vetrata ospita un elegante ristorante di sushi perennemente affollato. La Chiesa di San Luca, demolita nel 1936, \u00e8 stata sostituita dall'immobile degli anni sessanta \"Kemp House\", i cui quattordici piani ad uso misto di case, uffici, appartamenti e negozi. L'ingresso al ricovero in Poland Street \u00e8 ormai un garage, anche se la struttura dell'ospizio \u00e8 ancora intatta, visibile da Dufours Place, persistente dietro la mitezza del dopoguerra di Broadwick Street come un grande fossile vittoriano. (...) Sulla stessa Broad Street, una sola azienda \u00e8 rimasta costante nel secolo e mezzo che ci separa da quei terribili giorni di settembre 1854. \u00c8 ancora possibile acquistare una pinta di birra al pub all'angolo di Cambridge Street, non pi\u00f9 distante di quindici passi dal sito della pompa che, una volta, ha quasi distrutto il quartiere. Solo il nome del pub \u00e8 cambiato. E ora si chiama The John Snow.\"\nUna replica della pompa, con una targa commemorativa e senza manico (per indicare l'azione di John Snow per fermare il focolaio) \u00e8 stata eretta vicino alla posizione della pompa originale.\nStoria contemporanea.\nEntro la met\u00e0 del XIX secolo, dopo che tutte le famiglie pi\u00f9 facoltose si erano allontanate per risiedere nelle limitrofe zone pi\u00f9 ricche, la zona inizi\u00f2 a essere popolata di prostitute, sale musicali e piccoli teatri erano trasferiti. Nel XX secolo, i cittadini stranieri cominciarono ad aprire trattorie dai prezzi abbordabili, e il quartiere prese ad attirare intellettuali, scrittori e artisti: dagli anni Trenta ai primi anni Sessanta, i pub di Soho erano noti per essere affollati ogni notte da scrittori, poeti e artisti ubriachi, molti dei quali non furono mai sobri abbastanza a lungo da avere successo. Fu anche in questo periodo che vi si stabilirono i proprietari dei pub del quartiere.\nSoho oggi.\nSoho \u00e8 diventata una piccola zona multiculturale del centro di Londra, sede per industria, commercio, cultura e divertimento, nonch\u00e9 una zona residenziale abitata da cittadini di vari livelli di reddito.\nSoho \u00e8 noto attualmente per essere il quartiere gay di Londra, specialmente nella zona intorno a \"Old Compton Street\", nel quale vi sono decine di aziende che utilizzano la cosiddetta \"sterlina rosa\", usata per favorire il commercio locale.\nIl 30 aprile 1999 il pub \"Admiral Duncan\" su \"Old Compton Street\", la cui clientela \u00e8 principalmente gay, \u00e8 stato attaccato da una bomba confezionata artigianalmente, con chiodi e polvere esplosiva da David Copeland, un attentatore vicino all'ideologia neo-nazista; l'attacco ha causato la morte di tre persone e il ferimento di 30. L'attacco a Soho ha seguito una serie di altri attacchi che Copeland aveva organizzato per attaccare la comunit\u00e0 afroamericana di Brixton, prima, e la comunit\u00e0 bengalese di Brick Lane, poi.\nVari gruppi religiosi e spirituali hanno sede a Soho. Tra i pi\u00f9 noti vi sono: la chiesa di Sant'Anna, in \"Dean Street\" (che era stata danneggiata da una bomba V1 durante un bombardamento della seconda guerra mondiale e riaperta nel 1990), la chiesa di San Patrizio, a \"Soho Square\" (fondata da immigrati irlandesi nel XIX secolo), la chiesa City Gates con centro in \"Greens Court\", il tempio Hare Krishna, nelle vicinanze di \"Soho Square\" e una piccola moschea in \"Berwick Street\".\nIl giorno di San Valentino del 2006, una campagna \u00e8 stata lanciata per riportare le imprese di nuovo nel cuore di Soho. La campagna, denominata \"I love Soho\", \u00e8 stata creata dal marketing manager Prannay Rughani (la catena \"Cheers Bar\", che hanno la licenza della Paramount Pictures, in Europa), e dispone di un sito web. La campagna \u00e8 stata lanciata presso l'ex Raymond Revuebar, in \"Walkers Court\", reso famoso per la sua licenza di strip, i neon e le partecipazioni di celebrit\u00e0 come Charlotte Church, Amy Winehouse e Paris Hilton. \"I love Soho\" \u00e8 sostenuta dall'ex sindaco di Londra Ken Livingstone, dalla Soho Society, il consiglio della Citt\u00e0 di Westminster e Visit London.\nCultura.\nMusica.\nLa scena musicale a Soho pu\u00f2 essere fatta risalire al 1948 e al \"Club Eleven\", famigerato tempio del jazz moderno nel Regno Unito. Questo si trovava al 41 di \"Great Windmill Street\".\nL\"'Harmony Inn\", nella \"Archer Street\", era, invece, un riprovevole caff\u00e8, ma era il luogo di incontro per i musicisti londinesi durante gli anni quaranta e cinquanta. Contrariamente agli altri luoghi d'incontro, questo caff\u00e8 era solito rimanere aperto fino molto tardi e, di conseguenza, attirava appassionati di jazz dal vicino \"Cy Laurie Jazz Club\".\nSoho \u00e8 stato menzionato nella versione inglese della famosa canzone di Brecht, \"Mack The Knife\":\n\"And the ghastly fire in Soho, seven children at a go \u2013 In the crowd stands Mack the Knife, but he's not asked and doesn't know.\"\nNei primi anni 50, il \"51 Club\" della band di Ken Colyer \u00e8 stato aperto in \"Great Newport Street\" e, negli stessi anni, il chitarrista e armonicista blues, Cyril Davies, insieme al chitarrista Bob Watson ha lanciato \"London Skiffle Centre\", il primo club skiffle di Londra, al primo piano del pub Roundhouse in \"Wardour Street\".\nNei primi anni 1950, Soho divenne il centro anche della cultura beatnik a Londra. Bar come \"Le Macabre\" in \"Wardour Street\", che aveva tavoli a forma di bara, favorivano l'ispirazione ai poeti parolieri, la danza jive e dibattiti politici.\nIl \"The 2i's Coffee Bar\" \u00e8 stato probabilmente il primo club rock in Europa: inaugurato nel 1956 al 59 di \"Old Compton Street\", ha reso in poco tempo Soho il centro della scena rock nascente a Londra. Altri noti club simili che proponevano rock e r'n'b erano il \"Flamingo Club\" (che ha aperto nel 1952 come \"Jazz at the Mapleton\"), \"La Discoth\u00e8que\", \"Whisky a Go Go\", \"The Scene\" di Ronan O'Rahilly e i club jazz come \"Ronnie Scott's\" (aperto nel 1959 al 39 di \"Gerrard Street\" e trasferitosi al 47 di \"Frith Street\" nel 1965) e il \"100 Club\".\nLa \"Wardour Street\" era anche la casa del leggendario \"Marquee Club\" (al 90 di \"Wardour Street\"), che ha aperto nel 1958 e dove i Rolling Stones si sono esibiti per la prima volta nel luglio del 1962. Eric Clapton e Brian Jones hanno vissuto per un periodo a Soho, condividendo un appartamento con il futuro pubblicista rock, Tony Brainsby.\nAl 17 di \"St Anne's Court\", si trovava anche il \"Trident Studios\", tra il 1968 e il 1981, dove alcuni dei pi\u00f9 famosi artisti del mondo hanno registrato alcuni dei propri pezzi; tra questi vi furono i Beatles, Elton John, i Queen e David Bowie.\n\"Denmark Street\" \u00e8 famosa per le sue connessioni con la musica popolare britannica, ed \u00e8 anche conosciuta come la \"Tin Pan Alley\" britannica a causa della grande concentrazione di negozi che vendono strumenti musicali. I Sex Pistols hanno vissuto al numero 6 di questa via, e ivi hanno registrato la loro prima demo. Anche Jimi Hendrix, i Rolling Stones e Donovan hanno registrato nello stesso posto e la famosa canzone \"Your Song\" di Elton John \u00e8 stata scritta su questa strada.\n\"Lola\" dei The Kinks \u00e8 una canzone che si riferisce alla famigerata industria del sesso di Soho, narra di un giovane uomo incontra un travestito in un club della \"vecchia Soho\". Altri brani ambientati in Soho sono \"Soho\" di Bert Jansch (incluso nell'album \"Bert and John\" del 1966) e \"Soho (Needless to Say)\" di Al Stewart (dal suo album 1973 \"Past, Present and Future\").\nSoho e l'industria del sesso.\nLa zona di Soho \u00e8 stata al centro dell'industria del sesso di Londra per oltre 200 anni: tra il 1778 e il 1801 la \"Manor House\", al civico 21 di Soho Square, era la posizione del \"The White House\", un bordello descritto da Henry Mayhew come \"un luogo famigerato di cattiva fama\".\nSe prima dell'introduzione del \"Street Offences Act\", legge contro i crimini di strada, del 1959, le prostitute affollavano le strade e i vicoli di Soho, a partire dai primi anni sessanta la zona era sede di quasi un centinaio di strip club e a quasi ogni porta, a Soho, erano affissi piccoli volantini che pubblicizzavano \"Grandi seni in vendita\" o \"Lezioni orali di francese\": questi sono stati conosciuti come \"walk ups\". Con la prostituzione tolta dalle strade, molti club, come \"The Blue Lagoon\", sono diventati come \"templi\" della prostituzione. La squadra buoncostume della Metropolitan Police, in quel periodo, contava un gran numeri di poliziotti corrotti coinvolti in un giro di mazzette e tangenti, che lasciavano agire indisturbata la criminalit\u00e0 organizzata nella zona, anzich\u00e9 far rispettare l'ordine.\nI cosiddetti \"\" incominciarono a comparire negli anni 60; questi strip club erano soliti vendere acqua colorata come champagne e promettevano sesso, cos\u00ec da spennare i turisti alla ricerca di \"passare del buon tempo\". Negli stessi anni, il primo cinema-teatro di sesso di Londra, il \"\"Compton Cinema Club\" viene aperto al 56 di \"Old Compton Street\". Il cinema era di propriet\u00e0 di Michael Klinger e Tony Tenser, i quali hanno prodotto molti dei primi film di Roman Pola\u0144ski come \"Cul-de-sac\" del 1966. Michael Klinger possedeva anche il club \"Heaven and Hell\" (che precedentemente era stato solo un beatnik club), che si trovava poco distante dalla caffetteria \"The 2I's\"\", all'angolo tra Old Compton Street e Dean Street.\nHarrison Marks, fotografo \"glamour\" ed editore di riviste pornografiche (come \"Kamera\"), aveva una galleria fotografica che si trovava al numero 4 di Gerrard Street.\nA met\u00e0 degli anni Settanta, i sexy shop erano cresciuti rispetto all'esiguo numero di quelli aperti da Carl Slack nei primi anni Sessanta, fino a un totale di cinquantanove sexy shop che poi hanno dominato il miglio quadrato. Alcuni avevano locali segreti sul retro che vendono fotografie e romanzi hard, tra cui le edizioni Olympia Press.\nDagli anni 80, epurazioni delle forze di polizia insieme a un inasprimento dei controlli riguardo alle licenze concesse da parte della citt\u00e0 di Westminster ha portato a un giro di vite su queste premesse illegali. Nel 2000, un sostanziale snellimento della censura in generale, e la concessione di licenze o la chiusura di negozi di sesso senza licenza avevano ridotto la zona a luci rosse ad appena una piccola area intorno a Brewer Street e Berwick Street. Diversi clip joint della zona sono stati segnalati dal quotidiano \"London Evening Standard\", nel febbraio 2003, clip joint che continuavano ancora a frodare i clienti, che pagavano per ottenere bevande assurdamente sovrapprezzate e molto mite \"intrattenimento erotico\".\nContinua a esistere, nella Tisbury Court, nelle vicinanze di un cinema per adulti, una clip joint.\nSoho continua a essere il centro dell'industria del sesso a Londra, e dispone di numerosi sexy shop autorizzati e cinema a luci rosse.\nLa prostituzione \u00e8 ancora diffusa in alcune parti di Soho, con diversi edifici utilizzati come bordelli, anche se, su molte strade che portano a Shaftesbury Avenue, a partire da met\u00e0 degli anni 2000, sono stati acquistati e chiusi o rinnovato per altri usi.\nWindmill Theatre.\nIl \"Windmill Theatre\" era noto per le sue os\u00e9 \"tableaux vivant\" nude, in cui i modelli dovevano rimanere immobili per evitare la censura. \u00c8 stato aperto nel giugno 1931 ed \u00e8 stato l'unico teatro a Londra, che non ha mai chiuso, fatta eccezione per i dodici giorni obbligatori tra 4 e 16 settembre 1939. Si trovava sul sito di un mulino a vento che risale al regno di Carlo II, fino alla fine del XVIII secolo. Il teatro fu ceduto al Gruppo Compton Cinema. Ha chiuso il 31 ottobre 1964 ed \u00e8 stato ricostruito come un cinema e un casin\u00f2.\nRaymond Revuebar.\nIl \"Raymond Revuebar\" era un piccolo teatro specializzato in striptease e balli nudi. Di propriet\u00e0 di Paul Raymond, il teatro viene inaugurato il 21 aprile 1958. La caratteristica pi\u00f9 sorprendente del Revuebar \u00e8 stato la grande insegna luminosa che recitava: \"Centro mondiale di intrattenimento erotico\".\nNei primi anni ottanta, il piano superiore \u00e8 stato conosciuto come \"Boulevard Theatre\" ed \u00e8 stato utilizzato da un piccolo gruppo di comici alternativi, chiamati \"The Comic Strip\", prima hanno trovato ampio riconoscimento con la serie \"The Comic Strip Presents su Channel 4\". Questo teatro \u00e8 stato utilizzato anche come luogo per presentare una serie di anteprime, tra cui \"Diario di un qualcuno\" (tratto da \"I diari di Joe Orton\") di John Lahr, una versione rock dell'opera \"Macbeth\" di Howard Goodall e \"The Lizard King\" (lo spettacolo di Jim Morrison) di Jay Jeff Jones.\nIl nome ed il controllo del teatro (ma, si badi, non la propriet\u00e0 stessa) \u00e8 stato acquistato da Gerald Simi nel 1997: a poco a poco le fortune del teatro hanno incominciato a scemare anche a causa dell'aumento dell'affitto richiesto dalla Raymond alla propriet\u00e0.\nIl Revuebar ha chiuso i battenti il 10 giugno 2004 ed \u00e8 diventato un bar gay e cabaret chiamato \"Too2Much\", disegnato da \"Anarchitect\". Nel novembre 2006, ha cambiato il suo nome in \"Soho Revue Bar\". Durante la festa di inaugurazione, Boy George, Antony Costa e Marcella Detroit hanno eseguito una performance. Il 29 gennaio 2009, il \"Soho Revue Bar\" \u00e8 stato chiuso a sua volta.\nTeatro e industria cinematografica.\nSoho \u00e8 vicino al cuore della zona dei teatri di Londra, noto come Theatreland, ed \u00e8 un centro dell'industria film e video indipendenti, cos\u00ec come del settore di post-produzione televisiva e cinematografica.\nA Soho vi ha sede il \"Soho Theatre\", costruito nel 2000 per presentare nuovi spettacoli e commedie. Il British Board of Film Classification, precedentemente noto per essere la commissione di censori dei film britannici, ha sede in \"Soho Square\".\nL'azienda Sohonet gestisce la rete di comunicazioni in fibra, che collega la \"Soho media and post-production community\" a vari studi cinematografici inglesi come il Pinewood Studios e il Shepperton Studios e ad altri centri di produzione pi\u00f9 importanti di tutto il mondo; questi includono Parigi, Barcellona, Amsterdam, Roma, New York, Los Angeles, Vancouver, Toronto, Sydney, Brisbane, Melbourne, Wellington e Auckland.\nCi sono anche piani del consiglio della Citt\u00e0 di Westminster per distribuire reti Wi-Fi a banda larga a Soho come parte di un programma per incoraggiare ulteriormente lo sviluppo del territorio come centro di media e delle tecnologie industriali.\nInfrastrutture e trasporti.\nIndagini di traffico notturne effettuate dal consiglio della Citt\u00e0 di Westminster tra le 22:00 e le 04:00 indicano che \"Old Compton Street\", \"Dean Street\" e \"Frith Street\" sperimentano i pi\u00f9 alti livelli di traffico all'interno della zona di Soho; in particolare, questa indagine ha rivelato che la \"Old Compton Street\", nel tratto tra gli incroci con \"Dean\" e \"Frith Street\", che ha visto un livello di traffico classificato come \"medio\" per quattro delle sei ore di indagine.\nIl consiglio di Westminster ha inoltre dichiarato che gli stretti marciapiedi possono diventare molto congestionati durante la notte, soprattutto nei fine settimana, con la gente che beve per strada, cena fuori dai take away, in coda a luoghi di intrattenimento o agli sportelli bancari automatici, e le persone di passaggio nella zona.\nIl rapporto esprime anche l'eventualit\u00e0 di litigi tra pedoni e tra pedoni e automobilisti a causa dei tavoli e delle sedie che i vari locali del quartiere hanno posizionato all'esterno, su marciapiedi ristretti.\nTrasporti pubblici.\nLe stazioni pi\u00f9 vicine al quartiere di Soho sono:\nLe linee autobus 1, 3, 6 (24h), 7, 8, 9, 10 (24h), 12 (24h), 13, 14 (24h), 15, 19, 22, 23 (24h), 24 (24h), 25 (24h), 29, 38, 55, 73, 88 (24h), 94 (24h), 98, 137, 139 (24h), 134 (24h), 139 (24h), 159 (24h), 176 (24h), 189 (24h), 242 (24h), 390 (24h), 453 (24h) e C2 (24h) servono il quartiere di giorno, mentre le linee N1, N3, N5, N7, N8, N13, N18, N19, N20, N29, N35, N38, N41, N55, N68, N73, N98, N109, N113, N136, N137, N171, N207, N253, N279 e le linee 24h servono Soho di notte.\nSalute e benessere.\nSecondo uno studio pubblicato dalla University of Liverpool, Soho e l'intera Londra centrale sono considerati l'area meno salutare di tutta la Gran Bretagna. Lo studio ha considerato fattori come l'inquinamento dell'aria, ma anche l'accesso a pub e fast food, la prossimit\u00e0 di ospedali e la presenza di parchi e aree verdi."}
{"id": "763701", "revid": "289247", "url": "https://it.wikipedia.org/wiki?curid=763701", "title": "Gimnastic", "text": ""}
{"id": "763705", "revid": "289247", "url": "https://it.wikipedia.org/wiki?curid=763705", "title": "Gimn\u00e0stic", "text": ""}
{"id": "763707", "revid": "289247", "url": "https://it.wikipedia.org/wiki?curid=763707", "title": "Gimnastic Tarragona", "text": ""}
{"id": "763708", "revid": "287204", "url": "https://it.wikipedia.org/wiki?curid=763708", "title": "Tesoro (romanzo)", "text": "Tesoro (\"Treasure\") \u00e8 un romanzo di Clive Cussler del 1988, che narra le avventure di Dirk Pitt.\nTrama.\nQuest'avventura inizia nel 391 d.C., quando l'imperatore Teodosio I ordina di distruggere la biblioteca di Alessandria. Ma qualcosa va storto e non tutto viene bruciato anzi qualcosa viene ritrovata ai tempi nostri. A questo punto della storia intervengono gli agenti della NUMA (National Underwater and Marine Agency), dando inizio ad una caccia al tesoro che coinvolge molti personaggi di ogni stirpe e ceto sociale. L'equilibrio dell'economia mondiale pu\u00f2 essere sconvolta da questo ritrovamento, che \u00e8 iniziato con il recupero di una vecchia moneta d'oro nei freddi ghiacci della Groenlandia."}
{"id": "763709", "revid": "289247", "url": "https://it.wikipedia.org/wiki?curid=763709", "title": "Gimnastic de Tarragona", "text": ""}
{"id": "763721", "revid": "36426", "url": "https://it.wikipedia.org/wiki?curid=763721", "title": "Pap\u00e9 Satan", "text": ""}
{"id": "763723", "revid": "104458", "url": "https://it.wikipedia.org/wiki?curid=763723", "title": "Gausi", "text": "I Gausi furono una dinastia che regn\u00f2 sui Longobardi a met\u00e0 del VI secolo, estinta dopo appena due re.\nOrigine del nome.\nIl nome della dinastia deriva dal popolo dei Goti, in quanto essa era nata dal matrimonio tra Audoino e Rodelinda, figlia di Ermanafrido, ultimo re dei Turingi, e di Amalaberga, a sua volta figlia di Amalafrida, consorte di Trasamondo re dei Vandali e sorella di Teodorico il Grande re dei Goti.\nStoria.\nDa alcuni identificati, senza particolari conferme storiche, con una casata di Goti, i Gausi furono una stirpe prominente del popolo dei Longobardi. A determinare la loro ascesa al trono fu un'usurpazione: quella perpetrata nel 547 da Audoino ai danni della casata legittima, quella dei Letingi. Il cambio della guardia non pass\u00f2 attraverso un regicidio (sembra che l'ultimo dei Letingi, Valtari, sia morto ancora giovane per cause naturali), ma da una sorta di passaggio di consegne verso colui che fin dall'ascesa al trono di Valtari, minorenne, aveva esercitato la reggenza.\nL'intronazione di Audoino lese i diritti di altri esponenti letingi, ancora in vita, ma non imped\u00ec al nuovo sovrano di imporre una nuova dinastia. Con la morte del figlio e successore di Audoino, Alboino, nel 572, la dinastia per\u00f2 si estinse, giacch\u00e9 Alboino non aveva eredi maschi (di una sua figlia femmina portata prigioniera prima a Ravenna e poi a Costantinopoli, Alpsuinda, si persero le tracce). Come suo successore fu eletto Clefi della stirpe dei Beleos.\nI due sovrani Gausi furono:"}
{"id": "763727", "revid": "36426", "url": "https://it.wikipedia.org/wiki?curid=763727", "title": "Balene", "text": ""}
{"id": "763736", "revid": "767487", "url": "https://it.wikipedia.org/wiki?curid=763736", "title": "The Thing That Ate Floyd", "text": "The Thing That Ate Floyd \u00e8 una \"compilation\" prodotta nel 1988 dalla Lookout! Records: stampata su vinile doppio, contiene 34 tracce di altrettante band, tutte provenienti dalla California ed appartenenti al circuito punk che nacque e ruot\u00f2 per anni attorno al 924 Gilman Street. Il fatto che il disco fosse stato stampato dalla Lookout! non \u00e8 affatto casuale: la Lookout!, infatti, \u00e8 la casa discografica che per anni ha prodotto gli album degli Operation Ivy, i primi dei Green Day ed in generale produce o produceva gli album di tutte le altre band che gravitavano attorno al \"Gilman\"; nonch\u00e9, Larry Livermore, fondatore dell'etichetta Lookout!, fu anche il fondatore della band the Lookouts, anch'essa di casa al \"Gilman\".Esistono varie edizioni della versione in vinile, alcune delle quali sono:\nLa \"compilation\", che fu in un secondo momento ristampata su cd, contiene un libretto ricco di informazioni riguardanti ogni band ospitata nell'album, ma anche scritti di Livermore stesso e pubblicit\u00e0 e contatti di altre etichette minori e distribuzioni discografiche."}
{"id": "763739", "revid": "6250498", "url": "https://it.wikipedia.org/wiki?curid=763739", "title": "Apex Group", "text": ""}
{"id": "763749", "revid": "125952198", "url": "https://it.wikipedia.org/wiki?curid=763749", "title": "Club Brugge Koninklijke Voetbalvereniging", "text": "Il Club Brugge (ned. \"Club Brugge Koninklijke Voetbalvereniging\", fr. \"Football Club Brugeois\", abbreviato in Bruges) \u00e8 una societ\u00e0 calcistica belga con sede a Bruges, nelle Fiandre. Milita nella Pro League, la massima serie del campionato belga.\nFondato nel 1891 come FC Brugeois, il club gioca allo stadio Jan Breydel, impianto da 29 062 posti che condivide con i rivali cittadini del Cercle Brugge, contro cui disputa il derby di Bruges.\n\u00c8 la seconda squadra in Belgio per numero di titoli nazionali vinti, dopo l'Anderlecht, grande rivale.\nNella sua lunga storia il Bruges ha conquistato 17 campionati, 11 Coppe del Belgio e 16 Supercoppe del Belgio. A livello internazionale l'apice fu toccato nel 1978, quando i \"Blauw en Zwart\" raggiunsero la finale della Coppa dei Campioni. Nel 1975-1976 la squadra aveva raggiunto la finale della Coppa UEFA. In entrambe le partite il Bruges fu per\u00f2 sconfitto dagli inglesi del .\nStoria.\nL'anno ufficiale di fondazione del Brugge, nato come \"FC Brugeois\", \u00e8 il 1891; il club prende parte alla prima edizione campionato belga nella stagione 1895-1896. Nel 1897 l'FC Brugeois si unisce al Brugsche FC, ma continua a usare il vecchio nome. Un'altra fusione avviene nel 1902, quando alla squadra si unisce anche il Vlaamsche FC.\nL'FC Brugeois ottiene un primo risultato di rilievo nel campionato 1909-1910: al termine del torneo la squadra arriva a pari punti con l'Union Saint-Gilloise, ed \u00e8 quindi necessario effettuare uno spareggio per decretare il vincitore del titolo; la partita viene per\u00f2 vinta dai rivali. Le due squadre si affrontano nuovamente nel 1914, nella finale delle coppa nazionale che i \"Blauw en Zwart\" raggiungono per la prima volta, ma sono ancora questi ultimi ad avere la peggio.\nIl club conquista il primo titolo belga al termine del campionato 1919-1920, e retrocede una prima volta al termine del campionato 1927-1928. Riconquista subito la massima divisione, e trascorre gli anni trenta quasi interamente in Division I. Retrocede nuovamente nella stagione 1938-1939; questa volta il club rimane lontano dalla massima divisione per lungo tempo.\nL'FC Brugeois torna a giocare nel massimo campionato nella stagione 1959-1960, ed ha in Fernand Goyvaerts uno degli elementi di spicco. Successivamente arrivano altri giocatori quali Raoul Lambert, Erwin Vandendaele e Fons Bastijns, e nella seconda met\u00e0 degli anni sessanta il club ottiene due secondi posto in campionato e la prima Coppa del Belgio, datata 1968. Al gruppo si aggiunge anche Henk Houwaart, e nel 1970 la squadra conquista anche la seconda coppa. I \"Blauw en Zwart\" ottengono un primo risultato di rilievo in campo europeo nella Coppa delle Coppe 1970-1971, dove approdano nei quarti di finale e vengono qui eliminati dai futuri campioni del Chelsea. Nel 1972 la squadra cambia nome in \"Club Brugge\"; vengono ingaggiati Georges Leekens e Ruud Geels, e la squadra, allenata da Leo Canjels, torna a vincere il titolo dopo pi\u00f9 di cinquant'anni; tuttavia nella prima esperienza in Coppa dei Campioni, a cui partecipa anche il nuovo acquisto Julien Cools, i belgi vengono eliminati negli ottavi dal .\nNel 1974 si aggiungono al gruppo Birger Jensen, Ren\u00e9 Vandereycken e non ultimo l'allenatore Ernst Happel, che gi\u00e0 aveva ottenuto grandi risultati con il Feyenoord, e la squadra ottiene un quarto posto in campionato. Nella stagione 1975-1976, invece, i \"Blauw en Zwart\" vincono il terzo titolo; in campo internazionale ottengono un risultato prestigioso approdando alla finale della Coppa UEFA. In questa manifestazione i belgi eliminano tra gli altri la Roma negli ottavi e il Milan nei quarti, mentre in finale incontrano il Liverpool: sono per\u00f2 gli inglesi a conquistare la coppa, vincendo 3-2 la partita di andata in casa, e pareggiando 1-1 il ritorno in Belgio. Nella stagione successiva il club partecipa alla Coppa dei Campioni 1976-1977, dove viene eliminato nei quarti dai futuri vicecampioni del Borussia M\u00f6nchengladbach; in patria la squadra conquista sia il titolo che la coppa, realizzando cos\u00ec un double.\nLa stagione 1977-1978 \u00e8 forse la migliore nella storia del club: il Brugge raggiunge la finale nella Coppa dei Campioni. I belgi eliminano tra gli altri la in semifinale, e si apprestano a giocare la finale di Londra. Qui incontrano nuovamente il Liverpool, a cui basta un gol di Kenny Dalglish per aggiudicarsi la coppa. In patria la squadra conquista il terzo titolo consecutivo. Questo \u00e8 l'ultimo titolo con Happel, che in questa stagione \u00e8 seduto contemporaneamente anche sulla panchina della nazionale olandese, squadra che qualche mese dopo sar\u00e0 vicecampione mondiale.\nIl Brugge torna al successo in campionato nella stagione 1979-1980, un anno dopo l'ingresso in squadra di Jan Ceulemans; l'anno successivo i \"Blauw en Zwart\" vincono la prima edizione della Supercoppa del Belgio, tuttavia nella prima parte degli anni ottanta, nonostante l'ingaggio di giocatori come Marc Degryse e Franky Van Der Elst, non arrivano altri trofei. Per la stagione 1985-1986 viene tesserato il futuro Pallone d'oro Jean-Pierre Papin, e il Bruges pu\u00f2 festeggiare la quarta coppa nazionale. L'anno successivo arriva il settimo titolo, e si registra nuovamente un buon risultato in campo europeo con il raggiungimento delle semifinali nella Coppa UEFA 1987-1988, dove il Brugge viene eliminato dall'Espanyol.\nLa stagione 1989-1990 vede il Brugge conquistare l'ottavo titolo: il capocannoniere del campionato \u00e8 Frank Farina, mentre in porta nei \"Blauw en Zwart\" c'\u00e8 Dany Verlinden. Nella stagione successiva il Bruges viene eliminato negli ottavi di Coppa dei Campioni dal Milan, tuttavia in patria alla fine arrivano sia la Supercoppa la che Coppa, che \u00e8 il biglietto d'ingresso per la Coppa delle Coppe 1991-1992: qui la compagine belga, con in squadra anche il nuovo acquisto Paul Okon, raggiunge nuovamente le semifinali in una competizione europea, ma fermato questa volta dal Werder Brema poi vincitore del trofeo; a fine stagione arriva il nono titolo.\nNegli anni seguenti alcuni degli acquisti pi\u00f9 importanti sono quelli di Gert Verheyen, Mario Stani\u0107 e Robert \u0160pehar. Il Brugge vince il decimo titolo nazionale e la settima Coppa del Belgio nella stagione 1995-1996, con Stani\u0107 capocannoniere. Nel 1997-1998 arriva l'undicesimo titolo, seguito da quattro secondi posti in campionato. Nel frattempo il club ingaggia Timmy Simons.\nI \"Blauw en Zwart\" tornano al successo in campionato nella stagione 2002-2003 e nel 2003-2004 accedono per la terza volta alla fase a gruppi della Champions League, dove incontrano nuovamente il , che vince il girone. In quella stagione la squadra si aggiudica sia l'undicesima Supercoppa che la nona Coppa del Belgio. Il tredicesimo titolo arriva invece nella stagione 2004-2005, con la squadra che accede nuovamente ai gironi della successiva Champions League, dove incontra la , che vince il gruppo. Nel campionato 2005-2006 il Brugge vince la tredicesima Supercoppa del Belgio e si classifica nuovamente al terzo posto, mentre nella Coppa UEFA 2005-2006 \u00e8 eliminato dalla Roma nei sedicesimi. Nel 2006-2007 si piazza sesto, ma vince la sua decima Coppa del Belgio e si qualifica nuovamente per la Coppa UEFA.\nNella stagione 2007-2008 la squadra subisce un grave lutto: l'8 maggio 2008 scompare tragicamente, in un incidente d'auto, il giovane attaccante Fran\u00e7ois Sterchele, con il club che ritira la maglia numero 23 appartenuta allo sfortunato calciatore. Il campionato si chiude al terzo posto, mentre in estate era stata persa la partita che assegnava la Supercoppa del Belgio contro l'Anderlecht.\nNella stagione 2008-2009 la squadra arriva terza in campionato, come l'anno dopo. Nel 2010-2011, con il capocannoniere del campionato, Ivan Peri\u0161i\u0107, giunge quarta, piazzamento confermato nel 2011-2012. Nella stagione 2012-2013 arriva terza e piazza in cima alla classifica dei cannonieri della Jupiler League il colombiano Carlos Bacca.\nA met\u00e0 della stagione 2013-2014 viene ingaggiato come allenatore Michel Preud'homme, che conduce i suoi al terzo posto finale. La stagione 2014-2015 porta in dote l'undicesima Coppa del Belgio e il raggiungimento dei quarti di finale di Europa League senza nessuna sconfitta, ma la squadra \u00e8 eliminata dal , che, dopo lo 0-0 ottenuto in trasferta in Belgio, al ritorno vince per 1-0 in casa in Ucraina.\nPersa la gara estiva di Supercoppa, nel 2015-2016 il Bruges vince il suo quattordicesimo titolo nazionale ed \u00e8 finalista della Coppa del Belgio, sfiorando dunque il \"double\". L'anno dopo, l'ultimo sotto la guida di Preud'homme, la compagine di Bruges si aggiudica la Supercoppa del Belgio ed \u00e8 seconda in campionato. Il quindicesimo titolo arriva nel 2017-2018, mentre nel 2018 arriva la quindicesima Supercoppa del Belgio. Grazie al successo in campionato, il club viene inserito nel gruppo A della UEFA Champions League 2018-2019 assieme a Borussia Dortmund, Atletico Madrid e Monaco, gruppo che viene concluso dai belgi al terzo posto, davanti al Monaco, con 6 punti totalizzati (una vittoria per 4-0 proprio in casa dei francesi e 3 pareggi), qualificandosi cos\u00ec automaticamente per la fase ad eliminazione diretta della UEFA Europa League 2018-2019. Tuttavia, nei sedicesimi di finale di Europa League, dopo il 2-1 ottenuto in casa nell'andata, il club viene sconfitto per 4-0 nel ritorno sul campo del . Il secondo posto in campionato nell\u2019annata seguente permette al club di prendere parte al terzo turno di qualificazione per la Champions League 2019-2020, eliminando dapprima la e poi il ; la squadra viene, cos\u00ec, aggiunta nel girone A con PSG, e . Il club belga conclude il girone al terzo posto con 3 punti, frutto di 3 pareggi (due contro i turchi ed uno prestigioso per 2-2 al Bernabeu nella quale il Brugge concluse il primo tempo in vantaggio di due reti grazie alla doppietta di Emmanuel Dennis), e di conseguenza entra nella fase ad eliminazione diretta di Europa League dove viene sorteggiato con il . Il pareggio dell'andata in Belgio terminata 1-1 non basta per contrastare i \"Reds\" che, al ritorno, si impongono per 5-0 ed eliminano il Club Brugge dalla competizione. Nel 2020-2021, chiude la stagione regolare con 16 punti in pi\u00f9 della seconda. Nei playoff finisce a pari punti con il Genk e solo per gli scontri diretti favorevoli riesci a vincere il titolo. In Champions League 2020-2021 arriva terza nel girone, a 8 punti e si qualifica per i sedicesimi di Europa League 2020-2021 ma viene estromessa dal torneo dalla Dinamo Kiev per 1-2. La squadra partecipa alla UEFA Champions League 2021-2022. Nonostante una buona partenza, con un pareggio 1-1 contro il PSG e una vittoria 2-1 contro il Lipsia, vengono eliminati ai gironi.\nColori e simboli.\nColori.\nI colori della maglia del Bruges sono il blu e il nero, che sono disposti in strisce verticali, mentre i pantaloncini e i calzettoni sono neri con bordo blu.\nSimboli ufficiali.\nStemma.\nIl simbolo del Bruges \u00e8 composto da un cerchio bianco sormontato da una corona, che contiene la scritta \"CLUB BRUGGE KV\". Dentro di esso, sempre in un cerchio, ci sono delle strisce diagonali nere e blu.\nStrutture.\nStadio.\nDal 1975 il club disputa le proprie gare interne nel Stadio Jan Breydel, che si trova a Bruges e che pu\u00f2 ospitare 29.042 spettatori. L'impianto ha ospitato anche quattro gare del , incluso un quarto di finale.\nNella sua storia il club ha giocato a lungo nello stadio Albert-Dyserynck, oggi non pi\u00f9 esistente: aperto nel 1912 era soprannominato \"de Klokke\".\nAllenatori e presidenti.\nTutti gli allenatori a partire dal 1930:\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1920-1921 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nPur non avendo mai vinto alcun trofeo internazionale il club \u00e8 arrivato per due volte in una manifestazione continentale quando in panchina c'era Ernst Happel: nel 1978 ha giocato a Wembley contro il in Coppa dei Campioni perdendo per 1-0, mentre due anni prima aveva affrontato sempre gli inglesi nella finale di Coppa UEFA, venendo sconfitto per 3-2 in trasferta e pareggiando 1-1 il ritorno in casa. Buono anche il raggiungimento delle semifinali sia nella Coppa delle Coppe 1991-1992 (sconfitta contro il poi campione) che nella Coppa UEFA 1987-1988 (sconfitta con l').\nAlla stagione 2020-2021 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Gert Verheyen a quota 86, che con 22 gol segnati \u00e8 anche il miglior marcatore.\nStatistiche di squadra.\nA livello internazionale la miglior vittoria \u00e8 per 8-0, ottenuta contro il nel primo turno della Coppa dei Campioni 1973-1974, mentre la peggior sconfitta \u00e8 il 6-1 subito contro il nel secondo turno della Coppa dei Campioni 1988-1989.\nOrganico.\nRosa 2021-2022.\n\"Aggiornata al 20 settembre 2021.\""}
{"id": "763756", "revid": "118379003", "url": "https://it.wikipedia.org/wiki?curid=763756", "title": "Pietro Antonio Corsignani", "text": "Biografia.\nFu vescovo di Venosa e noto storico della citt\u00e0 di Celano. Il suo amore per la Marsica lo port\u00f2 in alcuni casi anche ad inventare antiche iscrizioni e personaggi per poter giustificare i suoi ragionamenti.\nIl vescovo fece parte dell'Accademia dell'Arcadia mentre a Celano fond\u00f2 l'Accademia Velina.\nNel 1728 indisse il sinodo diocesano a Venosa, il primo dopo oltre un secolo. Ne pubblic\u00f2 gli atti con il titolo \"Synodus diocesana Ecclesiae Venisinae\" e vi aggiunse sempre nello stesso anno l'opera storica \"Historica monumenta eiusdem Ecclesiae\", che dedic\u00f2 a Papa Benedetto XIII. Fece restaurare il palazzo vescovile di Venosa e la residenza estiva di Forenza e consacr\u00f2 la chiesa dei Minori riformati.\nIl 23 luglio 1738 fu trasferito alla diocesi di Valva e Sulmona.\nGli studi sulla Marsica.\nTra le sue opere di erudizione e studio di materia abruzzese Marsicana, figurano il \"De viris illustribus Marsorum\" (1718) e i 2 libri della \"Reggia Marsicana, ovvero memorie topografico-storiche di varie colonie e citt\u00e0 antiche e moderne della provincia de' Marsi\". Questa opera, scritta in italiano a differenza delle altre, \u00e8 un supplemento a uno studio gi\u00e0 scritto da un suo predecessore sacerdote, Muzio Febonio, che nelle \"Historiae Marsorum\" (1678), raccolse le principali notizie storiche sulla Marsica, dalle origini al periodo italico e romano, medievale e contemporaneo, con uno sguardo sulla geografia e sul lago Fucino, e infine con una carrellata degli uomini famosi marsicani.\nIl Corsignani, data l'incompiutezza dell'opera di Febonio a causa della sua morte, decise di raccogliere altro materiale storico, concentrandosi molto sugli antichi Marsi e sui personaggi famosi dell'epoca romana, riportando anche varie epigrafi romane e medievali. Tuttavia la critica moderna ha osservato che il Corsignani nonostante lo zelo di raccogliere memorie patrie, spesso invent\u00f2 dei falsi circa le epigrafi e leggende di erudizione varie spacciate per meri fatti storici accaduti.\nGenealogia episcopale.\nLa genealogia episcopale \u00e8:"}
{"id": "763771", "revid": "77358", "url": "https://it.wikipedia.org/wiki?curid=763771", "title": "Metodo degli sforzi", "text": ""}
{"id": "763775", "revid": "106456", "url": "https://it.wikipedia.org/wiki?curid=763775", "title": "Via Lattea (comprensorio sciistico)", "text": "Via Lattea \u00e8 un comprensorio sciistico italo-francese composto da sette localit\u00e0 piemontesi, appartenenti all'Alta Val Susa (Oulx, Cesana, Claviere, San Sicario, Sauze d'Oulx e Sestriere) e alla val Chisone (Pragelato), e dalla localit\u00e0 francese di Monginevro\nDescrizione.\nIl comprensorio, il primo interamente collegato pi\u00f9 grande d'Italia, si sviluppa da un'altezza di 1.350\u00a0m s.l.m. di Cesana ai 2.823\u00a0m del Monte Motta e dispone di 70 impianti di risalita e 245 piste (per una lunghezza complessiva di circa 405\u00a0km), alcune delle quali hanno ospitato le gare di sci dei XX Giochi olimpici invernali di Torino 2006. \nIl comprensorio \u00e8 accessibile via treno dalla stazione ferroviaria di Oulx-Cesana-Claviere-Sestriere, situata sulla linea internazionale Roma-Parigi e via auto tramite la Autostrada A32, uscita Circonvallazione di Oulx.\n\u00c8 la seconda stazione sciistica pi\u00f9 grande d'Europa dopo il comprensorio sciistico Les Trois Vall\u00e9es - Val Thorens/Les Menuires/M\u00e9ribel/Courchevel (per una lunghezza di circa 600 km)"}
{"id": "763781", "revid": "767487", "url": "https://it.wikipedia.org/wiki?curid=763781", "title": "Junior Collins", "text": "Collins suon\u00f2 il corno con la banda di Glenn Miller nell'Aviazione Militare americana e prese parte a molte incisioni con grandi orchestre e sezioni di fiati negli anni quaranta e cinquanta collaborando con Claude Thornhill, Dizzy Gillespie, Charles Mingus, Charlie Parker. La sua collaborazione pi\u00f9 famosa \u00e8 quella che lo vide prendere parte ad alcune sessioni del progetto di \"Birth of the Cool\" con Miles Davis."}
{"id": "763787", "revid": "33689", "url": "https://it.wikipedia.org/wiki?curid=763787", "title": "Metodo degli spostamenti", "text": "Il metodo degli spostamenti \u00e8 uno dei due possibili metodi di risoluzione del problema elastico-statico, assieme al metodo degli sforzi.\nPartendo dalle equazioni di equilibrio, cinematiche e costitutive:\nche costituiscono un sistema differenziale del secondo ordine, a 9 incognite in 9 equazioni, si pu\u00f2 arrivare a scrivere tre equazioni scalari nelle sole incognite spostamento note come \"equazioni di Navier\". Si noti che formula_4 \u00e8 il tensore delle tensioni, formula_5 il vettore delle forze esterne e formula_6 il vettore degli spostamenti. Il sistema \u00e8 del secondo ordine per cui l'ordine di continuit\u00e0 della soluzione \u00e8 unitario. Gli spostamenti sono quindi soluzione continua come conseguenza della forma matematica del sistema e non occorre aggiungere alcuna condizione di compatibilit\u00e0 o congruenza.\nPer arrivare alle equazioni di Navier si parte dalla prima equazione sostituendo agli sforzi le loro espressioni in termini di deformazioni attraverso il legame costitutivo, e quindi sostituendo le deformazioni stesse con le derivate degli spostamenti attraverso il legame cinematico.\nLe equazioni di Navier in forma vettoriale si scrivono come:\ncio\u00e8 scalarmente:\nCon:"}
{"id": "763789", "revid": "66387", "url": "https://it.wikipedia.org/wiki?curid=763789", "title": "Conte di Cavour", "text": ""}
{"id": "763791", "revid": "12062", "url": "https://it.wikipedia.org/wiki?curid=763791", "title": "Focaccia alla genovese", "text": ""}
{"id": "763797", "revid": "767487", "url": "https://it.wikipedia.org/wiki?curid=763797", "title": "Sandy Siegelstein", "text": "Siegelstein fece parte dell'orchestra di Claude Thornhill. La sua collaborazione pi\u00f9 famosa \u00e8 quella che lo vide prendere parte ad alcune sessioni del progetto di \"Birth of the Cool\" con Miles Davis."}
{"id": "763799", "revid": "1305772", "url": "https://it.wikipedia.org/wiki?curid=763799", "title": "Cavour (disambigua)", "text": ""}
{"id": "763800", "revid": "339392", "url": "https://it.wikipedia.org/wiki?curid=763800", "title": "Cavour (portaerei)", "text": ""}
{"id": "763805", "revid": "167080", "url": "https://it.wikipedia.org/wiki?curid=763805", "title": "Ab Urbe Condita Libri", "text": ""}
{"id": "763808", "revid": "15756", "url": "https://it.wikipedia.org/wiki?curid=763808", "title": "Guidobaldo Del Monte", "text": "Biografia.\nSuo padre, Ranieri, originario da una famiglia benestante di Urbino, discendente dalla schiatta dei Bourbon del Monte Santa Maria, fu notato per il suo ruolo bellico e fu autore di due libri sull'architettura militare. Il duca di Urbino, Guidobaldo II della Rovere, gli attribu\u00ec, per meriti, il titolo di Marchese del Monte, dunque la famiglia divenne nobile solo un generazione prima di Guidobaldo. Alla morte del padre, ottenne il titolo di Marchese.\nGuidobaldo studi\u00f2 matematica all'Universit\u00e0 di Padova, nel 1564. Mentre era l\u00ec, strinse una grande amicizia con il poeta Torquato Tasso (1544-1595).\nGuidobaldo poi combatt\u00e9 nel conflitto in Ungheria, tra l'impero degli Asburgo e l'Impero Ottomano. Al termine della guerra, torn\u00f2 nella sua tenuta a Mombaroccio, vicino a Urbino, dove passava i giorni studiando matematica, meccanica, astronomia e ottica. Studi\u00f2 matematica con l'aiuto di Federico Commandino (1509-1575). Divenne amico di Bernardino Baldi (1533-1617), che fu anch'esso studente di Commandino. Nel 1588 venne nominato ispettore delle fortificazioni del Granducato di Toscana, pur continuando a risiedere nel Ducato di Urbino.\nIn quegli anni, Del Monte corrispondeva con numerosi matematici inclusi Giacomo Contarini (1536-1595), Francesco Barozzi (1537-1604) e Galileo Galilei (1564-1642), e con alcuni di loro si dice abbia avuto anche relazioni pi\u00f9 che professionali.\nL'invenzione per la costruzione di poligoni regolari e per dividere in un numero determinato di segmento qualsiasi linea fu incorporata come caratteristica del compasso geometrico e militare di Galileo. Proprio Guidobaldo fu fondamentale nell'aiutare Galilei nella sua carriera universitaria, che a 26 anni era una promessa ma disoccupato. Del Monte raccomand\u00f2 il toscano al suo fratello Cardinale, che a sua volta parl\u00f2 con il potente Duca di Toscana, Ferdinando I de' Medici. Sotto la sua protezione, Galileo ebbe una cattedra di matematica all'Universit\u00e0 di Pisa, nel 1589. Guidobaldo divenne un amico fidato di Galileo e lo aiut\u00f2 nuovamente nel 1592, quando dovette necessariamente fare domanda per poter insegnare matematica all'Universit\u00e0 di Padova, a causa dell'odio e della macchinazione di Giovanni de' Medici, un figlio di Cosimo de' Medici, contro Galileo. Nonostante la loro amicizia, Guidobaldo fu un critico di alcune teorie di Galileo, come quella relativa alla legge dell'isocronismo delle oscillazioni.\nGuidobaldo scrisse un importante libro sulla prospettiva, intitolato \"Perspectivae Libri VI\", pubblicato a Pesaro nel 1600, che avr\u00e0 ampia diffusione nel corso del XVII. Fu sicuramente, anche secondo il parere di Galileo, uno dei massimi studiosi di meccanica e matematica del Cinquecento."}
{"id": "763814", "revid": "1782831", "url": "https://it.wikipedia.org/wiki?curid=763814", "title": "Giga a due", "text": "La giga a due \u00e8 un'antica danza delle Quattro Province.\nLa giga a due deve il suo nome alla peculiarit\u00e0 di essere eseguita da un cavaliere e due dame.\n\u00c8 una danza a coreografia fissa, con piccole varianti locali ma sostanzialmente conosciuta con uno stesso schema su tutto il territorio delle Quattro Province.\nTradizione.\n\u00c8 un ballo \"a richiesta\"; un tempo, quando i balli erano a pagamento, un ballerino chiedeva ai suonatori una giga ed il ballo era suo, cio\u00e8 lo faceva con le donne che aveva invitato e tutti i presenti rimanevano a guardarli. Lo scopo era di mostrare la propria bravura e mostrare le belle ragazze che acconsentivano al ballo.\nSe non venivano chieste gighe la serata passava senza che i suonatori ne eseguissero. Oggi, dove tutti vogliono ballare tutto, e dove l'importanza della comunit\u00e0 \u00e8 scemata si assiste all'esecuzione di gighe dove terzetti di ballerini incolonnati riempiono tutta la sala.\nCome tutte le danze di questa zona viene suonata da una coppia di suonatori con piffero e fisarmonica ed eseguita col tipico \"passo delle Quattro Province\".\nCome quasi tutti i balli coreografici e di cerchio di questa zona, la giga a due \u00e8 composta da 3 coppie di balletti.\nAudio.\nAscolta la giga a due \nSchema della danza.\nIl terzetto, col cavaliere al centro che tiene per mano le dame, si dispone su una linea di fronte ai musicisti.\nLa danza inizia con il \"saluto ai musicisti\"; si avanza con quattro passi. \nSi ritorna alla posizione iniziale con quattro passi indietro di tutto il terzetto. \nIl cavaliere si gira verso la dama di sinistra per un \"balletto\", in posizione frontale e distaccata con le mani sui fianchi o dietro la schiena.\nFinito il primo balletto il cavaliere fa girare la dama di sinistra sul posto, dandogli il braccio destro, e cambia posto per il balletto con la dama di destra. \nIl cavaliere esegue il secondo balletto con la dama di destra.\nFinito il balletto il cavaliere fa girare la dama di destra sul posto, dandogli il braccio destro, e cambia posto per prepararsi al \"giro di braccia\". \nInizia il \"giro di braccia\". Il cavaliere, dando il braccio sinistro alla dama di sinistra, disegna una figura a forma di \"otto\" passando per il punto 1, per il punto 2, fa girare sul posto la dama di destra dandole il braccio destro, ripassa per il punto 1, fa girare la dama di sinistra dandole il braccio sinistro e termina l'otto fermandosi davanti alla dama di destra.\nIl cavaliere esegue il terzo balletto con la dama di destra.\nFinito il balletto il cavaliere fa girare la dama di destra sul posto, dandogli il braccio destro, e cambia posto per il balletto con la dama di sinistra. \nIl cavaliere esegue il quarto balletto con la dama di sinistra.\nFinito il balletto il cavaliere fa girare la dama di sinistra sul posto, dandogli il braccio destro, e cambia posto per prepararsi al \"giro di braccia\". \nInizia il \"giro di braccia\". Il cavaliere, dando il braccio sinistro alla dama di destra, disegna una figura a forma di \"otto\" passando per il punto 1, per il punto 2, fa girare sul posto la dama di sinistra dandole il braccio destro, ripassa per il punto 1, fa girare la dama di destra dandole il braccio sinistro e termina l'otto fermandosi davanti alla dama di sinistra.\nIl cavaliere esegue il quinto ed ultimo balletto con la dama di sinistra.\nIl cavaliere prende entrambe le dame per mano, il terzetto si dispone sulla linea di partenza, di fronte ai musicisti, per il balletto comune. Quando la musica cala il terzetto avanza di alcuni passi e fa un inchino ai musicisti."}
{"id": "763824", "revid": "1632387", "url": "https://it.wikipedia.org/wiki?curid=763824", "title": "San Sicario", "text": "San Sicario o Sansicario \u00e8 una frazione del comune di Cesana Torinese (citt\u00e0 metropolitana di Torino), articolata in varie localit\u00e0.\nGeografia fisica.\nTra le montagne pi\u00f9 vicine il Monte Fraiteve raggiunge i 2.701 metri di altezza. Dalla sua cima, raggiungibile anche con la telecabina come con lo skilift, si ha una visione panoramica sia dell'Alta Val di Susa sia della Val Chisone.\nLocalit\u00e0.\nSan Sicario.\nSan Sicario \u00e8 un piccolo paese di montagna formato da antiche baite (le pi\u00f9 antiche risalgono al XVI secolo) disposte su un piccolo pianoro sulle pendici del versante ovest del monte fraiteve a 1575 metri di altezza, attualmente vi risiedono meno di 50 abitanti ma si ripopola nei periodi di vacanza estivi ed invernali.\nStoria.\nSan Sicario non \u00e8 certo come mai derivi il suo nome dal santo, ma di fatto la chiesa stessa in precedenza era dedicata a San Sicario, di conseguenza il paese era denominato Saint Sicaire in francese (Saint Sicary in patois), poich\u00e9 la val d'Oulx faceva parte del territorio della repubblica degli Escartons (regione a statuto speciale del territorio francese dal 1349 sino al 1708) e poi in seguito italianizzato in San Sicario.\nLa chiesa di Sant'Atanasio \u00e8 stata ristrutturata agli inizi del XX secolo in seguito ad un incendio parziale, l'edificio attuale \u00e8 quantomeno del 1600 ca, del quale si conserva una pala d'altare del XVI secolo. La chiesa esisteva gi\u00e0 dal 1056, riportata nella bolla di Cuniberto, vescovo di Torino, la stessa chiesa era precedentemente dedicata a San Sicario (santo medievale della tradizione francese o provenzale, Saint Sicaire in francese). Di fatto la festa patronale del paese \u00e8 tutt'oggi il 2 di maggio, che attualmente risulta la festa del nuovo patrono Sant'Atanasio ma che \u00e8 anche lo stesso giorno della festa di commemorazione di \"Sicaire de Brant\u00f4me\" oppure detto \"Sicaire de Bethl\u00e9em\", che la tradizione lo assimila a uno dei santi innocenti, martirizzati a Betlemme al momento della nascita di Cristo. L'antico ed espressivo dipinto del 1646 all'interno del \"retable\" barocco ligneo dell'antica scuola d'intaglio del Melezet, raffigurante probabilmente un santo cavaliere dotato di scudo e con spada riposta ed una madre ed il neonato in braccio. A prima vista potrebbe sembrare la Madonna col piccolo Ges\u00f9 e il cavaliere o soldato in adorazione e il neonato benedicente con un ramoscello in mano; alla luce per\u00f2 della storia di \"Sicaire de Bethl\u00e9em\" e della concomitanza della sua festa al 2 di maggio non sarebbe chiaro o immediato l'abbinamento ad uno degli altri 5 \"Saint Sicaire\" tra cui anche il vescovo di Lione.\nUn famoso storico della fine del 1900, don Natalino Bartolomasi, azzardava pure l'ipotesi che il nome \"Saint Sicary\" (in lingua locale) potesse aver preso spunto da un toponimo precedentemente in uso dell'area e poi vista l'assonanza a San Sicary o Saint Sicaire.\nNei paraggi di San Sicario sono stati ritrovati insediamenti abitativi gi\u00e0 di epoca romana, in localit\u00e0 Pariol nelle vicinanze della pista olimpica di bob, 4 tombe con resti di ornamenti nord africani e un villaggio di cui gli ultimi resti sono del 200 d.C.\nIl paese di San Sicario ha subito trasformazioni con l'avvento del turismo cio\u00e8 dal 1960 in poi, dapprima borgata pienamente agricola, oggi localit\u00e0 di vacanze e villeggiatura estiva e invernale.\nSan Sicario Alto.\nSituato a 1.700 metri su un terrazzo naturale in alta Val di Susa, gode del panorama sul Colle del Monginevro, i Monti della Luna ed il monte Chaberton. Costruita \"ex novo\" a partire dal 1969 su progetto dell'architetto francese Laurent Chappis, specialista nella progettazione di stazioni sciistiche caratterizzate dallo \"ski total\", si presenta come un moderno centro turistico, con residence e condomini. Caratteristica \u00e8 la funicolare, impropriamente definita \"monorotaia\" disegnata da Pininfarina e costruita nel 1984 dalla Carrozzeria Fissore di Savigliano che collega la \"piazzetta\" ai residence inferiori con 2 capilinea e una fermata intermedia al Pariol.\nSan Sicario Alto era noto col suo marchio registrato \"SANSICARIO\" della societ\u00e0 S.E.F.O. che ne aveva lanciato lo sviluppo sino al 1988.\n sorge una grande costruzione realizzata tra il 1959 e il 1962 dall'architetto Renato Severino su commissione dalla principale azienda italiana di produzione di acciaio, l'Italsider, per ospitarvi i figli dei suoi dipendenti nei periodi estivi. Quest'opera avveniristica ma totalmente immersa nella natura, che ancora adesso viene chiamata ex Colonia Italsider e che talvolta con questa dicitura designa anche l'intera localit\u00e0 di Montechiaro, ha segnato l'avvio nei tempi del cosiddetto Miracolo economico di nuovi cambiamenti urbanistici e paesaggistici nell'intera zona circostante. In seguito l'edificio sperimentale di Montechiaro e i terreni circostanti vennero ceduti dall'Italsider al comune di Cesana Torinese che, a ridosso dei XX Giochi olimpici invernali, a partire dal 2004, provvide a convertire tutta la zona in un grande impianto sportivo tuttora attivo, facendo ristrutturare l'edificio e arricchendo la zona anche di nuove strade e parcheggi oltre che di una pista da sci di 5.000 metri di lunghezza e altre costruzioni minori.\nEconomia.\nTurismo.\nSan Sicario \u00e8 un centro di turismo invernale ed estivo, dotato di residence (prevalentemente di seconde case) e di alcuni alberghi. In estate \u00e8 possibile praticare tennis, tiro con l'arco, equitazione, mountain bike e sci d'erba; in inverno la localit\u00e0, situata all'interno del comprensorio della Via Lattea, possiede una cabinovia (che scende a Cesana), tre seggiovie e due skilift che risalgono le pendici del monte Frait\u00e8ve.\nInfrastrutture e trasporti.\nSan Sicario \u00e8 vicinissima al confine italo-francese. Procedendo in direzione della strada del Colle del Monginevro si incontra immediatamente la prima localit\u00e0 gi\u00e0 in territorio francese, Monginevro, di appena 400 abitanti appartenente alla regione Provenza-Alpi-Costa Azzurra, unica localit\u00e0 francese inclusa nel comprensorio della Via Lattea. Zone limitrofe a San Sicario sono anche Sestriere, Claviere e Sauze d'Oulx.\nSport.\nStazione sciistica, \u00e8 in posizione centrale all'interno di un pi\u00f9 vasto comprensorio denominato Via Lattea. A partire dagli anni settanta San Sicario, con l'intera zona circostante, venne convertita ad un progetto turistico-sciistico.\nSci alpino.\nLa localit\u00e0 ha organizzato diverse gare della Coppa del Mondo di sci alpino, maschili e femminili, e le prove di discesa libera e di supergigante femminile di , oltre a numerose gare minori.\nSci d'erba.\nSansicario, nel periodo estivo, ha un centro di sci d'erba.\nNell'estate 2014 ha ospitato i Mondiali juniores, con 9 nazioni partecipanti. Le piste occupate dalla manifestazione sono state due: la \"baby\" e la \"21 bassa\"; la pista \"baby\" \u00e8 stata usata come pista di allenamento, mentre la \"21 bassa\" come pista da gara omologata FIS. Oltre ai mondiali sono state disputate gare di Coppa del Mondo, gare dei Campionati mondiali e i Campionati italiani.\nSci nordico.\nSan Sicario ha ospitato una tappa della Coppa del Mondo di biathlon 2005, le gare di biathlon di ."}
{"id": "763826", "revid": "43221", "url": "https://it.wikipedia.org/wiki?curid=763826", "title": "Gaspare Tagliacozzo", "text": ""}
{"id": "763830", "revid": "124442847", "url": "https://it.wikipedia.org/wiki?curid=763830", "title": "Vento nero", "text": "Vento Nero (\"Black Wind\") \u00e8 un romanzo scritto da Clive Cussler assieme al figlio Dirk Cussler, pubblicato nel 2004; narra le avventure di Dirk Pitt.\nTrama.\nL'avventura inizia nel 1944 con l'affondamento del sommergibile I-403 della flotta imperiale Giapponese, che trasportava delle bombe. Si trattava die bombe batteriologiche capaci di uccidere qualsiasi forma di vita senza causare danni a strutture e abitazioni, che dovevano essere lanciate da un idrovolante Aichi M6A Seiran.\nPassano gli anni e nel 2007, Sandecker presidente della \"NUMA\" (National Underwater and Marine Agency), decide di dare le dimissioni e andare in pensione. Cos\u00ec Dirk Pitt accetta di sostituirlo.\nNelle isole Aleutine e nelle Filippine tre scienziati che studiano le abitudini dei leoni marini, iniziano a trovare dei cadaveri di animali. Dirk Pitt Junior (figlio di Dirk Pitt, un nuovo agente della \"NUMA\"), si trova su una nave nei paraggi per fare delle immersioni, e riceve delle richieste di soccorso dalla stazione meteo: giunto sul posto trova anche lui carcasse di animali.\nSulla via del ritorno vede il campo base della spedizione scientifica, decide di intervenire e trova gli scienziati Sarah, Irv e Sandy, quasi svenuti, che sostengono di essere stati avvolti da uno strano vento. Inizia quindi a indagare su questo curioso fenomeno."}
{"id": "763837", "revid": "114174935", "url": "https://it.wikipedia.org/wiki?curid=763837", "title": "Soule (provincia)", "text": "Il Soule (\"Zuberoa\" in basco unificato, \"Xiberoa\" nel dialetto solentino; \"Sola\" in occitano) \u00e8 la provincia pi\u00f9 orientale e pi\u00f9 piccola dei Paesi Baschi settentrionali, i quali fanno parte del territorio statale della Francia nel dipartimento dei Pirenei Atlantici.\nGeografia fisica.\nLa capitale del Soule \u00e8 Maul\u00e9on, che si \u00e8 fusa con la citt\u00e0 di Licharre nel 1841 formando l'attuale capitale Maul\u00e9on-Licharre.\nSoule confina:"}
{"id": "763846", "revid": "117718148", "url": "https://it.wikipedia.org/wiki?curid=763846", "title": "Zur Namensfeier", "text": "L'ouverture Zur Namensfeier (in italiano Per l'onomastico) in Do maggiore fu composta da Ludwig van Beethoven nel periodo che va dal 1807 al 1815 e fu dedicata al conte Antoni Radziwill. \u00c8 in un unico movimento: Maestoso - Allegro assai.\nFu presentata al pubblico a Natale del 1815 insieme a \"Meeresstille und gl\u00fcckliche Fahrt\"."}
{"id": "763847", "revid": "1982", "url": "https://it.wikipedia.org/wiki?curid=763847", "title": "Paneuropa", "text": ""}
{"id": "763849", "revid": "22475", "url": "https://it.wikipedia.org/wiki?curid=763849", "title": "Blocco Nazionale (1921)", "text": "Il Blocco Nazionale (talvolta al plurale, Blocchi Nazionali) fu un'aggregazione politica italiana di destra realizzata su proposta di Giovanni Giolitti in occasione delle elezioni politiche italiane del 1921. \nComprendeva i liberali (sia quelli che facevano riferimento a Giovanni Giolitti, sia i pi\u00f9 conservatori), l'Associazione Nazionalista Italiana di Enrico Corradini, i Fasci italiani di combattimento di Benito Mussolini e altre forze di destra, i democratici L'alleanza si riproponeva di coalizzare le forze considerate \"costituzionali\" e i fascisti contro l'ascesa dei partiti di massa (popolari, socialisti e comunisti).\nLa lista ottenne il 19,1% dei voti alle politiche e un totale di 105 deputati, di cui 35 fascisti tra cui Benito Mussolini, e 20 dell'Associazione Nazionalista Italiana. \nIl Blocco fu un espediente liberale per sfruttare le forze fasciste contro le sinistre, ma ben presto la componente estremista sfugg\u00ec di mano ed egemonizz\u00f2 la vecchia classe dirigente moderata. \nParte degli eletti del Blocco Nazionale sostenne il governo Mussolini, che si insedi\u00f2 il 31 ottobre 1922, dopo la Marcia su Roma, e che fino al 1924 contenne anche esponenti non fascisti. \nIl Blocco Nazionale venne riproposto anche per le elezioni amministrative del 1923.\nNelle politiche del 1924 questa coalizione, con l'inserimento di alcuni liberali, fu riproposta nella nuova Lista Nazionale, egemonizzata dal PNF, che si era gi\u00e0 fuso con l'ANI l'anno prima."}
{"id": "763853", "revid": "122246", "url": "https://it.wikipedia.org/wiki?curid=763853", "title": "Chiesa dei Santi Severino e Sossio", "text": "La chiesa dei Santi Severino e Sossio \u00e8 una chiesa monumentale di Napoli sita in via Bartolommeo Capasso, presso il decumano inferiore.\nOltre alla sua rilevanza artistica, all'interno vi lavorarono infatti alcuni dei pi\u00f9 importanti autori del Rinascimento a Napoli, l'intero complesso monastico, contando oltre alla chiesa anche di un'altra \"inferiore\", di tre chiostri monumentali, un refettorio, una sala capitolare e due giardini, \u00e8 di fatto uno dei pi\u00f9 grandi della citt\u00e0.\nIl ciclo di affreschi di Antonio Solario del Cinquecento riprendente le \"Storie della vita di san Benedetto\", nel chiostro del Platano, risulta essere inoltre una delle pi\u00f9 importanti testimonianze artistiche sulla vita del santo.\nStoria.\nLe origini del complesso monastico risalgono al X secolo, quando vi giunsero i monaci benedettini che, a seguito delle temute incursioni saracene, abbandonarono il vecchio monastero situato sulla collina di Pizzofalcone. Col trasferimento presso la nuova sede, essi portarono con s\u00e9 anche le reliquie di san Severino, mentre nel 904 vi trasferirono le reliquie di san Sossio, compagno di martirio di san Gennaro, rinvenute tra i ruderi del castello di Miseno che era andato distrutto nell'855. Le reliquie dei due santi, da cui prese il nome il monastero, rimasero cos\u00ec nella chiesa fino al 1808, quando furono poi trasportate nel vicino paese di Frattamaggiore.\nDurante il regno angioino nel monastero si tennero anche rilevanti avvenimenti civili, come la convocazione del parlamento nel 1394 da parte dei Sanseverino, sostenitori di Luigi II d'Angi\u00f2.\nNel 1490 l'architetto calabrese Giovanni Francesco Mormando gett\u00f2 le fondamenta dell'attuale chiesa, avviando i lavori probabilmente a quella che oggi \u00e8 la chiesa inferiore (o succorpo); i lavori terminarono tuttavia solo nel secolo successivo grazie a Giovanni Francesco Di Palma che assunse l'incarico nel 1537 e che ampli\u00f2 drasticamente il progetto del Mormando.\nLa cupola, una delle prime erette in Napoli, fu costruita nel 1561 su disegno dell'architetto fiorentino Sigismondo di Giovanni. Quella dei decenni di fine Cinquecento, in generale, sar\u00e0 la prima grande stagione d'una moderna decorazione a fresco e a stucchi nell'Italia meridionale. La nuova veste \"trionfante\" e le pi\u00f9 forti esigenze didascaliche delle chiese post-tridentine, la contemporanea conclusione di tante fabbriche religiose e la gara di emulazione in fasto e ricchezza di ornamenti fra i monasteri, o fra i privati, doveva portare nei santi Severino e Sossio ad un grande entusiasmo della committenza, sia religiosa che privata, sia locale che forestiera, genovese \"in primis\", aprendo un importante capitolo di scambi, di discese e di importazioni dall'esterno: dal fiammingo Paul Schepers, al senese Marco Pino, dal bresciano Benvenuto Tortelli al romano Bartolomeo Chiarini fino al carrarese Fabrizio di Guido, quest'ultimo operante nella cappella Medici. La tradizione di artisti toscani residenti a Napoli \u00e8 datata, lunga ed ininterrotta, manifestandosi dunque anche con l'arrivo di un nutrito gruppo di maestranze carraresi nella seconda met\u00e0 del Cinquecento, grazie al matrimonio tra Alberico Cybo Malaspina e la napoletana Isabella di Capua.\nNel 1571 la chiesa venne consacrata seppur solo nel 1573 si conclusero, con tre anni di ritardo, i lavori del coro ligneo dietro l'altare maggiore, progettato nel 1560 da Benvenuto Tortelli da Brescia e destinato a raggiungere rapidamente il valore di modello per altri cori della citt\u00e0. A Napoli il coro di San Severino venne usato cos\u00ec come una vera e propria enciclopedia dell'ornato e degli intagli: lo testimoniava il coro di San Paolo Maggiore (poi distrutto nell'ultima guerra) realizzato nel 1583 da Giovan Lorenzo d'Albano, e lo provano ancora i rivestimenti in noce della sagrestia di Santa Caterina a Formiello e di quello della chiesa di Santa Maria delle Grazie a Caponapoli, opera di Martino Migliore, cos\u00ec come gli stalli della chiesa dei Santi Apostoli, di Santa Maria la Nova e del duomo, realizzati nel 1616 da Marcantonio Ferraro.\nDopo il terremoto del 1731, l'edificio sub\u00ec importanti lavori di ricostruzione da Giovanni del Gaizo, che realizz\u00f2 la facciata, preceduta da transenne progettate su disegno di Giovan Battista Nauclerio. Sar\u00e0 poi ancora un carrarese, tal conte Abate Antonio Del Medico, l'intestatario di un pagamento nel 1759 per cui si obbligava a far scolpire dai migliori scultori di Carrara due statue di marmo statuario fino del polvaccio antico, da posizionare nelle nicchie a muro della porta d'ingresso della chiesa.\nEspulsi i benedettini, nel 1799 fu occupato dai sanfedisti e divenne nel 1813 collegio di Marina. Nel 1835 venne scelto come sede dell'archivio di Stato che tutt'oggi occupa il monastero.\nIl terremoto dell'Irpinia del 1980 dannegger\u00e0 ulteriormente la struttura portando la chiesa ad una chiusura stabile per oltre trent'anni, fin quando dal 2014 non diviene nuovamente fruibile.\nMonastero.\nIl monastero, tra i pi\u00f9 grandi della citt\u00e0, si sviluppa sul lato orientale della chiesa, a ridosso della cinta muraria del nucleo antico della citt\u00e0, quindi sotto il decumano inferiore.\nDal monastero \u00e8 possibile giungere all'originaria chiesa inferiore (o chiesa vecchia, o anche succorpo) realizzata agli inizi del Cinquecento con gusto rinascimentale. Essa consta di un'unica navata con cinque cappelle laterali nelle quali si trovano numerose tombe databili allo stesso secolo.\nDopo di essa si sviluppano in successione tre chiostri monumentali, artisticamente tra i pi\u00f9 rilevanti della citt\u00e0 e che ospitano in circa 300 sale l'Archivio di Stato di Napoli, la pi\u00f9 ampia e ricca raccolta documentaria dell'Italia meridionale, con volumi, opuscoli, manoscritti, atti ufficiali, pergamene e documenti riguardanti la citt\u00e0 di Napoli dal X secolo all'epoca moderna.\nIl primo chiostro, detto \"di Marmo\" (o grande), \u00e8 stato realizzato tra il Cinquecento e il Seicento ed \u00e8 un'opera tardorinascimentale. Le arcate del chiostro sono sorrette da colonne in marmo bianco di Carrara. Il giardino \u00e8 formato da quattro aiuole distinte da viali pavimentati in cotto, con al centro una scultura di Michelangelo Naccherino ritraente la \"Teologia\". Il piano sovrastante \u00e8 caratterizzato da ampie finestre ad arco su pilastri incastrati in una cornice. Tra gli ambienti principali, tutti che danno al chiostro grande e collocati al piano terra, ci sono la sala Tasso, chiamata in onore del soggiorno al monastero da parte dello scrittore, avvenuto nel 1594, la sala del Capitolo (o Catasti), dove sono custoditi i volumi del catasto onciario del Settecento, decorata con gli affreschi seicenteschi sul soffitto di Belisario Corenzio con le \"Parabole di Ges\u00f9\" nella volta, \"Allegorie della Passione\" nelle lunette laterali che si intervallano ad \"Allegorie della regola benedettina\" e una \"Crocifissione\" sopra la porta d'ingresso, e infine il refettorio (o sala Filangieri) che conserva invece gli atti delle cancellerie del Regno di Napoli dal Cinquecento all'Ottocento e gli atti legislativi e di governo fino all'unit\u00e0 d'Italia. Quest'ultima grande sala, \u00e8 caratterizzata, nella parete frontale, dall'affresco della \"Moltiplicazione dei pani e dei pesci\" con sotto il \"San Benedetto che distribuisce il pane ai monaci\", entrambi sempre del Corenzio e che contano in totale nella composizione ben 117 figure ritratte, nonch\u00e9 da un busto di \"Ferdinando II\" di Tito Angelini. La mobilia alle pareti cos\u00ec come la volta decorata con rosoni in stucco da Gennaro Aveta sono frutto invece dei restauri avvenuti nel complesso durante l'Ottocento. Alle spalle del chiostro grande, sul lato sud est dell'intero monastero, sono infine due giardini.\nIl secondo chiostro risale al Quattrocento ed \u00e8 detto \"del Platano\" che, secondo la tradizione, sarebbe stato piantato da san Benedetto e le cui foglie avrebbero avuto la virt\u00f9 di sanare le ferite; la pianta venne abbattuta nel 1959 quando il fusto misurava 8,45 m di circonferenza. Nel portico, in origine retto su colonne, poi sostituite da pilastri, si conservano venti affreschi rinascimentali di scuola umbro-marchigiana di Antonio Solario raffiguranti le \"Storie della vita di san Benedetto\".\nIl terzo chiostro, detto \"del Noviziato\" (o piccolo), fu costruito anch'esso nel XV secolo, di pianta rettangolare, sorretto da una trentina di arcate poggianti su pilastri di piperno. Nel 1803 il piano superiore venne trasformato in un edificio a due piani, destinato in parte all'alloggio dei religiosi e in parte a scuola. Al centro \u00e8 posto il busto di Bartolomeo Capasso. Ai piani superiori del chiostro piccolo sono collocate sale destinate ad ospitare diversi archivi, come l'antica biblioteca del monastero, che conserva gli atti presidenziali dell'epoca borbonica, la sala Farnesiana, che conserva gli atti dei Farnese di Parma, gravemente danneggiati nel 1943, confluiti nella collezione Farnese ereditata nel 1737 da Carlo di Borbone, la sala degli atti della Regia Camera della Sommaria, e la biblioteca nuova del monastero, che conta circa 22.000 pezzi tra volumi e opuscoli. Un'altra ala del chiostro piccolo, all'ultimo piano, \u00e8 infine destinata ad ospitare la scuola di Archivistica, Paleografia e Diplomatica di Napoli.\nDescrizione.\nInterno.\nLa chiesa, lunga circa 80 metri e larga 40, \u00e8 a croce latina ad unica navata con soffitto a volte, con sette cappelle a lato, pi\u00f9 una cappella per ogni lato della parete presbiteriale lungo il transetto. Le diverse opere d'arte custodite vanno dal XVI secolo al XVIII secolo e sono tutte pressoch\u00e9 in buono stato di conservazione, se si considera il lungo tempo di abbandono in cui \u00e8 versato l'edificio.\nL'abside \u00e8 rettangolare e molto profonda; l'altare e la balaustra del presbiterio sono stati realizzati su disegno di Cosimo Fanzago nel 1640 mentre al 1697 risale il pavimento. Nel 1783 l'altare maggiore fu rimaneggiato, soprattutto nel paliotto, da Giacomo Mazzotti; alle sue spalle, di Belisario Corenzio sono gli affreschi nella volta su \"Storie del Vecchio Testamento\" e alle pareti su \"Storie dell'ordine benedettino\", tranne il frontale che \u00e8 opera di Giovanni Melchiorri. L'organo a canne \u00e8 del Settecento mentre il coro ligneo risale al terzo quarto del XVI secolo, opera di Bartolomeo Chiarini e Benvenuto Tortelli.\nLa \"Cena a casa del fariseo\" con ai lati i santi Severino e Sossio posti nella controfacciata, cos\u00ec come gli affreschi nella volta della navata che riprendono \"Scene di san Benedetto\", sono opera di Francesco De Mura databili intorno alla prima met\u00e0 del Settecento, che sostituiscono i precedenti lavori del Corenzio commissionati nel 1609 che riguardavano la navata, il transetto ed il coro, crollati in seguito al devastante terremoto del 1731. Dei lavori originali del Corenzio rimangono gli affreschi del transetto, cos\u00ec come quelli della maggior parte delle cappelle laterali; la cupola vede invece cicli del fiammingo Paul Schepers eseguiti nel 1566 mentre gli stucchi della navata sono di Giuseppe Scarola. Il pavimento della navata risale al Cinquecento ed \u00e8 caratterizzato dalla presenza di numerose lastre sepolcrali che si susseguono, tra le quali quella del pittore di origine greca Belisario Corenzio, che mor\u00ec cadendo dai ponteggi della chiesa mentre affrescava la volta, all'et\u00e0 di 80 anni.\nLe cappelle laterali vedono i lavori di alcuni tra i pi\u00f9 influenti pittori e scultori del XVI secolo a Napoli, tra i quali spicca l'opera di Marco Pino da Siena, che lavor\u00f2 alla prima (\"Nativit\u00e0 di Maria\"), terza (\"Assunta\") e sesta (\"Epifania\") cappella sul lato destro, eseguendo in quest'ultima anche il ciclo di affreschi nella volta, ed alla prima cappella del lato sinistro (\"Nativit\u00e0\"); il greco-napoletano Corenzio, che affresc\u00f2 le pareti della quinta cappella di destra; il Cavalier d'Arpino, che dipinse il \"San Lorenzo\" nella settima cappella di sinistra; ed Andrea da Salerno, che esegu\u00ec il polittico della seconda cappella di sinistra datato 1529 sulla \"Madonna col Bambino\", \"Crocifissione\" e diversi santi. Altre opere sono invece di Niccol\u00f2 de Simone, che affresc\u00f2 con \"Storie di Mos\u00e8\" sempre la seconda cappella di sinistra, Giovanni Bernardo Lama, che nella terza cappella di sinistra ritrasse s\u00e9 stesso ed il genero e pittore Pompeo Landulfo nella scena della \"Deposizione\" dipinta su tela, ed infine Giovanni Criscuolo, che affresch\u00f2 la terza cappella di destra e dipinse nella quinta dello stesso lato un\"Annunciazione\". Altre opere ancora sono invece di artisti locali minori, come Giovanni Antonio Tenerello, che esegu\u00ec sculture e altarini marmorei nella seconda cappella di destra, di Giuseppe Marullo, che nella settima di sinistra dipinse nel 1633 la \"Madonna col bambino e santi\", Antonio Stabile, con l\"'Immacolata\" del 1582 nella quinta cappella dello stesso lato, ed un ignoto tardo-quattrocentesco che esegu\u00ec una tavola sui santi \"Giorgio, Sebastiano e Stefano\" nella prima cappella di destra.\nNel transetto sinistro, contro la parete si erge il monumento funebre di Vincenzo Carafa di Girolamo D'Auria (1611) mentre sul muro di sinistra si trova un \"Calvario\", olio su tavola di Marco Pino del 1577. Nel transetto destro, alla parete destra si vede una \"Deposizione\" attribuita a Girolamo Imparato, mentre sull'altare si trovano una \"Crocifissione\" di Cornelis Smet e una \"Ultima Cena\", basso rilievo attribuito a Giovanni da Nola.\nLe cappelle nella parete presbiteriale vedono a destra la cappella Sanseverino ed a sinistra la cappella Gesualdo - Troya, entrambe ai lati dell'altare maggiore, quindi pi\u00f9 ambite e dunque certamente le prime ad essere decorate, rispettivamente tra il 1538 e il 1548, e tra il 1542 e il 1561, ben prima quindi dell'apertura al pubblico della chiesa, avvenuta nel 1567. La cappella Sanseverino, dedicata al corpo di Cristo, fu pensata da Ippolita de Monti, moglie di Ugo e contessa di Saponara, come vero e proprio \"pantheon\" della famiglia. Domina lo spazio un gruppo \"monumentale funebre dei tre fratelli Sanseverino\" eseguito da Giovanni da Nola, la cui committenza spetta alla madre dei tre fratelli, fattasi anch'essa poi seppellire nello stesso luogo, distesa sul pavimento dinanzi al monumento centrale a uno dei figli, dietro l'altare; i tre giovani morirono prematuramente assassinati col veleno dal loro stesso zio per motivi ereditari, e per questo la madre volle per loro un monumento che li ritraesse seduti sul loro sarcofago e non distesi su esso. Nel corso degli anni, oltre ad ospitare la tomba della fondatrice e dei tre giovani figli assassinati, la cappella si arricch\u00ec di scudi, medaglioni e iscrizioni, commemoranti numerosi membri del casato: il guerriero Alessandro de Monti, morto il 22 giugno 1622, Giulia de Monti, il cui \u00abfigliolo Geronimo pose il sepolcro l'anno 1715\u00bb, Geronimo de Monti-Sanfelice duca di Lauriano, vissuto nella prima met\u00e0 del Settecento, Salvatore di Capua-Sanseverino principe della Riccia e marchese di Raiano, morto nel 1858. La cappella di Girolamo Gesualdo vede invece un monumento funebre di Giovanni Domenico D'Auria mentre l'altare frontale del transetto, oltre ad un'altra opera sepolcrale del D'Auria, espone una \"Ascesa al calvario\" del senese Marco Pino.\nLa settima cappella a destra costituisce l'accesso alla cappella de Medici, alla sacrestia ed ai chiostri del complesso.\nL'antisacrestia vede sulla destra una scalinata con alle pareti il \"sepolcro di Giovan Battista Cicara\" di Andrea Ferrucci da Fiesole, del 1504-1507, e la \"tomba di Andrea Bonifacio\" di Bartolom\u00e9 Ord\u00f3\u00f1ez del 1518-19, a sinistra, entrambi i monumenti con due epigrafi di Jacopo Sannazzaro. Dalla scala \u00e8 invece possibile raggiungere i chiostri del complesso e dunque, tramite un corridoio del XV secolo, \u00e8 possibile scendere nella chiesa inferiore.\nSempre nell'antisacrestia, sulla sinistra \u00e8 invece la cappella de Medici di Ottajano (stabilitisi in origine a Gragnano), una delle pi\u00f9 rilevanti dell'edificio, a cui lavor\u00f2 Fabrizio di Guido, inauguratore questi di uno dei primissimi esempi realizzati a Napoli di intarsio policromo esteso alla spazialit\u00e0 di un interno, applicato dunque non solo nella pavimentazione ma per l'intero rivestimento della parete a destra dell'altare, nonch\u00e9 per la grande ancona d'altare e gli specchi inferiori che la affiancano agli angoli. In essa \u00e8 presente sulla parete destra il \"sepolcro di Camillo de' Medici\" del 1596, opera di Girolamo D'Auria, sulla parete sinistra un bassorilievo de la \"Resurrezione di Lazzaro\" dello stesso d'Auria, mentre la pala d'altare della \"Madonna col Bambino e i santi Benedetto, Mauro e Placido\" \u00e8 di Fabrizio Santafede e datata 1593.\nLa sacrestia conserva il ciclo pi\u00f9 integro di Onofrio De Lione, pittore napoletano fratello del pi\u00f9 noto e celebrato Andrea ed allievo del Corenzio. A lui si devono le \"scene del Vecchio Testamento\" e le figure dei santi benedettini sopra le finestre, entrambi i cicli firmati e datati 1651. La \"Santissima Trinit\u00e0\" raffigurata sulla piccola volta in fondo al vano, invece, \u00e8 opera del maestro Corenzio."}
{"id": "763854", "revid": "1516566", "url": "https://it.wikipedia.org/wiki?curid=763854", "title": "Rifugio Guido Rey", "text": "Il rifugio Guido Rey \u00e8 un rifugio situato nel comune di Oulx (TO), in val di Susa, nelle Alpi Cozie, a 1761\u00a0m s.l.m.\nCaratteristiche.\n\u00c8 intitolato a Guido Rey (industriale, scrittore, alpinista e fotografo), nipote di Quintino Sella e da lui introdotto all'amore per la montagna.\nStoria.\nIl rifugio, di propriet\u00e0 del Club Alpino Italiano, sezione CAI-Uget di Torino, \u00e8 stato costruito a partire da una vecchia costruzione militare.\nAccesso.\nL'accesso avviene a partire dalla frazione Chateau-Beaulard di Oulx. \u00c8 possibile salire a piedi in circa mezz'ora oppure con un mezzo fuoristrada.\nAscensioni.\nIl rifugio \u00e8 punto di partenza per escursioni al massiccio della Grand'Hoche (Roche della Garde, passo dell'Orso, punta Grand'Hoche, Guglia d'Arbour) e alla Madonna del monte Cotolivier."}
{"id": "763855", "revid": "1543377", "url": "https://it.wikipedia.org/wiki?curid=763855", "title": "Castello Reale di Varsavia", "text": "Il castello reale di Varsavia (in polacco: \"Zamek Kr\u00f3lewski w Warszawie\") \u00e8 il palazzo reale e residenza ufficiale dei monarchi polacchi. L'ufficio personale del re, come gli uffici amministrativi della corte reale della Polonia si trovarono nel palazzo fino alle spartizioni della Polonia. Tra il 1926 e la seconda guerra mondiale il castello fu sede del presidente della Polonia. Si trova nella piazza del Castello (Plac Zamkowy), all'ingresso della citt\u00e0 vecchia.\nStoria.\nNella sua struttura originaria il castello risale al XIV secolo, edificato dai duchi di Masovia e la citt\u00e0 di Varsavia crebbe intorno ad esso.\nNel 1596 il re Sigismondo III Wasa lo scelse come residenza quando la citt\u00e0 di Varsavia venne scelta come capitale del regno. Il castello venne ristrutturato tra il 1598 e il 1619, ad opera di architetti. La nuova struttura ebbe forma poligonale. L'ala orientale (\"ala sassone\"), verso la Vistola venne ristrutturata sotto il regno di Augusto III tra il 1740 e il 1752.\nParzialmente distrutto dalle bombe tedesche durante l'invasione della Polonia del settembre 1939, fu pesantemente danneggiato dai bombardamenti tedeschi durante la rivolta di Varsavia. Le rovine vennero fatte esplodere da ingegneri tedeschi nel settembre 1944 e non furono rimosse fino al 1971.\nLa ricostruzione, interamente finanziata da donazioni private, inizi\u00f2 all'inizio degli anni settanta e nel luglio 1974 torn\u00f2 in servizio l'orologio della torre, all'ora esatta a cui si era fermato al momento del bombardamento della Luftwaffe. In seguito la ricostruzione venne completata nel 1988. Durante l'assedio di Varsavia del 1939 molte delle opere d'arte del castello furono trasferite o nascoste alle autorit\u00e0 naziste, per essere poi riesposte dopo la guerra.\nDescrizione.\nIl castello si articola intorno ad una grande corte interna, un pentagono con tre lati ad angolo retto, due dei quali danno sulla piazza del Castello. Su uno di essi si apre l'ingresso principale, sormontato dalla torre di Sigismondo, munita di orologio a partire dal 1622, mentre l'altro si collega al primo tratto del settore orientale, verso la Vistola, in questo punto originaria dell'epoca dei duchi di Masovia: in corrispondenza dell'angolo sporge verso l'esterno la torre Grodzka, risalente al XIV secolo, mentre la facciata sul cortile interno conserva tracce delle originarie strutture gotiche.\nSulla facciata interna la torre di Ladislao, costruita nel 1571 e rimaneggiata nel 1637-1643, separa la parte pi\u00f9 antica dall'\"Ala sassone\", dove si trova la galleria Kubicki, terrazza panoramica porticata affacciata sul fiume. Oltre l'originario pentagono, l'Ala sassone prosegue con l'ala Bacciarelli, del XVIII secolo e in origine destinata a sede della scuola d'arte di Maurizio Bacciarelli, e oggi adibita ad uffici\nInterno.\nTutti gli ambienti interni vennero ricostruiti con le loro decorazioni originarie e ospitano le opere d'arte e gli arredi nascosti alle autorit\u00e0 naziste e salvati dalla distruzione.\nTra le sale sono visitabili alcuni ambienti dei sotterranei, che ospitano reperti archeologici, la sede della \"camera bassa\" del \"sejm\" del XVII secolo, al piano terra, l'\"appartamento del Re\" e il \"grande appartamento\" al primo piano e alcune gallerie di oggetti artistici e arredi al secondo piano.\nQueste stanze, che appartenevano alla residenza del re Augusto III, ospitano oggi i ritratti della famiglia Jagellone, dinastia originatasi in Lituania e che regn\u00f2 in alcuni stati dell'Europa centrale dal XIV al XVI secolo.\nDal XVI secolo inizi\u00f2 la democrazia in Polonia. Nel 1573 furono scritti proprio nel palazzo reale gli emendamenti alla costituzione della Confederazione polacco-lituana, e fu concessa una grande tolleranza religiosa. Qui fu anche stabilito il \"liberum veto\" e nel 1791 la Costituzione Polacca di Maggio, la prima costituzione nazionale moderna dell'Europa. Le decorazioni delle stanze sono copia degli originali di Giovanni Battista di Quadro.\nIn questi appartamenti visse il re Stanislao II. Consistono nella stanza Canaletto con diversi panorami di Varsavia, anche se non sono stati dipinti da Canaletto, ma dal nipote Bernardo Bellotto. Domenico Merlini progett\u00f2 la vicina cappella reale nel 1776, dove ancora oggi viene conservato il cuore di Tadeusz Ko\u015bciuszko. La stanza delle udienze \u00e8 stata anche progettata da Merlini, con quattro dipinti di Marcello Bacciarelli."}
{"id": "763859", "revid": "74173", "url": "https://it.wikipedia.org/wiki?curid=763859", "title": "Dinastia Jagellonica", "text": ""}
{"id": "763860", "revid": "287204", "url": "https://it.wikipedia.org/wiki?curid=763860", "title": "Tadeusz Kosciuszko", "text": ""}
{"id": "763863", "revid": "367445", "url": "https://it.wikipedia.org/wiki?curid=763863", "title": "Sequenza dei giorni della settimana", "text": "La sequenza dei giorni della settimana presso gli ebrei (il popolo presso il quale quest'istituzione appare particolarmente antica e ricca di significato) era abbastanza semplice, poich\u00e9 il nome dei giorni era dato da una cifra: giorno uno (domenica), giorno due (luned\u00ec) ecc., fino al settimo giorno (il sabato), denominato \"shabbath\" che potrebbe derivare da una deformazione del numerale \"sette\". Questa denominazione \u00e8 in uso anche presso gli arabi che hanno per\u00f2 sostituito il venerd\u00ec con la denominazione \"giorno della preghiera in comunit\u00e0\".\nAnche la sequenza dei giorni della settimana denominati con nomi di astri e degli dei non \u00e8 casuale come potrebbe apparire. Nasce, a quanto asserisce Cassio Dione, da studi degli egizi che poi sono stati divulgati e si sono affermati in tutta l'area del mar Mediterraneo e, oggi, in tutto il mondo.\nIn Europa e nella norma internazionale ISO 8601 si inizia dal luned\u00ec, mentre in Israele, nel Nord America, e nei paesi arabi, il primo giorno \u00e8 la domenica. Nel mondo romano il giorno che dava inizio alla sequenza era il sabato, il giorno di Saturno. E Saturno era il pianeta pi\u00f9 lontano conosciuto a quell'epoca. Ma la sequenza \u00e8 sempre la stessa che si usa ancora abitualmente.\nSecondo le nozioni astronomiche dell'antichit\u00e0, i pianeti (ovvero tutti i corpi celesti dotati di moto apparente, compresi quindi anche il Sole e la Luna) erano disposti, dall'esterno all'interno, in quest'ordine: Saturno, Giove, Marte, Sole, Venere, Mercurio, Luna. Come \u00e8 possibile notare, la sequenza \u00e8 del tutto differente da quella canonica dei giorni della settimana.\nLo stesso Cassio Dione fornisce per\u00f2 ben due metodi per spiegare la discrepanza fra la sequenza dei giorni e quella dei pianeti.\nPrimo metodo.\nPartendo, per esempio, dal dio e pianeta pi\u00f9 esterno, Saturno, e dal relativo giorno di sabato, si deve procedere verso l'interno del sistema solare saltando due pianeti (Giove e Marte). Si arrivava cos\u00ec al Sole (il cui giorno \u00e8 stato chiamato domenica dai cristiani).\nProcedendo con il salto dei due pianeti (Venere e Mercurio) si arriva alla Luna, corrispondente, come \u00e8 facile evincere, al luned\u00ec.\nRiprendendo dall'inizio si saltano sempre due pianeti (Saturno e Giove) e si arriva a Marte, ovvero a marted\u00ec.\nAltri due pianeti da saltare (Sole e Venere) e si cade su Mercurio, cio\u00e8 mercoled\u00ec.\nSaltando i successivi (Luna e - ancora - Saturno) si giunge a Giove per gioved\u00ec e, infine, dopo altri due pianeti saltati (Marte e Sole), si arriva a Venere, ovviamente venerd\u00ec.\nUna prova ulteriore \u00e8 data dal fatto che, saltando ancora due pianeti (Mercurio e Luna), si ricade, di nuovo, su Saturno.\nSchema.\nSaturno, Giove, Marte, Sole, Venere, Mercurio, Luna\nSaturno, Giove, Marte, Sole, Venere, Mercurio, Luna\nSaturno, Giove, Marte, Sole, Venere, Mercurio, Luna\n(Saturno)...\nSecondo metodo.\nQuesto metodo \u00e8 per certi versi pi\u00f9 complesso e per altri pi\u00f9 semplice. Si basa sulla denominazione delle ore del giorno e della notte con i nomi dei pianeti, posti sempre nella stessa sequenza.\nla prima ora del primo giorno sar\u00e0 dedicata a Saturno; il giorno sar\u00e0 quindi il sabato.\nSeguendo pedissequamente l'ordine dei pianeti citato si avr\u00e0: \nL'ottava ora torner\u00e0 a Saturno, la nona a Giove e cos\u00ec via fino alla ventiquattresima ora che sar\u00e0 appannaggio di Marte.\nProseguendo nella successione si nota che la prima ora del secondo giorno sar\u00e0 dedicata, dopo Marte al Sole e sar\u00e0 domenica.\nNominando ogni ora del secondo giorno si arriva alla ventiquattresima ora che sar\u00e0 dedicata a Mercurio.\nNe discende che la prima ora del terzo giorno sar\u00e0 dedicata alla Luna e infatti, dopo la domenica viene il luned\u00ec.\nBasta proseguire fino al termine del settimo giorno per ottenere la sequenza completa. E anche in questo caso dopo l'ultimo pianeta (Luna) del settimo giorno, si ricomincer\u00e0 esattamente dal primo pianeta (Saturno) del primo giorno."}
{"id": "763874", "revid": "1408685", "url": "https://it.wikipedia.org/wiki?curid=763874", "title": "Albacete Balompi\u00e9", "text": "LAlbacete Balompi\u00e9, chiamato comunemente Albacete, \u00e8 una societ\u00e0 calcistica spagnola di Albacete, citt\u00e0 della Castiglia-La Mancia. Milita nella Primera Divisi\u00f3n RFEF, la terza serie del campionato spagnolo, e gioca le partite casalinghe allo stadio Carlos Belmonte. \nFondato nel 1904, assunse l'attuale denominazione nel 1941 e divenne una Sociedad An\u00f3nima Deportiva (SAD) nel 1992. \u00c8 l'unico club della Castiglia-La Mancia ad aver militato nella Primera Divisi\u00f3n, categoria in cui ha esordito nel 1991-1992 e in cui ha disputato 7 stagioni. \nLa squadra \u00e8 soprannominata \"Queso Mec\u00e1nico\", cio\u00e8 \"Formaggio meccanico\" (l'Albacete, bianco), in contrapposizione con \"Arancia meccanica\" (la nazionale olandese, arancione).\nStoria.\nLa societ\u00e0 fu fondata il 1\u00ba agosto 1940 con il nome di \"Albacete Foot-ball Association\" dalla fusione del \"CD Nacional\" e del \"SD Albacete\" con lo scopo di creare un club pi\u00f9 potente che rappresentasse la citt\u00e0, il nome fu cambiato un anno dopo in \"Albacete Balompi\u00e9\" quando la Federazione eman\u00f2 una circolare in cui si chiedeva di \"Spanicizzare\" i nomi dei club. L'Albacete inizi\u00f2 a giocare nelle divisioni regionali ottenendo la promozione in Tercera Divisi\u00f3n nel 1942-1943, fino all'inizio degli anni 1980 il club gioc\u00f2 tra Tercera Divisi\u00f3n e categorie regionali con solo due brevi apparizioni in Segunda Divisi\u00f3n, nel 1951-1952 il club non fu neanche in grado di prendere parte al campionato a causa di problemi economici.\nNel 1982 l'Albacete viene promosso in Segunda Divisi\u00f3n B, vincendo la Coppa della Liga di categoria per due volte contro RSD Alcal\u00e1 e CD Badajoz, fu in questo periodo che l'Abacete ottenne due promozioni consecutive vincendo la Segunda Divisi\u00f3n B nel 1989-1990 e la Segunda Divisi\u00f3n nel 1990-1991, prima squadra spagnola a riuscire nell'impresa. L'Albacete debutt\u00f2 nella Primera Divisi\u00f3n nella stagione 1991-1992 chiudendola al settimo posto, miglior risultato di sempre per una neopromossa, rimanendo imbattuto per quindici giornate sfiorando la qualificazione in Coppa UEFA. Il club rimase in Primera Divisi\u00f3n per cinque stagioni e raggiunse le semifinali della Coppa del Re nel 1994-1995 dove fu eliminato dal Valencia CF.\nNel 1996 l'Albacete viene retrocesso in Segunda Divisi\u00f3n dopo aver perso lo spareggio con il CF Extremadura (lo perse anche l'anno precedente ma riusc\u00ec a mantenere la categoria per via di irregolarit\u00e0 finanziarie di e Celta Vigo); da l\u00ec inizia un periodo di difficolt\u00e0 economiche, con continui cambi tecnici e gestionali. Nel 2002-2003 ottiene un'altra promozione in Primera Divisi\u00f3n retrocedendo appena due anni dopo. Nella stagione 2010-2011 dopo diverse stagioni sull'orlo del declino e dopo una cattiva gestione sportiva ed economica, l'Albacete retrocede in Segunda Divisi\u00f3n B.\nStadio.\nL'Albacete gioca le sue partite casalinghe all'Estadio Carlos Belmonte. Esso ha una capacit\u00e0 totale di 17.102 persone. Inaugurato il 9 settembre 1960, lo stadio ha subito due notevoli ristrutturazioni, l'ultima nel 1998. Il suo nome viene dal nome del sindaco che aveva il mandato della citt\u00e0 di Albacete nel 1960, Carlos Belmonte. Il primo stadio del club fu il Campo del Parque de Los M\u00e1rtires dove gioc\u00f2 tra il 1940 e il 1960.\nStatistiche.\nDalla stagione 1940-1941 alla 2019-2020 il club ha ottenuto le seguenti partecipazioni ai campionati nazionali:\nOrganico.\nRosa 2021-2022.\n\"Rosa aggiornata al 31 ottobre 2021.\"\nAlbacete Balompi\u00e9 B.\nLAlbacete Balompi\u00e9 B \u00e8 la squadra delle riserve dell'Albacete, fondato nel 1962 gioca attualmente nella Tercera Divisi\u00f3n, campionato che ha disputato per 21 volte, ha partecipato anche a 25 campionati di Regional Preferente. Gioca le partite casalinghe nella Ciudad Deportiva Albacete Balompi\u00e9."}
{"id": "763876", "revid": "183694", "url": "https://it.wikipedia.org/wiki?curid=763876", "title": "Guglielmo Tagliacarne", "text": "Biografia.\nDopo la laurea in Scienze economiche alla Bocconi, durante la seconda guerra mondiale fu ufficiale nell'esercito italiano, fu fatto prigioniero dagli inglesi. In India, durante la prigionia organizz\u00f2 corsi di economia e di statistica per ufficiali italiani e non che erano studenti universitari.\nFu professore di statistica all'Universit\u00e0 di Pisa, Macerata, Parma e Roma.\nIn seguito fu segretario generale della Camera di Commercio di Milano, capo dei servizi economici della Confederazione dei Commercianti, direttore dell'Unione Italiana delle Camere di commercio, presidente dell'Associazione italiana per gli studi di mercato e direttore della scuola di sviluppo economico. Nel 1955 collabor\u00f2 con Giordano Dell'Amore nella creazione della \"Scuola di perfezionamento in economia aziendale per la formazione dei quadri direttivi di azienda\", che successivamente si sarebbe trasformata in SDA Bocconi School of Management.\nDiresse i periodici: \"Sintesi economica\", \"Studi di Mercato\" e \"Calcolo annuale del reddito per provincie e regioni\".\nA Guglielmo Tagliacarne \u00e8 intitolata una fondazione di ricerca e formazione dell'Unione Italiana delle Camere di commercio: l'Istituto Guglielmo Tagliacarne."}
{"id": "763889", "revid": "62004", "url": "https://it.wikipedia.org/wiki?curid=763889", "title": "New York Red Bull", "text": ""}
{"id": "763893", "revid": "6923", "url": "https://it.wikipedia.org/wiki?curid=763893", "title": "Lladr\u00f3", "text": "Lladr\u00f3 \u00e8 un'azienda spagnola con sede a Tavernes Blanques, nella Comunit\u00e0 Valenciana, che produce porcellana di qualit\u00e0 commercializzata in tutto il mondo.\nL'azienda fu fondata nel 1953 dai fratelli Juan, Jos\u00e9 e Vicente Lladr\u00f3 nel villaggio di Alm\u00e1cera, presso Valencia, e produceva oggetti per la casa come vasi. Solo nel 1956 inizi\u00f2 la produzione delle sculture per cui \u00e8 nota oggi la manifattura, che dato il suo rapido successo, dovette trasferirsi a Tavernes Blanques gi\u00e0 nel 1958. Fu qui che nel 1962 si install\u00f2 la scuola professionale della Lladr\u00f3 e dove nel 1967 inizi\u00f2 la costruzione del complesso della Citt\u00e0 della Porcellana, inaugurata nel 1969. Oggi l'azienda conta pi\u00f9 di lavoratori. Legato all'azienda esiste l'omonimo Museo Lladr\u00f3."}
{"id": "763894", "revid": "1442080", "url": "https://it.wikipedia.org/wiki?curid=763894", "title": "Z\u00e9 Kalanga", "text": "Carriera.\nNel 2006 \u00e8 stato convocato dal CT angolano Lu\u00eds de Oliveira Gon\u00e7alves per rappresentare l'Angola ai Mondiali in Germania. Ha cominciato i primi due incontri da titolare, venendo sostituito nella ripresa, mentre nella gara contro l'Iran ha giocato per 90 minuti."}
{"id": "763895", "revid": "287204", "url": "https://it.wikipedia.org/wiki?curid=763895", "title": "Lladro", "text": ""}
{"id": "763897", "revid": "933835", "url": "https://it.wikipedia.org/wiki?curid=763897", "title": "Fran\u00e7ois Andrieux", "text": "Biografia.\nL'Ancien R\u00e9gime.\nSotto l'Ancien R\u00e9gime, Fran\u00e7ois Andrieux fu apprendista presso la procura allo Ch\u00e2telet. Amico di Collin d'Harleville, fece carriera come capo di gabinetto dell'amministrazione delle finanze e come scrittore. Spos\u00f2 Marie Jude il 28 settembre 1784.\nSotto la Rivoluzione.\nNel 1789 venne promosso avvocato ed entr\u00f2 nei servizi di liquidazione del debito. Fu membro del club dei Giacobini. Dopo la caduta dei Girondini nel 1793, lasci\u00f2 Parigi e si stabil\u00ec a casa di Collin d'Harleville, dove visse con discrezione durante il Terrore. Divenne giudice presso il tribunale di cassazione (1796).\nSotto il Consolato e il Primo Impero.\nDi ritorno a Parigi sotto il Direttorio, fu eletto deputato al Consiglio dei Cinquecento nel 1798. Venne eletto al Tribunato nel 1800, ma non fu rieletto nel 1802 insieme a Benjamin Constant, Pierre Daunou e Guinguen\u00e9 per essersi preso troppe libert\u00e0 al cospetto di Napoleone Bonaparte: \u00abCi si appoggia soltanto su ci\u00f2 che resiste\u00bb, avrebbe detto a Bonaparte che gli rimprovereva la sua opposizione.\nVenne eletto membro dell'Istituto al momento della sua creazione nel 1796 e dell'Acad\u00e9mie fran\u00e7aise nel 1802. Si dedic\u00f2 all'insegnamento delle lettere e di grammatica all'\u00c9cole polytechnique dal 1804 al 1816. A partire dal 1814, insegn\u00f2 letteratura francese e morale al Coll\u00e8ge de France. Esercit\u00f2 queste funzioni fino alla fine dei suoi giorni, malgrado la debolezza della sua voce. Divenne, nel 1829, segretario perpetuo dell'Acad\u00e9mie fran\u00e7aise.\nL'opera.\nTra le sue commedie d'intrigo, che seguivano molto il gusto dell'epoca, la pi\u00f9 popolare fu \"Les \u00c9tourdis\", rappresentata per la prima volta nel 1787. Fu apprezzata da Andr\u00e9 Ch\u00e9nier, che scrisse: \u00abDopo \"Les Folies amoureuses\", sarebbe forse impossibile citare una sola commedia in tre atti che riunisca, cos\u00ec come fa \"Les \u00c9tourdis\", il fascino di una versificazione brillante, la gaiezza del dialogo, l'originalit\u00e0 dei caratteri e la pungente variet\u00e0 delle citazioni\u00bb. Fran\u00e7ois Andrieux si fece notare anche dai suoi contemporanei per i suoi racconti e le sue poesie narrative. Tuttavia, la sua opera venne presto eclissata dalla moda dei nuovi autori romantici ai quali egli si opponeva."}
{"id": "763898", "revid": "130040", "url": "https://it.wikipedia.org/wiki?curid=763898", "title": "Alfonso II di Provenza", "text": "Origine.\nSecondo la \"Ex Gestis Comitum Barcinonensium\" era il figlio maschio secondogenito del conte di Barcellona (la contea includeva quasi tutte le contee della Catalogna), re di Aragona (il regno includeva anche le contee di Sobrarbe e di Ribagorza) che aveva riunito i due domini nella Corona d'Aragona, conte di Provenza e conte di Rossiglione, Alfonso II il Casto e della sua seconda moglie Sancha di Castiglia, che, secondo le \"Cr\u00f3nicas navarras\" (Cr\u00f3nicas navarras) e le \"Ex Gestis Comitum Barcinonensium\" (Gesta comitum barchinonensium) era figlia del re di Le\u00f3n e Castiglia Alfonso VII l'Imperatore e di Richenza di Polonia, figlia del principe di Polonia, duca di Cracovia e di Slesia, Ladislao II (fuggito da Cracovia, nel 1146), detto l'Esiliato (1105-1159) e di Agnese (Cristina) di Babenberg(1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e sorellastra dell'imperatore, Corrado III e del duca Federico II di Svevia). Richenza era quindi la cugina dell'imperatore, Federico Barbarossa.Alfonso II il Casto, secondo la \"Ex Brevi Historia Comitum Provinci\u00e6 e familia comitum Barcinonensium\" era figlio della regina d'Aragona e contessa di Sobrarbe e Ribagorza, Petronilla e del principe d'Aragona e conte di Barcellona, Gerona, Osona e Cerdagna, Raimondo Berengario IV che, secondo la \"Ex Brevi Historia Comitum Provinci\u00e6 e familia comitum Barcinonensium\" era figlio del conte di Barcellona, Gerona, Osona e Cerdagna, Raimondo Berengario III e della contessa di Provenza e G\u00e9vaudan, Dolce I, figlia primogenita del Visconte di Millau, di G\u00e9vaudan, e di Carlat, Gilberto I di G\u00e9vaudan e della Contessa di Provenza, Gerberga (come ci viene confermato dalle \"Note dell'Histoire G\u00e9n\u00e9rale de Languedoc, Tome II\"), figlia secondogenita del conte di Provenza, Goffredo I e della moglie Stefania o Dolce (?- dopo il 1096, anno in cui Stefania fece una donazione per l'anima del figlio Bertrando), come viene riportato a pagina 529 delle Note dell'Histoire G\u00e9n\u00e9rale de Languedoc, Tome II; secondo lo storico Szabolcs de Vajay, Stefania era viscontessa di Marsiglia, figlia del visconte di Marsiglia, Guglielmo II.\nBiografia.\nIn un passo delle \"Cr\u00f3nicas navarras\" (Cr\u00f3nicas navarras), viene confermato che Alfonso era il maschio secondogenito, in quanto, elencando i figli di Alfonso II e della moglie Sancha, viene nominato per secondo (\"al yfant don Pedro, rey d'Arag\u00f3n, et al marqu\u00e9s de Proven\u00e7a don Alfonso, et a don Ferrando, abbat de Mont arag\u00f3n, et una filla que casaron en Ongr\u00eda\").Anche le \"Ex Gestis Comitum Barcinonensium\" (Gesta comitum barchinonensium), citano i due figli maschi maggiori ed Alfonso \u00e8 nominato per secondo e viene precisato che ebbe la contea di Provenza (\"habuit Ducatum Provinci\u00e6\").\nNel 1185, suo padre, Alfonso II il Casto, per porre fine alle lotte tra la contea di Provenza e la contea di Tolosa, tolse al proprio fratello (e zio di Alfonso II di Provenza), Sancho, la contea di Provenza e sigl\u00f2 la pace col il conte di Tolosa, Raimondo V.Sancho venne per\u00f2 compensato con Contea del Rossiglione, mentre la contea di Provenza fu tenuta da Alfonso II il Casto, fino al 1195, anno in cui fu assegnata al suo figlio terzogenito (secondo maschio), Alfonso II di Provenza, al raggiungimento della maggior et\u00e0. Anche le \"Ex Gestis Comitum Barcinonensium\" ci confermano che Alfonso II di Provenza divenne conte di Provenza.Ci narra la \"Cr\u00f3nica de San Juan de la Pe\u00f1a\", che, alla morte di Alfonso II il Casto, nel 1196, la contea di Provenza fu confermata ad Alfonso II di Provenza, mentre la corona d'Aragona and\u00f2 al figlio primogenito di Alfonso II, Pietro II, secondo il volere del padre, espresso, nel testamento redatto quando, a Perpignano, contrasse la grave malattia, che lo port\u00f2 alla morte.\nAveva tredici anni quando, nel 1193, secondo la \"Histoire g\u00e9n\u00e9rale des Alpes Maritimes ou Cotti\u00e8nes par Marcellin Fornier, Continuation, Tome I\", suo padre, Alfonso II il Casto, col trattato di Aix, concord\u00f2 con il Conte di Forcalquier, Guglielmo IV d'Urgell il matrimonio tra Alfonso Berengario e la nipote di Guglielmo IV, l'erede della contea di Forcalquier, anche lei tredicenne, Garsenda di Sabran, figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran e di Garsenda di Forcalquier ( - prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti. Il trattato prevedeva che Garsenda avrebbe ereditato la Contea di Forcalquier, mentre Alfonso Berengario avrebbe ereditato la contea di Provenza, nel 1195, al raggiungimento della maggior et\u00e0. Il matrimonio fu celebrato, ad Aix-en-Provence nel luglio di quello stesso anno (1193). Il matrimonio \u00e8 confermato dall'arcivescovo di Toledo, che fu anche storico, Rodrigo di Toledo nel suo \"De rebus Hispani\u00e6\" dove Garsenda \u00e8 citata come nipote del conte di Forcalquier \"(neptem comitis Folocalquerii\") e dalla \"Historia Comitum Provinciae\". La \"Chronica Albrici Monachi Trium Fontium, anno 1213\", invece cita Garsenda (\"neptem\u2026comitis de Forcalcarie\") attribuendogli erroneamente come marito lo zio di Alfonso II, Sancho.\nNel 1195, Alfonso Berengario, con la maggior et\u00e0 divenne il conte di Provenza, Alfonso II.\nNel maggio del 1199, il documento n\u00b0 XVII delle \"Instrumenta della Gallia Christiana Novissima, Tome I, Aix\", ci documenta di una donazione di Alfonso Berengario alla chiesa di Aix-en-Provence.\nNel 1204, secondo il III volume dello Spicilegium, Alfonso Berengario, il 15 giugno, a Montpellier, fu il testimone di nozze del fratello, il re della corona d'Aragona, Pietro II con Maria di Montpellier; il matrimonio \u00e8 confermato dalla \"Chronica Albrici Monachi Trium Fontium, anno 1213\".\nAlfonso Berengario mor\u00ec nel mese di febbraio 1209, a Palermo, dove era sbarcato il 2 febbraio, avendo accompagnato la sorella maggiore, Costanza (1179-1222), in Sicilia, per il matrimonio con il re di Sicilia, Federico II; Costanza, vedova, dal 1204, del re d'Ungheria, Emerico, senza figli, era tornata in Aragona ed il fratello Pietro II secondo la \"Cr\u00f3nica de San Juan de la Pe\u00f1a\", era riuscito ad organizzare il matrimonio della sorella; il seguito del conte di Provenza, Alfonso Berengario, era costituito da nobili aragonesi, catalani e provenzali, pi\u00f9 400 lancieri che, dopo il matrimonio, sarebbero rimasti al servizio del re di Sicilia, ma, a causa di una epidemia, subito dopo l'arrivo a Palermo, il contingente che accompagnava Costanza, fu annientato.Tra coloro che persero la vita vi fu anche Alfonso II di Provenza, che lasci\u00f2 il titolo di conte di Provenza al figlio Raimondo Berengario, con la reggenza della moglie, Garsenda, che in quell'anno, nel mese di settembre avrebbe ereditato la contea di Forcalquier.\nDiscendenza.\nAlfonso e Garsenda ebbero due figli: "}
{"id": "763901", "revid": "287204", "url": "https://it.wikipedia.org/wiki?curid=763901", "title": "Iparralde", "text": "Iparralde, noto anche come Paese Basco settentrionale o Paese Basco francese (\"Pays basque fran\u00e7ais\"), \u00e8 la regione sotto amministrazione francese di Euskal Herria. Geograficamente \u00e8 la parte occidentale dei Pirenei Atlantici (la parte orientale \u00e8 B\u00e9arn) e si dividono nei territori di Lapurdi (Labourd), Nafarroa Behera (Bassa Navarra) e Zuberoa (Soule).\nA ovest \u00e8 bagnato dall'Oceano Atlantico, a nord confina con il dipartimento di Landes, a est confina con il B\u00e9arn e a sud confina con lo stato spagnolo, pi\u00f9 precisamente con la regione di Navarra e con la Comunit\u00e0 autonoma dei Paesi Baschi (in particolare con la provincia di Gipuzkoa).\nLa sua controparte meridionale si chiama Hegoalde.\nTra i centri pi\u00f9 importanti si annoverano Baiona (Bayonne), Donapaleu (Saint-Palas), Garazi (Saint-Jean-Pied-de-Port), Maule-Lextarre (Maul\u00e9on-Licharre), Uztaritze (Ustaritz), Miarritze (Biarritz).\nAbertzaleen Batasuna, il principale partito nazionalistico basco francese, ha come obiettivo principale separazione di Iparralde dal B\u00e9arn, creando cos\u00ec un nuovo dipartimento, idea questa rilanciata nel 2005 da un referendum tra i sindaci della parte francese di Euskal Herria."}
{"id": "763903", "revid": "1718925", "url": "https://it.wikipedia.org/wiki?curid=763903", "title": "Levigatrice", "text": "La levigatrice \u00e8 uno strumento/macchina con cui si effettua la levigatura, quindi utilizzato nel processo di finitura di superfici in ceramica, metallo, legno e altri materiali, per perfezionarne la precisione della forma e della misura e soprattutto per migliorarne le propriet\u00e0 tribologiche della superficie. Un utilizzo frequente potrebbe essere la levigazione di cilindri per i motori a movimento alternativo ed elementi idraulici. Altro tipo di levigatrice \u00e8 la levigatrice a contatto.\nPrincipi.\nIl pareggiamento del materiale avviene per mezzo di tagli geometricamente indefiniti con un levigatore, che si applica alla macchina levigatrice ed \u00e8 fatto di pietra abrasiva o polvere di tale pietra, in passato si utilizzava la polvere di pomice e tale processo prendeva e ha ancora il nome di pomiciatura. Lo strumento pu\u00f2 sia ruotare che spostarsi lungo l'asse orizzontale o lineare a seconda del tipo di macchina utensile e ambito di lavorazione.\nAccorgimenti.\nPer evitare l'inceppamento della macchina, si possono utilizzare a seconda del tipo e ambito di lavorazione vari accorgimenti:\nMacchinari.\nI lavori di levigatura sono possibili solitamente su:\nSui motori termici.\nSu una levigatrice, come gi\u00e0 anche in una fresatrice, si introduce uno strumento rotante nella trapanatura da lavorare e che si muove all'interno con movimenti rotatori e oscillatori. Le lame propriamente dette in diamante, corindone o carburo di silicio vengono premute all'interno della trapanatura con una data pressione costante e variabile.\nIn questo modo la superficie interna del rivestimento cilindrico assume il caratteristico aspetto con scanalature oblique e ottiene propriet\u00e0 smerigliatrici definite, spesso capaci di trattenere fluidi quali oli idraulici e del motore.\nQuesta lavorazione avviene spesso con una forte corrente liquida per poter allontanare velocemente le particelle smerigliate dal processo di lavorazione. In seguito si ottiene il raffreddamento del supporto meccanico per contenere la tolleranze richieste.\nUn procedimento di smerigliatura totalmente nuovo \u00e8 la smerigliatura laser in canne cilindriche. Questa tecnica viene impiegata soprattutto nei motori diesel. In questo processo di smerigliatura un raggio laser scioglie la superficie metallica, le vaporizza parzialmente e produce cos\u00ec gli incavi rifiniti desiderati. Un vantaggio di questo processo \u00e8 inoltre la formazione dei duri spigoli di fusione prodotti dal processo di fusione che si rivelano resistenti all'usura. Si pu\u00f2 diminuire l'usura e aumentare la durata dell'utilizzo di un macchinario di circa il 75%."}
{"id": "763904", "revid": "547034", "url": "https://it.wikipedia.org/wiki?curid=763904", "title": "Sant'Antioco (Italia)", "text": "Sant'Antioco (\"Santu Antiogu\" o \"Sant'Antiogu\" in sardo, \"San Anti\u00f2cco\" in tabarchino) \u00e8 un comune italiano di abitanti della provincia del Sud Sardegna, nel Sulcis-Iglesiente. Il comune sorge sui resti di Sulki, una delle citt\u00e0 pi\u00f9 antiche del Mediterraneo occidentale.\n\u00c8 il principale comune dell'omonima isola.\nGeografia fisica.\nTerritorio.\nL'isola di Sant'Antioco, nella quale si trova la cittadina omonima, \u00e8 la maggiore delle isole sarde e con i suoi 109\u00a0km\u00b2 \u00e8 la quarta d'Italia per estensione dopo la Sicilia, la stessa Sardegna e l'Isola d'Elba. Dista da Cagliari 84\u00a0km circa ed \u00e8 collegata all'isola madre grazie ad un istmo artificiale e ad un ponte aperto nei primi anni ottanta. Il territorio dell'isola \u00e8 ripartito tra il comune di Sant'Antioco, il pi\u00f9 popoloso (che sorge sulle rovine dell'antica citt\u00e0 fenicio-punica e poi romana di Sulky-Sulci) e quello di Calasetta, secondo centro abitato, per numero di abitanti, dell'isola. Sono inoltre presenti il piccolo borgo turistico di Maladroxia, che fa capo a Sant'Antioco, e quello di Cussorgia (zona Stann'e Cirdu) nel territorio del comune di Calasetta.\nAl largo dell'isola, in direzione sud, sono apprezzabili tre isolotti, disabitati, detti Il Toro, La Vacca e Il Vitello. Presso questi (e in particolare presso il Toro) sono soliti svernare i cosiddetti Falchi della Regina, o Falchi \"Eleonorae\", come li chiam\u00f2 il loro scopritore, Alberto Della Marmora, in onore della giudicessa Eleonora d'Arborea.\nCale, coste e spiagge del Comune.\nNel litorale del Comune di Sant'Antioco, partendo da nord verso sud, si hanno le seguenti cale, coste e spiagge pi\u00f9 conosciute:\nNel litorale antiochense, ora ripartendo da sud verso nord, si hanno le seguenti cale, coste e spiagge pi\u00f9 conosciute:\nNel litorale antiochense, ora ripartendo da est verso ovest, si hanno le seguenti cale, coste e spiagge pi\u00f9 conosciute:\nStoria.\nEt\u00e0 prenuragica e nuragica.\nLa storia di Sant'Antioco \u00e8 antichissima. Una trentina di nuraghi, un certo numero di cosiddette \"Tombe dei giganti\" e di \"Domus de janas\" testimoniano che l'isola non fosse priva di insediamenti stabili gi\u00e0 in epoca preistorica. Notevole la presenza di numerosi nuraghe costieri, tra i quali si segnalano il nuraghe multitorre S'Ega Marteddu, a ridosso della spiaggia di Maladroxia, il nuraghe Sa Cipudditta situato in un promontorio a picco sul mare in localit\u00e0 Su Portu de su Casu e il sito di Grutti 'e Acqua, composto da un nuraghe multitorre polilobato e da uno dei villaggi nuragici pi\u00f9 grandi della Sardegna, all'interno del quale sono presenti opere idrauliche e urbanistiche, templi a pozzo e tombe dei giganti. Il villaggio termina tra la spiaggia e la scogliera di Portu Sciusciau dove \u00e8 probabile fosse presente un porto nuragico. Numerosi anche i reperti di cultura materiale di epoca nuragica rinvenuti in questo territorio tra i quali non mancano i bronzetti, come il famoso arciere nuragico di Sant'Antioco.\nEt\u00e0 fenicio-punica (met\u00e0 VIII sec. - 238 a.C.).\nIn et\u00e0 storica nacque il primo nucleo della citt\u00e0 di Sulki, toponimo riscontrabile nelle testimonianze epigrafiche rinvenute ad Antas. A fondarla furono, probabilmente nella prima met\u00e0 dell'VIII secolo a.C. (parrebbe, stando alle fonti letterarie, quasi nello stesso periodo in cui venne fondata la stessa Cartagine) alcuni mercanti e navigatori provenienti da un'area grosso modo corrispondente all'attuale Libano: i Fenici. Il dato relativo alla fondazione della citt\u00e0 \u00e8 desumibile con buona approssimazione sia rifacendosi alle fonti letterarie, sia basandosi sulle testimonianze archeologiche: il materiale riportato alla luce nell'area del tofet e in quella del cosiddetto cronicario indicano che il centro fosse pienamente attivo almeno a partire dalla met\u00e0 dell'VIII secolo a.C.\nVari studiosi, tra cui l'archeologo dell'Universit\u00e0 degli studi di Sassari Piero Bartoloni, indicano Sant'Antioco come la citt\u00e0 pi\u00f9 antica della Sardegna e come il centro urbano pi\u00f9 antico d'Italia. Alla fine del VI secolo a.C. i Cartaginesi, fenici d'Occidente, presero possesso della Sardegna e dunque anche dell'isola di Sant'Antioco. La citt\u00e0 nordafricana controller\u00e0 la Sardegna sino all'epoca delle guerre puniche, quando verr\u00e0 spodestata dalla nuova potenza egemone del Mediterraneo: Roma.\nEt\u00e0 romana (238 a.C.-456 d.C.).\nLa citt\u00e0 fu testimone, durante quelle guerre puniche che rappresentarono un vero e proprio spartiacque negli equilibri del Mediterraneo, di un evento bellico di una certa rilevanza. Fu probabilmente tra le isole della Vacca e del Toro che si combatt\u0117 la battaglia di Sulci (258 a.C.), che vide trionfare la flotta romana guidata dal console Gaio Sulpicio Patercolo su quella sardo-punica capeggiata da Annibale Giscone, che in quanto responsabile della disfatta venne condannato e successivamente crocifisso. \nIn epoca romana, ossia a partire dal 238 a.C., Sulci continu\u00f2 a fiorire sino a diventare, a detta del geografo greco Strabone (vissuto a cavallo tra I sec. a.C. e I sec. d.C.) la citt\u00e0 pi\u00f9 florida della Sardegna romana insieme a Caralis. Lo sfruttamento dei bacini minerari dell'Iglesiente non era infatti cessato (in quest'area venne eretto, in et\u00e0 augustea, il tempio romano ad Antas, sulle rovine di quello punico), e con esso l'intenso traffico nel porto sulcitano: di qui l'appellativo dell'antica Sulci \"\"Insula plumbea\". La citt\u00e0 dovette disporre davvero di ingenti risorse finanziarie se all'epoca della guerra civile tra Cesare e Pompeo (I sec. a.C.) pot\u00e9 pagare una multa di circa 10 milioni di sesterzi inflittale da parte di Cesare, giunto nel frattempo nell'antipompeiana Caralis. Scrive Attilio Mastino:\nSulci si riprese ben presto dallo smacco subito, forte anche della floridezza del suo porto e, dunque della sua economia, sino quando, intorno al I sec. d.C., sotto Claudio, fu riabilitata sul piano politico e elevata al rango di Municipium. \u00c8 necessario, per poterci rendere conto del livello di prosperit\u00e0 raggiunta dall'antica Sulci romana, consultare pure l'andamento demografico, indicatore indubbiamente prezioso. Secondo il Bellieni, la citt\u00e0 tra tarda Repubblica e prima fase imperiale doveva essere popolata da circa 10.000 persone, cifra effettivamente plausibile se si tiene conto della popolazione media nei centri italiani di et\u00e0 augustea calcolata dal Beloch.\nL'antico centro romano sorgeva, come si pu\u00f2 desumere facilmente ancora oggi prestando attenzione alla disposizione degli assi viari maggiori e minori, nell'area comprendente le attuali vie Garibaldi, XX Settembre, Mazzini, Eleonora d'Arborea, Cavour, in localit\u00e0 detta \"Su Narboni\". Qui, e precisamente all'incrocio tra le attuali via XX Settembre e Eleonora d'Arborea (presumibilmente nell'area dove sorgeva il foro, non ancora localizzato), si trova un mausoleo noto come Sa Presonedda o Sa Tribuna databile al I sec. a.C., grosso modo coevo al ponte romano, situato in corrispondenza dell'istmo, e al tempio d'Iside e Serapide le cui rovine non sono oggi pi\u00f9 apprezzabili. Della Fontana romana che si trova nell'attuale piazza Italia non \u00e8 rimasto nulla dell'impianto antico. Copiosi i mosaici, alcuni dei quali furono adoperati per lastricare la Basilica di Santa Croce in Cagliari\nLa tradizione colloca nel II sec. d.C. la vicenda del santo eponimo dell'isola, quel medico forse mauritano di nome Antioco che pat\u00ec il proprio martirio a Sulci sotto gli Antonini, presumibilmente durante il regno dell'imperatore Adriano (117-138 d.C.).\nDall'et\u00e0 medievale a quella contemporanea.\nDopo la caduta dell'Impero romano d'Occidente (la data convenzionale \u00e8 il 476 d.C.) Sulci, come il resto dell'isola, pass\u00f2 sotto il dominio dei Vandali, una popolazione germanica stabilitasi in Nord Africa; il loro passaggio nell'isola di Sant'Antioco \u00e8 testimoniato da una particolare sepoltura al cui interno erano presenti i resti di un uomo sepolto insieme al proprio cavallo. Nel 534, a seguito della vittoria del generale Belisario a Tricamari (presso l'antica citt\u00e0 di Cartagine) sui Vandali, la Sardegna pass\u00f2 in mano ai Bizantini, che vi rimasero alcuni secoli e che costruirono a Sulky un castello i cui ruderi erano ancora visibili nel XIX secolo secondo le testimonianze di Vittorio Angius e Alberto Della Marmora. A causa delle frequenti scorrerie dei pirati saraceni iniziate nel corso dell'Alto medioevo, in particolare a partire dall'VIII secolo, Bisanzio fu per\u00f2 costretta ad abbandonare progressivamente l'isola.\nSuccessivamente Sulci fece parte del giudicato di Cagliari, nella curatoria omonima, ma nel XIII secolo era ormai disabitata e la sede della diocesi di Sulci fu trasferita a Tratalias. L'isola Sulcitana, abbandonata, nel 1124 venne donata simbolicamente a Sant'Antioco (di fatto alla diocesi), da cui poi prese il nome, dal giudice di Cagliari Mariano II Torchitorio II e sua moglie Preziosa e poi dalla giudichessa Benedetta di Cagliari nel 1216. Questa desolazione, proseguit\u00e0 per tutto il periodo aragonese e spagnolo (1324-1713), tra XVI e XVII secolo veniva interrotta eccezionalmente a due settimane di distanza dal giorno di Pasqua quando, per alcuni giorni, migliaia di persone accorrevano sull'isola per celebrare la festa in onore di Sant'Antioco (detta \"Sa Festa Manna\"). Nel 1615, in piena controriforma (sostanzialmente la risposta cattolica alla riforma protestante germanica, nonch\u00e9 un processo di grande rinnovamento della Chiesa e dei suoi apparati), in un gran fervore di caccia alle reliquie l'arcivescovo di Cagliari Francisco d'Esquivel fece ritrovare le reliquie del santo (vere o presunte), collocate presso le catacombe.\nSolo nel XVIII secolo, in epoca sabauda, inizi\u00f2 un processo di ripopolamento del territorio, attuato in particolare da famiglie provenienti da Iglesias, che diede luce all'odierno abitato di Sant'Antioco il quale si sovrappose alle rovine dell'antica Sulci. Alla met\u00e0 del secolo si contavano 38 case, 15 botteghe e 164 capanne, delle quali 100 scavate nella roccia, per un totale di circa 300 abitanti. L'incremento demografico prosegu\u00ec nei due secoli successivi.\nNel 1793, nel corso della spedizione francese in Sardegna, la cittadina venne occupata per breve tempo dai francesi, comandati dall'ammiraglio Laurent Truguet.\nIl 16 ottobre 1815 si verific\u00f2 l'ultima incursione dei pirati barbareschi sull'isola, durante la quale venne ucciso il comandante militare di Sant'Antioco Efisio Melis Alagna (nato a Cagliari nel 1785) e 12 suoi commilitoni. 158 antiochensi furono catturati e fatti schiavi, ma successivamente riscattati. A seguito di questo evento, la flotta inglese incominci\u00f2 a cannoneggiare le piazzeforti africane, costringendo i barbareschi a firmare un trattato di pace.\nNel 1938 venne inaugurata la vicina citt\u00e0 mineraria di Carbonia il cui carbone estratto veniva imbarcato nel porto di Sant'Antioco che divenne il primo porto sardo nel 1940, con un traffico di circa un milione di tonnellate di merci. Durante la seconda guerra mondiale Sant'Antioco e il suo porto furono pi\u00f9 volte bombardati dagli Alleati.\nSociet\u00e0.\nEtnie e minoranze straniere.\nAl 31 dicembre 2016 la popolazione straniera ammontava a 137 persone pari all'1,2% della popolazione totale. Le nazionalit\u00e0 principali erano:\nLingue e dialetti.\nLa variante del sardo parlata a Sant'Antioco \u00e8 il campidanese sulcitano.\nTradizioni e folclore.\nSagra di sant'Antioco.\nQuindici giorni dopo la Pasqua si svolge la sagra di sant'Antioco, protettore dell'isola omonima e secondo alcune teorie (basate tuttavia sui documenti inficiati dalla \"querelle\" seicentesca sarda per il Primato) anche dell'intera Sardegna. Ogni anno dall'isola madre convengono decine di gruppi legati alle tradizioni dei loro rispettivi centri per sfilare lungo le strade di Sant'Antioco e onorarne in tal modo il santo protettore. Il sabato precedente alla sagra si svolge la sfilata de \"Is coccoisi\". Per l'occasione si produce questo particolare tipo di pane bianco lievitato detto \"Cocc\u00f2i de su Santu\", dall'aspetto ornamentale e decorato infatti con motivi floreali e piccoli uccelli; \"is coccois\" vengono trasportati nell'omonima Basilica e per alcune settimane ivi lasciati in modo da abbellire il simulacro del santo e le sue reliquie. Queste ultime sono conservate nella basilica di Sant'Antioco, anch'esse trasportate durante la processione.\nPosto sotto un reliquiario dorato \u00e8 conservato quello che pare essere il teschio del santo, mentre in una teca \u00e8 custodita una parte del femore e del bacino.\nLa sagra di sant'Antioco \u00e8 tra le pi\u00f9 antiche feste religiose tra quelle ancora celebrate in et\u00e0 contemporanea in Sardegna. L'origine della sagra attuale fu inizialmente datata al 1615, anno di ritrovamento di quelle che si reputano le reliquie del santo nelle catacombe sottostanti la basilica, per volere dell'allora arcivescovo di Cagliari Francisco d'Esquivel.\nIn realt\u00e0 successive acquisizioni testimoniano lo svolgimento della festa in tempi molto pi\u00f9 remoti. Un primo documento, attualmente depositato presso l'archivio della Corona d'Aragona in Barcellona e risalente al 1360, informa sulla rivendicazione da parte dell'allora Vescovo di Sulci, Francesco Alegre (1359-1364) dei diritti per s\u00e9 sulla vendita del vino e la pesca in mare durante i giorni di festa. Mentre un ulteriore documento, successivo all'acquisizione sopra menzionata e risalente al 1466, tratta di un privilegio reale, nello specifico del re di Spagna Giovanni, che su richiesta del Vescovo Giuliano di Iglesias conferma i privilegi al Vescovo sia durante la festa della chiesa di Sant'Antioco che al di fuori di essa. \nIl primo di agosto si celebra un'altra edizione della sagra in onore del santo, certamente non meno suggestiva di quella primaverile, anche questa con processione religiosa e parata di gruppi in abito sardo. Il 13 novembre si celebra la ricorrenza religiosa ufficiale con processione serale.\nRiti della Settimana Santa.\nLa processione del venerd\u00ec santo, di stampo catalano, \u00e8 molto suggestiva. Un Cristo morto viene portato in processione al tramonto su un catafalco dorato, seguito dalla Madonna vestita a lutto. La mattina di Pasqua si svolge il rito de \"S'incontru\"; Cristo Risorto e la Madonna escono dalla chiesa di Sant'Antioco Martire e attraverso due strade diverse a passo veloce arrivano ai due lati opposti di Piazza Umberto. Qui s'incontrano mentre in segno di festa vengono sparati verso il cielo dei botti.\nCostumi.\nI costumi tradizionali di Sant'Antioco vengono oggi indossati solo in occasione delle sagre religiose. Solo alcune fra le donne pi\u00f9 anziane indossano ancor oggi, ogni giorno, una versione (pur parzialmente ridimensionata) del costume tradizionale. La tipologia dei costumi di Sant'Antioco cambia in base alla posizione sociale di chi li indossa. Su \"bistiri a nostrana\", ad esempio, era indossato dalle donne della borghesia agricola.\nComprende una gonna a pieghe, \"sa fardetta de mesu grana\", di colore rosso, in tessuto d'orbace finissimo, \"su ventalliccu\", il grembiule nero ricamato, \"su gipponi\", il corpetto stretto in raso o velluto, \"sa camisa a polanias\", la camicia bianca ricamata, \"su panneddu\", da mettere sulle spalle, \"sa perr'e sera\", il fazzoletto ricamato, \"is bottinus\" le scarpe rosse con il tacco, i gioielli: \"sa gioia\" (un ciondolo), \"is arreccadas\" (gli orecchini), \"is aneddus\" (gli anelli).\n\"Sa massaia\", la donna di casa vestiva in modo pi\u00f9 semplice e senza gioielli (a parte la fede). In questo vestito si ritrovano \"su gipponi\", \"sa perr'e sera\", \"su ventalliccu\". Sul capo una cuffia rossa \"sa scuffia\", ai piedi gli zoccoli in legno fasciati da una banda rossa: \"is cappus\".\nSobrio ma fiero il vestito de \"Su massaiu\", l'uomo, caratterizzato dai colori nero dei pantaloni \"is cracci\u00f2nis\", tessuti in orbace e tenuti stretti in vita da una cintura in cuoio e dal bianco della camicia in lino ricamata: \"sa camisa\". Alla cintura viene sempre tenuto un fazzoletto piegato, di colore rigorosamente rosso.\nSul capo una \"berrita\" nera; le scarpe sono ricoperte da ghette, sempre nere, \"is cr\u00e0ccias\". Il corpetto nero, da indossare sopra la camicia (\"Su cossu\") \u00e8 adornato da una doppia fila di monete dorate usate a mo' di bottoni. Il cappotto di lana marrone, \"su gabbanu\", bellissimo, comodo ed elegante, \u00e8 pi\u00f9 somigliante ad un mantello che a un cappotto, ma ha le maniche.\nGeografia antropica.\nFrazioni.\nIl Comune di Sant'Antioco comprende anche le seguenti frazioni:\nEconomia.\nL'economia antiochense comprende vari settori, tra cui una modesta attivit\u00e0 portuale (al contrario della notoria floridezza dell'antico porto), un'attivit\u00e0 volta alla produzione del sale, alla pesca e naturalmente al commercio del pesce, all'artigianato tessile, all'allevamento ovino, al turismo per lo pi\u00f9 stagionale (estivo), all'agricoltura, alla fabbricazione di barche e navi. Sull'isola \u00e8 ancora viva la tradizione della navigazione \"a vela latina\"; Sant'Antioco \u00e8 tra i pochissimi comuni in Italia in cui sopravvive la tradizione dei maestri d'ascia e la costruzione di barche presso piccole aziende a carattere familiare.\nAmministrazione.\nGemellaggi\n\u2022 Tiro\nSport.\nCalcio.\nSant'Antioco \u00e8 sede di due societ\u00e0 calcistiche, l\"Isola di Sant'Antioco\" che milita nel girone B della prima categoria sarda, e l\"Antiochense 2013\" che milita nel girone C della seconda categoria sarda.\nPallavolo.\nA Sant'Antioco ha sede la VBA Olimpia Sant'Antioco, societ\u00e0 che negli anni novanta prese parte a un campionato di serie A1 e a vari campionati di serie A2 maschile, nel 2012-13 militante in serie B1."}
{"id": "763907", "revid": "115549", "url": "https://it.wikipedia.org/wiki?curid=763907", "title": "Club Brugge", "text": ""}
{"id": "763920", "revid": "228587", "url": "https://it.wikipedia.org/wiki?curid=763920", "title": "HFS Plus", "text": "HFS Plus o HFS+ \u00e8 un file system sviluppato da Apple per sostituire il precedente Hierarchical File System (HFS) come file system primario sui computer Macintosh. Viene inoltre utilizzato come uno dei formati dal riproduttore di musica digitale iPod. HFS Plus \u00e8 il nome usato dai progettisti, ma nella documentazione ufficiale il formato \u00e8 denominato Mac OS Extended \"(Mac OS esteso). Durante la fase di sviluppo, Apple si \u00e8 spesso riferita al file system col nome in codice Sequoia\".\nHFS Plus \u00e8 una versione migliorata di HFS, supporta file pi\u00f9 grossi (gli indirizzi dei blocchi sono a 32 bit anzich\u00e9 a 16) ed usa Unicode (invece del Mac OS Roman) per i nomi degli oggetti (file e cartelle). HFS Plus permette di avere nomi di file lunghi fino a 255 caratteri UTF-16 e \"n-forked file\" in modo simile al NTFS, anche se praticamente nessun software sfrutta i \"fork\" che non siano i data fork ed i resource fork.\nHFS Plus usa inoltre una tabella della mappa di allocazione a 32 bit invece di quella a 16 bit di HFS. Questa era una seria limitazione di HFS ed implicava che nessun disco formattato in HFS potesse supportare pi\u00f9 di 65.536 (pari a 216) blocchi allocabili. Quando i dischi erano piccoli, ci\u00f2 non aveva grosse conseguenze, ma, con l'avvicinarsi del traguardo del Gigabyte, significava che il minimo spazio occupabile da un file (un blocco di allocazione) era diventato troppo grande, sprecando una significativa quantit\u00e0 di spazio su disco. Ad esempio: su un disco di 1 GB, la dimensione del blocco di allocazione in HFS era di 16 kB, quindi anche un file di 1 byte avrebbe riservato 16 KB di spazio su disco.\nCos\u00ec come HFS, anche HFS Plus usa i B*-tree per memorizzare la maggior parte dei metadati del disco.\nStoria.\nHFS Plus fu introdotto con la release di Mac OS 8.1 del 19 gennaio 1998. La sua prima apparizione, come file system in fase beta fu, per\u00f2, il mai rilasciato sistema operativo Copland.\nCon il rilascio dell'aggiornamento di Mac OS X alla versione Mac OS X Jaguar dell'11 novembre 2002, Apple aggiunse le prestazioni di journaling ad HFS Plus per migliorare l'affidabilit\u00e0 dei dati. Tali prestazioni erano facilmente accessibili in macOS Server, ma solo da riga di comando. Con Mac OS X Panther tutti i volumi HFS Plus su tutti i Mac furono posti come \"journaled\" per \"default\". Nel sistema tali volumi sono identificati come HFSJ.\nMac OS X 10.3 introdusse anche un'altra versione di HFS Plus chiamata HFSX. I volumi HFSX sono quasi identici a quelli HFS Plus tranne per il fatto che non sono mai circondati dal HFS Wrapper e supportano la sensibilit\u00e0 alle maiuscole per i nomi dei file e delle cartelle. I volumi HFSX possono essere riconosciuti da due indici nella testata del volume, un valore di HX nel campo \"signature\" e 5 nel campo versione.\nCon Mac OS X Tiger, Apple ha aggiunto il supporto per i record \"Inline Attribute Data\", che avevano fatto parte di HFS Plus sin da Mac OS X Cheetah, ma erano sempre stati contrassegnati come \"riservati per usi futuri\". Fino alla pubblicazione di Mac OS X Server 10.4, HFS Plus ha supportato il sistema di privilegi standard di Unix, questa versione ha introdotto il supporto per il controllo di sicurezza basato su lista di controllo degli accessi (ACL), progettato per essere pienamente compatibile con il sistema di permessi usato da Windows XP e Windows Server 2003.\nSebbene il formato di HFS Plus consenta capacit\u00e0 quasi illimitate, le varie versioni di Mac OS ne supportano solo un sottoinsieme:\nIl massimo numero di elementi dentro una cartella \u00e8 inoltre limitato dalla dimensione massima del volume diviso la dimensione del blocco.\nCaratteristiche.\nI volumi HFS Plus sono divisi in settori (che in HFS erano chiamati blocchi logici), che sono solitamente dimensionati a 512 byte. Questi settori sono raggruppati in blocchi di allocazione che possono contenere uno o pi\u00f9 settori; il numero di blocchi di allocazione dipende dalla dimensione totale del volume. HFS Plus usa un valore maggiore per indirizzare i blocchi di allocazione di quanto non faccia HFS, 32 bit invece di 16; ci\u00f2 significa che pu\u00f2 accedere a 4.294.967.296 (formula_1) blocchi invece di 65.536 (formula_2)\nTipicamente un volume HFS Plus \u00e8 inserito all'interno di un HFS Wrapper, anche se ultimamente questo sta diventando meno frequente. Questa \"busta\" \u00e8 stata pensata per due scopi: consentiva ai Mac che non supportavano HFS Plus a livello di ROM di eseguire il boot di volumi HFS Plus e consentire una transizione degli utenti verso HFS Plus includendo un volume minimale HFS con un file a sola lettura chiamato \"Where_have_all_my_files_gone? (Dove sono finiti tutti i miei file?)\", per mostrare agli utenti con versioni di Mac OS precedenti al supporto per HFS Plus che il volume richiede un sistema operativo che lo supporti. Il volume HFS originale contiene un identificatore e lo spiazzamento al volume HFS Plus inserito dentro la sua testata. Tutti i blocchi di allocazione nel volume HFS che contengono volumi HFS Plus sono descritti nella mappa di allocazione di HFS come blocchi danneggiati.\nLe strutture che costituiscono un tipico volume HFS Plus sono nove:"}
{"id": "763927", "revid": "4106", "url": "https://it.wikipedia.org/wiki?curid=763927", "title": "Comuni svizzeri", "text": ""}
{"id": "763931", "revid": "181699", "url": "https://it.wikipedia.org/wiki?curid=763931", "title": "Zegna", "text": "Zegna (IPA: ), in precedenza nota come Ermenegildo Zegna, \u00e8 un\u2019azienda italiana di abbigliamento di lusso maschile. Fondata nel 1910 a Trivero, in Piemonte, \u00e8 guidata dalla famiglia Zegna ed \u00e8 una delle realt\u00e0 imprenditoriali italiane pi\u00f9 note a livello internazionale.\nDal dicembre 2021 \u00e8 quotata al Nyse della Borsa di New York.\nStoria.\nGli inizi.\nGli inizi dell'azienda familiare risalgono al periodo a cavallo tra la fine dell'Ottocento e l'inizio del Novecento, quando Michelangelo (Angelo) Zegna (1859 \u2013 1923), orologiaio originario di Trivero, nel biellese, decide di aprire una fabbrica tessile nel vicino comune di Flecchia. \nNel 1910 tre dei dieci figli di Angelo, tra cui l'ultimogenito Ermenegildo (nato nel 1892), insieme a un quarto socio, Costanzo Giardino Vitri, fondano il Lanificio Zegna &amp; Giardino Vitri. Con il precoce abbandono di Vitri e di uno dei fratelli, sin dai primi anni l'azienda vede al timone Ermenegildo e, fino ai primi anni quaranta, il fratello Mario. L'obiettivo dell'impresa familiare \u00e8 produrre tessuti di alta qualit\u00e0 che sostituiscano quelli importati dal Regno Unito: a tal fine Ermenegildo compie diversi viaggi oltremanica, da cui importa macchinari all'avanguardia. L'azienda inizia inoltre ad importare tessuti pregiati dall'Australia, dalla Mongolia, dal Sudafrica, dal Per\u00f9.\nLa crescita e le iniziative per il territorio.\nNel primo dopoguerra l'azienda conosce una crescita significativa, anche grazie alle esportazioni verso gli Stati Uniti (nel 1938 apre a New York la filiale di distribuzione Zegna Woollens Corporation) e a intuizioni di marketing per l'epoca innovative, come la stampigliatura del marchio sui tessuti e le pubblicit\u00e0 sui treni: alla fine degli anni Trenta l'azienda impiega circa mille operai.\nDalla seconda generazione all'espansione internazionale.\nNegli anni quaranta Aldo e Angelo Zegna, figli di Ermenegildo, entrano a far parte dell'azienda, che assume il nome di Lanificio Ermenegildo Zegna e Figli e ne prenderanno le redini nel 1966.\nL'avvento della seconda generazione alla guida dell'azienda familiare segna una novit\u00e0 importante: il debutto di Ermenegildo Zegna nel ready-to-wear, con il lancio delle prime collezioni di pr\u00eat-\u00e0-porter. Nel 1968 viene quindi aperto a Novara il nuovo stabilimento per la confezione di abiti finiti, cui seguir\u00e0 negli anni successivi la confezione di camiceria, accessori e cravatteria. Nel 1972 viene inoltre lanciato il servizio di abiti personalizzati \"Su Misura\".\nIn questi anni l'attenzione dell'azienda per la qualit\u00e0 porta all'istituzione di due premi dedicati alle lane migliori: per l'Australia i \"Wool Awards\" nati nel 1963, e il \"Mohair Trophy\" per il Sudafrica ideato nel 1970.\nSempre tra la fine degli anni sessanta e gli anni settanta l'azienda si internazionalizza: la produzione si allarga in Spagna, Germania, Austria, Svizzera, Francia, Grecia, Turchia, Messico.\nNel 1980, a Parigi, Ermenegildo Zegna apre la prima boutique monomarca, cui seguir\u00e0, cinque anni dopo, quella di Milano.\nLa terza generazione.\nIl periodo tra gli anni novanta e gli anni duemila segna l'ingresso della terza generazione al timone dell'azienda: i nipoti del fondatore, Ermenegildo (Gildo) e Paolo Zegna, diventano rispettivamente Amministratore delegato e Presidente del gruppo.\nSotto la loro guida, l'azienda inaugura una strategia di verticalizzazione ed espansione del brand, anche attraverso una lunga serie di acquisizioni e partnership. Significativo anche il pionieristico sbarco nei mercati emergenti: nel 1991 Zegna \u00e8 infatti il primo marchio di lusso ad aprire un negozio in Cina, a Pechino; \u00e8 inoltre tra i primi marchi internazionali ad operare direttamente in India.\nNel 2008 il quartier generale del Gruppo si sposta a Milano, in un edificio di oltre metri quadri progettato dagli architetti Antonio Citterio e Gianmaria Beretta.\nAcquisizioni.\nNel 1999 il gruppo assume il controllo di Agnona, storico marchio specializzato nella lavorazione di tessuti per l'abbigliamento femminile, la cui fondazione, negli anni '50, era stata promossa dallo stesso Ermenegildo Zegna.\nNel 2014 Ermenegildo Zegna acquisisce la maggioranza della fattoria australiana Achill, specializzata nella produzione di lana Merino Superfine.\nNel 2016 Zegna acquisisce la Bonotto, azienda tessile di fascia alta con sede nel vicentino, con l'obiettivo di spingersi nel campo dei tessuti sperimentali e per l'arredo.\nNel 2018, tramite la controllata Zeca, il Gruppo Ermenegildo Zegna acquisisce lo storico Cappellificio Cervo.\nSempre nel 2018 il Gruppo, gi\u00e0 presente in India con tre negozi, acquisisce \u2013 in una joint venture con Reliance \u2013 una quota del capitale di Raghavendra Rathore Jodhpur, il marchio di abbigliamento di lusso maschile creato dall'omonimo stilista indiano. Ad agosto dello stesso anno si aggiunge l'acquisizione dell'85% del capitale di Thom Browne, marchio newyorkese fondato nel 2001.\nNel 2019 il gruppo si consolida ulteriormente nella filiera del tessile, rilevando il 65% di Dondi, azienda con sede a Carpi specializzata nella produzione di stoffe jersey.\nPartnership.\nNel 2011 Ermenegildo Zegna annuncia la partnership con Est\u00e9e Lauder, che acquisisce la licenza esclusiva mondiale per i profumi, settore in cui il marchio ha debuttato nel 2003. Tra le ultime fragranze, quelle della collezione \"Essenze Eau de Parfum\", presentate in occasione del Salone del Mobile 2019.\nAl 2013 risale la partnership con Maserati, per la realizzazione di allestimenti personalizzati destinati ai modelli della casa automobilistica. Dal sodalizio tra Zegna e Maserati sono state anche realizzate capsule collection di abbigliamento da viaggio, articoli in pelletteria e accessori.\nNel 2014 Zegna affida a Marcolin la licenza esclusiva per la produzione e distribuzione di occhiali.\nNel 2017, in partnership con l'azienda lombarda Isa Seta, il Gruppo lancia la sua prima collezione \"beachwear\".\nQuotazione in borsa.\nNel 2021 la societ\u00e0 annuncia la quotazione alla Borsa di New York a partire dal 20 dicembre.\nDirezione creativa.\nDa giugno 2016 il direttore artistico di Zegna \u00e8 Alessandro Sartori. A Sartori sono affidate le funzioni creative di tutti i marchi e linee Zegna. Sartori aveva gi\u00e0 lavorato in Zegna fino al 2011 come direttore creativo.\nIn precedenza, Stefano Pilati ha rivestito il ruolo di Head of Design della linea Ermenegildo Zegna Couture, mentre Paul Surridge \u00e8 stato direttore creativo di Z Zegna dal 2011 al 2014.\nDati economici.\nIl Gruppo Ermenegildo Zegna \u00e8 considerato leader mondiale nella moda di lusso maschile. Oggi il 90% delle vendite \u00e8 coperto dall\u2019export, con la Cina come primo mercato. A fine 2018 nel mondo si contava 480 negozi monomarca, di cui 267 DOS (a gestione diretta).\nGovernance.\nL'azienda \u00e8 gestita dalla famiglia Zegna. Ermenegildo (Gildo) Zegna, nipote omonimo del fondatore, \u00e8 l'attuale Amministratore Delegato, mentre il cugino Paolo Zegna \u00e8 Presidente. Anna Zegna ricopre il ruolo di Presidente della Fondazione Zegna. Angelo Zegna, figlio del fondatore, \u00e8 Presidente onorario.\nTestimonial.\nNel corso degli anni molte personalit\u00e0 dello spettacolo, del cinema e della moda sono state testimonial di Zegna. Si ricordano tra gli altri il premio Oscar Adrien Brody, l'attore irlandese Jamie Dornan, l'attore britannico Sam Riley.\nNel 2017 il Gruppo lancia la nuova campagna \"Defining Moments\", divisa in quattro capitoli, che ha visto protagonisti Robert De Niro, McCaul Lombardi, Benjamin Millepied, Park Chan-wook, Yoo Ji-Tae, Wang Deshun, Sunny Wang, Javier Bardem, Dev Patel, Boyd Holbrook, Andr\u00e9 Holland e William Chan.\nNel 2019 Zegna ha lanciato la nuova campagna \"What does it mean to be a man today,\" riflessione incentrata sulla definizione di moderna mascolinit\u00e0, con protagonisti l'attore Mahershala Ali e l'artista Nicholas Tse.\nNel 2014 Ermenegildo Zegna ha anche prodotto un film in quattro episodi intitolato \"A Rose Reborn\", diretto dal regista sudcoreano Park Chan-wook.\nImpegno sociale.\nIl Gruppo Zegna \u00e8 particolarmente attivo nella responsabilit\u00e0 sociale d'impresa, iniziata gi\u00e0 negli anni trenta quando il fondatore si distinse per la promozione di una serie di opere socio-assistenziali in favore della comunit\u00e0 di Trivero.\nNel 1993, nelle Alpi biellesi \u00e8 stata istituita l'Oasi Zegna, un'area naturale di in cui gi\u00e0 alla fine degli anni Trenta, ai tempi della costruzione della strada panoramica, Ermenegildo Zegna aveva fatto piantare oltre conifere. Nel 2014 l'Oasi ha ricevuto il patrocinio del FAI \u2013 Fondo Ambiente Italiano, conferito per la prima volta a un bene privato.\nNel 2000 \u00e8 stata creata la Fondazione Zegna, che si occupa di progetti di promozione sociale, culturale e ambientale. A tali scopi il Gruppo destina oltre il 5% degli utili. Inoltre, dal 2014 il Gruppo promuove ogni anno la \"Ermenegildo Zegna Founder's Scholarship\". Il programma di borse di studio, del valore totale di un milione di euro all'anno per 25 anni, finanzia studi post-lauream all'estero per laureati italiani di talento, incoraggiandoli al rientro in Italia al completamento degli studi.\nArchivio.\nDal 2007 presso \"Casa Zegna\", a Trivero, \u00e8 conservato l'archivio storico del Gruppo. Si tratta di un polo archivistico omnicomprensivo che accoglie i documenti, le fotografie, i disegni tecnici, i campionari e gli oggetti generati in cento anni di attivit\u00e0 industriale."}
{"id": "763932", "revid": "1543377", "url": "https://it.wikipedia.org/wiki?curid=763932", "title": "Nathuram Godse", "text": "Biografia.\nPrima che Nathuram nascesse, i suoi genitori avevano gi\u00e0 avuto tre figli e una figlia. Tuttavia, i maschi morirono durante l'infanzia. Pensando di avere una maledizione pendente, il padre e la madre gli diedero il nome di Ramachandra e lo allevarono come se fosse una ragazza; solo alla nascita di suo fratello minore il nome gli fu cambiato in Nathuram e venne cos\u00ec trattato come un ragazzo. Il padre, l'impiegato postale Vinayak Vamanrao Godse, gli permise di studiare dapprima in una scuola locale, e successivamente in un'accademia di lingua inglese.\nNel 1930 i genitori si trasferirono a Ratnagiri; l\u00ec Godse ebbe modo di conoscere il rivoluzionario induista Vinayak Damodar Savarkar, che influenz\u00f2 le sue idee politico-religiose. Nella nuova citt\u00e0, Godse lavor\u00f2 come giornalista per l\"'Agrani\" (che in seguito diverr\u00e0 \"Hindu Rashtra\") e pubblic\u00f2 alcuni articoli, scritti in lingua marathi, contro la lega dei musulmani indiani: era gi\u00e0 molto presente in lui un odio anti-islamico e anti-pakistano che gli permise di entrare in contatto con alcuni ambienti violenti e radicali.\nIn principio Godse sostenne le lotte di Gandhi, uomo per cui nutriva profondo rispetto, e partecip\u00f2 ai suoi atti di disobbedienza civile nei confronti dell'invasore britannico: per questo fu anche arrestato, imprigionato e torturato (venne per esempio legato in maniera quasi soffocante al tronco di un albero). Tuttavia, dopo la seconda guerra mondiale Godse accus\u00f2 Gandhi di sacrificare gli interessi dell'India e degli induisti allo scopo di ottenere il consenso di tutte le minoranze religiose.\nLa goccia che fece traboccare il vaso fu la richiesta, effettuata da Gandhi al governo, di versare un pagamento in favore del Pakistan: il 30 gennaio 1948 il Mahatma Gandhi si trovava presso la Birla House (oggi Gandhi Smriti) a Nuova Delhi, dove avrebbe dovuto tenere la consueta preghiera ecumenica alle ore 17. Ma, essendo impegnato in un colloquio con il ministro degli interni Valabhbhai Patel, non si accorse di aver accumulato un quarto d'ora di ritardo; le sue due pronipoti, Abha e Manu, gli fecero notare la cosa, cos\u00ec il Mahatma interruppe subito il colloquio, rimprover\u00f2 le nipoti per non averlo avvisato prima e si diresse verso il giardino dove si svolgeva la preghiera. Gandhi era solito fare una deviazione per arrivare al giardino, ma quel giorno decise di attraversarlo direttamente.\nLungo il percorso Manu vide \u201cun uomo corpulento che indossava un'uniforme cachi\u201d che fece un passo in avanti e si piazz\u00f2 in mezzo al passaggio che la folla aveva creato, inclin\u00f2 leggermente il busto mentre diceva a mezza voce \u201cNamaste, Gandhi\u201d. All'improvviso, quell'uomo brand\u00ec la pistola che aveva nascosto tra i palmi delle mani, una Beretta M34, e premette il grilletto per tre volte, colpendo Gandhi al petto. Il Mahatma, con le mani ancora giunte, mormor\u00f2 \u201cH\u00e9 R\u0101m\u201d (\u201cMio Dio\u201d) poi cadde lentamente sull'erba. Erano le ore 17.17: dopo i tre colpi sparati, Godse cerc\u00f2 di confondersi tra la folla e fuggire ma quando si accorse di essere braccato e di rischiare il linciaggio rallent\u00f2 il passo permettendo alle forze dell'ordine di catturarlo. Nel gennaio del 1949 cominci\u00f2 il processo nei suoi confronti che si concluse l'8 novembre dello stesso anno con una condanna a morte; la sentenza, cui i sostenitori pi\u00f9 stretti di Gandhi erano contrari, fu eseguita una settimana dopo, tramite impiccagione nella prigione di Ambala, nell'Haryana. Il corpo venne in seguito cremato e le ceneri sono ancora oggi custodite in una cassaforte segreta in India."}
{"id": "763934", "revid": "1784938", "url": "https://it.wikipedia.org/wiki?curid=763934", "title": "Montagnardi", "text": "I Montagnardi erano gli appartenenti al gruppo pi\u00f9 radicale e rivoluzionario formatosi durante la rivoluzione francese. Chiamati cos\u00ec perch\u00e9 occupavano i banchi posti pi\u00f9 in alto nella Convenzione, erano in netta contrapposizione con i Girondini (repubblicani federalisti).\nFacevano parte di questo gruppo i seguaci di Maximilien de Robespierre (i cosiddetti giacobini), di Georges Jacques Danton e Jean-Paul Marat, oltre a molti altri. Non ebbero mai la maggioranza in quanto sempre contrastati dai girondini."}
{"id": "763935", "revid": "1169970", "url": "https://it.wikipedia.org/wiki?curid=763935", "title": "Presantificati", "text": ""}
{"id": "763936", "revid": "6253188", "url": "https://it.wikipedia.org/wiki?curid=763936", "title": "Exxon Mobil", "text": ""}
{"id": "763937", "revid": "1543377", "url": "https://it.wikipedia.org/wiki?curid=763937", "title": "RNA editing", "text": "In biologia molecolare, si definisce editing dell'RNA l'insieme dei processi cellulari il cui risultato \u00e8 una modificazione chimica dell'mRNA. Queste modificazioni, insieme agli eventi di taglio conosciuti come splicing, fanno parte del fondamentale processo dell'espressione genica chiamato maturazione dell'mRNA, tramite il quale da una molecola precursore, il \"pre-mRNA\", si ottiene una molecola di RNA messaggero matura.\nL'esistenza del processo di editing \u00e8 stata riscontrata e documentata in molte specie eucarioti, uomo compreso, ma non \u00e8 stata osservata nei procarioti poich\u00e9 essi compiono solo la metilazione e la poliadenilazione come maturazione dell'RNA.\n\u00c8 noto che avvenga in alcuni organelli cellulari come i mitocondri e i cloroplasti.\nNell'editing si ha la delezione, l'inserzione e il cambiamento di singole basi. Esistono due meccanismi che mediano l'editing: la modificazione chimica dei nucleotidi per deamminazione sito-specifica, che comporta la trasformazione dell'adenina in inosina da parte di enzimi chiamati adenosina deamminasi dell'RNA (ADAR Aenisine Deaminase Acting on RNA; (o, pi\u00f9 raramente, in guanina) e della citosina in uracile, e dell'inserzione o delezione di basi non appaiate all'interno della sequenza. In entrambi i casi, l'editing pu\u00f2 portare cambiamenti radicali alla sequenza e al senso di lettura dell'mRNA, tanto che la proteina risultante dalla sintesi di un mRNA maturo pu\u00f2 essere molto diversa, nella composizione in amminoacidi, da quella prevista dal codice genetico.\nEsempi di editing.\nUn esempio di editing \u00e8 la modificazione tessuto-specifica del gene di mammifero per l'apolipoproteina-B. Questa \u00e8 sintetizzata regolarmente nel fegato, ma nelle cellule dell'intestino avviene una deamminazione sito specifica della citosina nell'mRNA che la codifica. Questa deamminazione, catalizzata dall'enzima citidina deamminasi, provoca una mutazione non-senso che causa l'inserimento di un codone di stop al posto del codone che codifica per la glutammina (CAA--&gt;UAA). Questo comporta l'arresto prematuro della sintesi della proteina e quindi nell'intestino viene prodotta una forma tronca. Entrambe le proteine, sia quella sintetizzata nel fegato che quella sintetizzata nell'intestino, risultano essere funzionanti, ma in modo diverso: la proteina intera (circa 4500 aminoacidi) e sintetizzata nel fegato serve al trasporto di lipidi e colesterolo endogeni, mentre la proteina pi\u00f9 corta sintetizzata nell'intestino \u00e8 utilizzata per il trasporto nei tessuti dei lipidi assunti con la dieta.\nUn altro esempio di editing dell'mRNA \u00e8 la deamminazione dell'adenosina. Tale reazione, catalizzata dall'enzima ADAR (adenosina deamminasi che agisce sull'RNA), produce inosina provocando il cambiamento di un singolo aminoacido nella sequenza della proteina codificata dall'mRNA. La proteina in questione altera la permeabilit\u00e0 allo ione Ca2+ di una canale ionico espresso nel cervello dei mammiferi e senza questo editing il corretto sviluppo del cervello risulta compromesso.\nTipi di editing.\nEsistono vari tipi di Editing:\n- Pan Editing: inserzione di nucleotidi in RNA pi\u00f9 corti del normale. Riscontrato nei mitocondri dei Trypanosoma.\n- Editing inserzionale: In alcuni RNA virali. I nucleotidi vengono inseriti dalla RNA polimerasi mentre sintetizza l'mRNA.\n- Editing mediante poliadenilazione: Negli mRNA mitocondriali umani, crea codoni di terminazione se non sono presenti."}
{"id": "763938", "revid": "76963", "url": "https://it.wikipedia.org/wiki?curid=763938", "title": "Hiroaki Zakoji", "text": "Biografia.\nCresciuto in Hokkaid\u014d, studi\u00f2 composizione con Masanobu Kimura quando era ancora uno studente alla scuola media superiore in Hokkaido. Studi\u00f2 nell'Istituto d'Arte della Nihon University a T\u014dky\u014d, dove studi\u00f2 composizione con Kiyohiko Kijima e pianoforte con Midori Matsuya. Studi\u00f2 inoltre composizione con Roh Ogura a Kamakura.\nNel 1982 organizz\u00f2 il T\u014dky\u014d Shin-Wagaku Consort dove furono regolarmente eseguite sue musiche, assieme a quelle di altri giovani compositori. Nel 1985 fu invitato a esibirsi all'IGNM (Internationale Gesellschaft f\u00fcr Neue Musik) a Basilea. Nell'aprile 1986 ritorn\u00f2 a Basilea dove compose ed esegu\u00ec il brano \u201cPiano Piece III\u201d. Viaggi\u00f2 anche in Spagna e in Danimarca, dove scrisse un saggio per una rivista di musica. I brani \"Composition II\" (Op.11) e \"Composition\" III (Op.13) furono trasmessi da una stazione radiofonica spagnola. Nel giugno 1986 fu uno dei finalisti nella Buddhist International Music Competition (Concorso Internazionale di Musica Buddista) a T\u014dky\u014d, ed il suo brano \u201cContinuum\u201d (Op. 18) fu eseguito per la prima volta dalla Tokyo Simphony Orchestra. Mor\u00ec solo pochi giorni dopo il suo ventinovesimo compleanno per un grave arresto cardiaco.\nNella sua breve vita durata 29 anni, ha lasciato 38 opere.\nIl compositore James Stevens ha scritto, \"... il suo lavoro \u00e8 unico perch\u00e9, malgrado il suo stile essenzialmente contemporaneo, non deve nulla ad alcuna bizzarria o moda e cos\u00ec si pone al di fuori della corrente dominante dei compositori contemporanei. Il suo materiale \u00e8 il prodotto di uno squisito orecchio interno ed \u00e8 stato trattato con integrit\u00e0 mozartiana. Incorpora anche i tradizionali concetti giapponesi: quindi fu capace di comporre con eguale prontezza per gruppi cameristici, orchestra sinfonica o strumenti tradizionali...\"\nTutte le sue partiture ed alcuni nastri registrati sono conservati nel Centro di Documentazione di Musica Moderna Giapponese a T\u014dky\u014d."}
{"id": "763941", "revid": "1632387", "url": "https://it.wikipedia.org/wiki?curid=763941", "title": "Chicago (gruppo musicale)", "text": "I Chicago sono un gruppo rock statunitense, formatosi proprio a Chicago nel 1967. Autodefinitisi come \"band di rock and roll coi fiati\", i Chicago cominciarono come rock band impegnata politicamente e talvolta sperimentale, muovendosi poi tra il progressive rock ed il jazz rock fino ad approdare ad atmosfere pi\u00f9 melodiche e commerciali. L'apice del successo fu raggiunto negli anni settanta ed ottanta, quando spesso raggiunsero il numero 1 delle classifiche di \"Billboard:\" tra i gruppi americani, solo i Beach Boys hanno fatto registrare pi\u00f9 hit nelle classifiche di Billboard (sia di singoli che di album). I Chicago sono annoverati tra le band rock pi\u00f9 longeve e di maggior successo della storia, avendo venduto pi\u00f9 di 100 milioni di dischi. Secondo \"Billboard\", negli anni settanta i Chicago furono leader assoluti negli Stati Uniti nella vendita di singoli con oltre 40 milioni di copie nei soli Stati Uniti, che fruttarono 23 dischi d'oro, 18 di platino e 8 di doppio-platino. Nel corso della loro storia hanno avuto cinque album al numero uno e 21 singoli da top-ten.\nDal volgere degli anni ottanta, pur mantenendo una notevole fama, hanno visto un lento e graduale declino delle loro fortune discografiche.\nStoria.\nWalter Parazaider, Lee Loughnane e James Pankow sono tre giovani musicisti studenti alla DePaul University. Si fanno le ossa nei club della citt\u00e0, suonando qualsiasi genere di musica, dal R&amp;B alla musica irlandese. Incontrano cos\u00ec il chitarrista Terry Kath e il batterista Danny Seraphine, a met\u00e0 degli anni sessanta si aggiunge Robert Lamm.\nLa band prende il nome di \"The Big Thing\" e incomincia a suonare cover tratte dal repertorio di James Brown e Wilson Pickett ma un loro amico, James William Guercio, che nel frattempo \u00e8 diventato un produttore della Columbia Records, li incoraggia a scrivere dei pezzi propri. Nello stesso periodo al sestetto si unisce Peter Cetera, gi\u00e0 cantante e bassista degli Exception, una band locale di Chicago.\nGuercio finanzia la band e la fa trasferire a Los Angeles nel giugno 1968. Quasi contemporaneamente riesce a procurare ai Chicago un ingaggio alla Columbia per un doppio album (cosa assai rara per una prima uscita), decidendo anche che il gruppo venga rappresentato sulla cover del disco da un logo invece che da una fotografia. Dopo aver firmato con la Columbia i The Big Thing cambiano il loro nome in \"Chicago Transit Authority\".\nEsce cos\u00ec \u2013 nell'aprile del 1969 \u2013 l'eponimo \"The Chicago Transit Authority\", che porta i sette in un tour nazionale. In giugno il disco raggiunge la Top 20, ma senza un singolo di supporto: diventa infatti un successo underground grazie ai passaggi su alcune stazioni radio di musica rock. L'album comunque riesce a divenire disco d'oro e a vendere alla fine dell'anno due milioni di copie a tal punto da venir invitati al festival di Woodstock, la band accett\u00f2 e venne messa in scaletta ma il loro promoter, Bill Graham, annull\u00f2 la loro partecipazione, apparentemente per far suonare al loro posto Santana, di cui era manager.\nPoco dopo l'uscita dell'album la band cambia il nome in \"Chicago\" su minaccia di azione legale da parte della vera \"Chicago Transit Authority\", l'azienda municipale dei trasporti di Chicago.\nNel 1970, sempre sotto la supervisione di Guercio, viene poi pubblicato il secondo album del gruppo, l'altro doppio \"Chicago\". Il primo singolo, \"Make Me Smile\", diventa un successo della Top 100. In primavera la Columbia Records realizza \"Does Anybody Really Knows What Time It Is?\", che riprende alcuni brani del primo album e i successivi singoli.\n\"Chicago III\", altro doppio, \u00e8 pronto nel 1971, riuscendo a vendere sempre molto bene pur non piazzando nessun singolo nella Top Ten. A questo segue il \"live\" intitolato \"Chicago at Carnegie Hall\", album quadruplo che vende milioni di copie.\n\"Chicago V\" \u2013 questa volta un unico LP\u00a0\u2013 viene pubblicato nel giugno del 1972, rimane nove settimane primo in classifica Billboard 200 e vende pi\u00f9 di due milioni di copie vincendo due dischi di platino, forte del traino del singolo \"Saturday in the Park\" che arriva terzo nella Billboard Hot 100 vincendo un disco d'oro. L'album raggiunge anche la quarta posizione in Olanda e la settima in Norvegia.\n\"Chicago VI\" esce a un anno di distanza e ripete lo stesso successo raggiungendo la prima posizione nella Billboard 200 per cinque settimane vincendo due dischi di platino, lanciando brani come \"Feelin' Stronger Every Day\" (n. 10 Billboard Hot 100) e \"Just You 'n' Me\" (n. 4 Billboard Hot 100).\nLe successive hits \"Call on Me\" (n. 6 Billboard Hot 100) e \"(I've Been) Searchin' So Long\" (n. 9 Billboard Hot 100) fanno da apripista a \"Chicago VII\" del 1974 che raggiunge la prima posizione nella Billboard 200 vincendo il disco di platino. La storia si ripete: milioni di copie vendute e grandissimo successo, cos\u00ec come \"Chicago VIII\" (1975) che arriva in prima posizione per due settimane nella Billboard 200 ed in sesta in Norvegia grazie anche ad \"Old Days\" che raggiunge la quinta posizione nella Billboard Hot 100, la raccolta \"Chicago IX - Chicago's Greatest Hits\" (novembre 1975) che raggiunge la prima posizione nella Billboard 200 per cinque settimane e la settima in Nuova Zelanda e \"Chicago X\", che fa conquistare alla band anche un Grammy per la canzone \"If You Leave Me Now\". Anche il successivo \"Chicago XI\" (1977) raggiunge ottimi risultati.\nSe i riscontri sono pi\u00f9 che positivi, cominciano a nascere delle discussioni tra i Chicago e la parte produttiva, la cui pressione non \u00e8 vista di buon occhio dal gruppo che decide di fare a meno di Guercio. A ci\u00f2 si aggiunge l'improvvisa scomparsa di Kath, che muore per un colpo accidentale di arma da fuoco nel gennaio del 1978.\nNonostante l'enorme perdita i rimanenti membri decidono di continuare e Donnie Dacus, scelto tra molti aspiranti successori, prende il posto di Kath.\nIl suono\u00a0\u2013 come si capisce dal primo singolo, la hit \"Alive Again\" \u2013 \u00e8 pi\u00f9 rock, ma nonostante questo l'undicesimo \"Hot Streets\" \u00e8 il primo album della band che non raggiunge la Top Ten. Anche \"Chicago XIII\" non ottiene i risultati sperati. A questo punto Dacus lascia la band, sostituito da Chris Pinnick. Successivo \u00e8 \"Chicago XIV\", realizzato nel 1980, mentre per il quindicesimo album, il \"Greatest Hits Vol. 2\", la band lascia la Columbia Records e incomincia a lavorare cercando un nuovo approccio, che trova nel compositore e produttore David Foster, con il quale i Chicago ritornano all'enfasi del passato grazie alle ballate cantate da Cetera.\nA questo si aggiunge la presenza di Bill Champlin, un polistrumentista molto capace. Il gruppo, con questa nuova formazione, firma con la Full Moon Records e realizza \"Chicago XVI\" nell'inverno del 1982, anticipato dal singolo \"Hard to Say I'm Sorry\". Il disco ritorna a vendere milioni di copie: a esso segue \"Chicago XVII\" (1984), forse il miglior successo del gruppo, poich\u00e9 vende sei milioni di copie.\nTuttavia, nonostante il successo riconquistato, nel 1985 Cetera decide di lasciare il gruppo per una carriera solista. A lui si sostituisce Jason Scheff, che ha una voce molto simile a quella di Cetera, ricreando cos\u00ec le stesse atmosfere delle ballate tipiche della band. Lo strappo con Cetera si fa sentire, anche se i due album successivi, \"Chicago 18\" del settembre 1986 e \"Chicago 19\" del giugno 1989, vengono accolti bene.\nLa fine degli anni novanta vede ancora un cambio nella formazione: il ventesimo disco, la raccolta \"Greatest Hits 1982-1989\", non ha il successo sperato. Nel gennaio del 1991 esce \"Twenty 1\".\nNel 1995 Keith Howland sostituisce Bailey alla chitarra: nello stesso anno i Chicago rifiutano di concedere i diritti alla Columbia per creare il catalogo delle loro canzoni, e fondano una propria etichetta, la Chicago Records. Firmano comunque con la Giant Records per realizzare il loro ventiduesimo album, \"Nigh &amp; Day\" \"Big Band,\" che esce a maggio dello stesso anno\".\" A questo fanno seguito le due raccolte \"The Heart of Chicago 1967-1997\", uscito nel 1997, e \"The Heart of Chicago 1967-1998 Volume II\", dell'anno successivo.\nNel 1998 realizzano \"Chicago XXV: The Christmas Album\" e nel 1999 \"Chicago XXVI: Live in Concert\". Nel 2002 passano alla Rhino Records per la ristampa dei loro lavori. Il successo di \"The Very Best of Chicago: Only the Beginning\" del 2002 conferma che i Chicago continuano a riscuotere consensi. Nel marzo 2006 la band riappare con un nuovo album, \"Chicago XXX\", pubblicato per Rhino. L'anno successivo esce \"The Best of Chicago: 40th Anniversary Edition\", un altro \"greatest hit\".\nNel 2008 pubblicano \"Chicago XXXII: Stone of Sysiphus\" (noto anche come il fallito Chicago XXII).\nNel 2011 escono due album, in aprile \"Chicago XXXIV: Live in '75\", ovvero un doppio dal vivo registrato tra il 24 e 26 giugno 1975 nel Maryland, e ad ottobre, per la produzione del redivivo Ramone, il natalizio \"Chicago XXXIII: O Christmas Three\".\nNell'aprile del 2013 esce \"Chicago XXXV: The Nashville Sessions\", mentre nel luglio 2014 esce \"Chicago XXXVI: Now\"."}
{"id": "763943", "revid": "287204", "url": "https://it.wikipedia.org/wiki?curid=763943", "title": "Hegoalde", "text": "Hegoalde, noto anche come Paese Basco meridionale, \u00e8 la regione sotto amministrazione spagnola del Paese basco (\"Euskal Herria\"). Geograficamente \u00e8 formato dalla regione della Navarra e dalla Comunit\u00e0 autonoma dei Paesi Baschi, ovvero da Bizkaia, Gipuzkoa e Araba.\nA nord \u00e8 bagnato dal Mar Cantabrico, a nord-est confina con Iparralde, la parte settentrionale di Euskal Herria sotto l'amministrazione francese, a sud-est confina con l'Aragona, a sud confina con La Rioja, a ovest confina con la Castiglia e Le\u00f3n e a nord-ovest confina con la Cantabria.\nLe citt\u00e0 pi\u00f9 importanti sono Amurrio, Bara\u00f1ain, Barakaldo, Bilbao, Donostia, Errenteria, Getxo, Irun, Iru\u00f1ea, Laudio, Tutera, Vitoria-Gasteiz e Zarautz."}
{"id": "763946", "revid": "1431409", "url": "https://it.wikipedia.org/wiki?curid=763946", "title": "Chuck Zito", "text": "Ex presidente dei Hells Angels di New York, boxer a livello amatoriale, marzialista, guardia del corpo di varie celebrit\u00e0 e stuntman.\nBiografia.\n\u00c8 cresciuto nel Bronx e a New Rochelle, New York, figlio di genitori italo-americani (Charles Zito e Gloria Frangione).\nHa iniziato a praticare il pugilato da quando era ragazzo, seguendo le orme del padre. Ha gareggiato in diversi incontri di boxe amatoriale. Nel 1973 Zito ha partecipato alla sua prima competizione, \"Golden Gloves\" (Guanto d'oro), vincendo i suoi primi due match ma perdendo il terzo.\n\u00c8 noto prevalentemente per la sua partecipazione nella serie tv \"Oz\", dove recita la parte di un mafioso siciliano, Charles \"Chucky\" Pancamo. Ha avuto una piccola parte anche in \"Carlito's Way\" di Brian de Palma e nel prequel \"Carlito's Way - Scalata al potere\" di Michael Bregman. Nel 2012 ha recitato nella quinta stagione della serie televisiva \"Sons of Anarchy\" interpretando il Nomade Frankie Diamond.\nNel 1998 ebbe un ulteriore momento di celebrit\u00e0 quando, in un locale notturno di New York, picchi\u00f2 il suo ex-datore di lavoro Jean-Claude Van Damme, a sua volta un marzialista, per essere stato insultato pesantemente da Van Damme che era in quel momento ubriaco. Chuck Zito dichiar\u00f2 in seguito che Van Damme aveva gi\u00e0 da diverso tempo un atteggiamento arrogante nei suoi confronti.\nHells Angels.\nDal 1980 al 2005 ha fatto parte degli Hells Angels di New York, finendo anche in carcere nel corso della sua militanza."}
{"id": "763956", "revid": "35707", "url": "https://it.wikipedia.org/wiki?curid=763956", "title": "Droghe leggere", "text": ""}
{"id": "763962", "revid": "486946", "url": "https://it.wikipedia.org/wiki?curid=763962", "title": "Moammar Al Qadhafi", "text": ""}
{"id": "763963", "revid": "287204", "url": "https://it.wikipedia.org/wiki?curid=763963", "title": "Il rovescio della medaglia (O'Brian)", "text": "Il rovescio della medaglia \u00e8 l'undicesimo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato alle imprese di Lord Cochrane. Da questi romanzi \u00e8 stato tratto il film \"Master and Commander - Sfida ai confini del mare\", con Russell Crowe.\nIn effetti la sceneggiatura del film \u00e8 un sunto di episodi tratti dai vari romanzi della serie.\nTrama.\nRientrati in una base navale inglese delle Indie Occidentali con la \"Surprise\" ed i prigionieri della fregata statunitense \"USS Norfolk\", Jack Aubrey conosce suo figlio illegittimo, Sam Panda, avuto da una donna africana molti anni prima ed ora missionario diretto in Brasile. Ma lo raggiungono anche le notizie dei suoi rovesci economici, in seguito ad investimenti avventati. Dopo il vano inseguimento di una veloce corsara, la \"Spartan\", Jack ed il fidato amico Stephen Maturin, dottore e agente segreto, raggiungono l'Inghilterra.\nRientrando a Londra in diligenza, Jack salva, o almeno sembra, un sedicente corriere da una aggressione, venendone ripagato con informazioni riservate che dovrebbe utilizzare giocando in borsa. Ma commette l'errore di informare suo padre, il generale Aubrey, deputato radicale e uomo di pochi scrupoli e dubbie compagnie, dedito ad attaccare selvaggiamente la maggioranza Whig usando spesso anche il nome del figlio come fonte fasulla di notizie. La notizia si diffonde e Jack viene processato per frode in borsa, grazie ad un giudice, anche lui uomo politico, fermamente intenzionato a far pagare al figlio le colpe del padre, nonostante la commovente ed ingenua fiducia di Jack nella giustizia civile. Il corriere non si trova, mentre si trova il cadavere dell'uomo che si spacciava per tale, ma non \u00e8 possibile produrlo come prova. L'attacco \u00e8 ben congegnato, il processo una formalit\u00e0, la condanna \u00e8 esemplare: multa, gogna e radiazione dai ruoli della marina.\nNel frattempo Stephen, che ha ereditato un consistente patrimonio dal suo padrino spagnolo, compra la Surprise, che era stata messa in disarmo, per farne una nave corsara. Sa gi\u00e0 che otterr\u00e0 la lettera di corsa dal governo di Sua Maest\u00e0, e che la nave sar\u00e0 una perfetta copertura per operazioni segrete, e vuole inoltre dare una ragione di vita all'amico, ingaggiandolo come comandante. Assolda inoltre una squadra di picchiatori per proteggere l'amico dai rischi della gogna. Ma al momento stabilito, non c'\u00e8 bisogno dei picchiatori: la piazza \u00e8 gremita di marinai ed ufficiali raccoltisi da tutta l'Inghilterra ad applaudire e proteggere Jack.\nMa il finale riserva una sorpresa: un agente francese scontento contatta Stephen e gli rivela delle informazioni importanti, promettendogli di indicargli due importantissime talpe dei servizi francesi all'interno dell'apparato britannico; e cos\u00ec \u00e8, ma uno dei due non \u00e8 altri che Edward Wray, secondo segretario dell'Ammiragliato ed acerrimo nemico di Jack, insieme a Leadward, del Tesoro. Prima che possano essere arrestati, passano ore, durante le quali i due fuggono all'estero, ancora una volta con la complicit\u00e0 di una talpa.\nRiferimenti.\nLa storia e buona parte del processo che vede protagonista Jack Aubrey sono basate sul processo reale che Lord Cochrane dovette subire, venendo effettivamente radiato dai ruoli della Royal Navy, e finendo poi per mettersi al servizio della marina del Cile"}
{"id": "763966", "revid": "1573940", "url": "https://it.wikipedia.org/wiki?curid=763966", "title": "Zolt\u00e1n Kammerer", "text": "Ha vinto tre titoli olimpici: una medaglia d'oro nek K2 500\u00a0m a Sydney 2000 e due nel K4 1000\u00a0m sia a Sydney che ad Atene 2004."}
{"id": "763968", "revid": "125262271", "url": "https://it.wikipedia.org/wiki?curid=763968", "title": "La cantatrice calva", "text": "La cantatrice calva () \u00e8 la prima opera teatrale di Eug\u00e8ne Ionesco.\nL'autore franco-rumeno decise di imparare l'inglese comprandosi un manuale di conversazione.\nPer esercitarsi ricopiava le frasi del manuale e, facendo ci\u00f2, si accorse della banalit\u00e0 delle frasi in esso contenute: \"il soffitto \u00e8 in alto, il pavimento in basso\", \"i giorni della settimana sono sette\", ecc... Da qui egli trasse ispirazione per la commedia, datata 1950.\nLa \"pi\u00e8ce\" - definita dall'autore \"anticommedia\" - \u00e8 il primo esempio di un genere teatrale allora ai suoi albori, il teatro dell'assurdo, in cui la vicenda subisce uno straniamento tramite l'utilizzo esasperato di frasi fatte, dialoghi contrastanti, luoghi comuni.\nEcco cosa lo stesso Ionesco dichiar\u00f2 a questo proposito:\nLa prima messinscena di Parigi del 1950 fu tutt'altro che un successo; il genere, del tutto particolare ed innovativo, lasci\u00f2 infatti perplessi gli spettatori. Nuovamente inscenata nel 1955, la \"pi\u00e8ce\" riscosse un enorme successo, tant'\u00e8 che \"La cantatrice chauve\" \u00e8 rappresentata ininterrottamente dal 1957 al teatro de la Huchette a Parigi.\nI personaggi.\nNella \"Cantatrice calva\", l'azione teatrale \u00e8 ridotta alla sua pi\u00f9 semplice espressione, togliendo ai personaggi ogni funzionamento dinamico: sono sfumati, talvolta anche interscambiabili. \u00c8 infatti, essenzialmente, la dimensione metafisica che ha guidato l'autore nella loro elaborazione.\nI personaggi sono sei: i coniugi Smith, i coniugi Martin, la cameriera Mary ed il pompiere.\nGli Smith.\nIonesco fornisce dettagli relativamente numerosi su questi personaggi, ma servono meno a caratterizzarli che a trasformarli in simboli metafisici. Essi sono l'immagine dell'insignificanza degli esseri: intrappolati nelle loro abitudini, incapaci di comunicare, non riescono a dare un senso alla loro esistenza.\nRiguardo alla loro et\u00e0, Ionesco mette solo indicazioni indirette. Il colore grigio dei baffetti del signor Smith fa pensare che non \u00e8 pi\u00f9 molto giovane. Alla fine della prima scena l'osservazione che fa sua moglie che sono una \u201ccoppia di vecchi innamorati\u201d rivela che sono sposati da tempo. Hanno una bambina di due anni, quindi ci\u00f2 lascia supporre che non siano molto vecchi. Sono, piuttosto, una coppia fra due et\u00e0, un'et\u00e0 tanto incerta quanto pu\u00f2 esserlo la loro personalit\u00e0.\nSempre nell'intenzione di fare degli Smith i rappresentanti della condizione umana, Ionesco gli attribuisce una normale situazione familiare. Sono sposati, hanno tre figli: un maschio e due femmine. Costituiscono una famiglia che corrisponde alle norme dell'epoca, essendo in Francia, mediamente, il numero di bambini per coppia di 2,5.\nSempre per le stesse ragioni, vivono in un'abitazione normale. Abitano \u201cnei dintorni di Londra\u201d. La casa, che \u00e8 quella di un inglese o di un francese medio, riflette una situazione di calma e di confort. Riguardo al loro ambiente, evocato in particolare nella prima scena, fa pensare alla vita pacifica e monotona delle periferie delle grandi metropoli europee.\nI vestiti degli Smith non brillano neppure per la loro originalit\u00e0. Il signor Smith \u00e8 vestito di casa, immaginabile a partire dal solo dettaglio che \u00e8 fornito, le pantofole. La signora Smith deve essere vestita similmente. Non ce lo segnala nessuna annotazione diretta, ma lei e suo marito si ritirano per andarsi a vestire, quando viene annunciato l'arrivo dei Martin. Tuttavia il fatto che gli Smith, nella scena settima, entrano senz'alcun cambiamento nel loro vestiario, ci mostra il carattere convenzionale della distinzione vestiti di casa e vestiti di cerimonia.\nIl modo di vivere degli Smith appare anch'esso stereotipato. Per non togliere ai personaggi il loro significato simbolico, Ionesco si \u00e8 ben guardato dal caratterizzarli. La signora Smith deve essere una casalinga, ma s'ignora il mestiere del marito. Vengono, di contro, ricordate le loro occupazioni. Il cibo occupa, nella loro esistenza un'importanza considerevole: la signora Smith dedica gran parte della prima scena a parlare di cibo. D'altronde, essi ricevono volentieri le loro conoscenze e s'immergono in conversazione insipide che rispecchiano l'essenzialit\u00e0 dell'opera. Quando non mangiano n\u00e9 ricevono, passano il tempo in occupazioni banali. Mentre il signor Smith legge il giornale, sua moglie rammenda le calze.\nIn contrasto con la loro vita stereotipata e monotona, i sentimenti che animano gli Smith sono caratterizzati dal cambiamento e dalla contraddizione. Ionesco fa cos\u00ec il contrario del teatro tradizionale, sottolineando anche l'aspetto convenzionale delle relazioni fra gli esseri che corrispondono solamente ad apparenze e rivelano la difficolt\u00e0 di stabilire una comunicazione vera e sincera.\nQueste contraddizioni si manifestano anzitutto all'interno della coppia, poich\u00e9 gli Smith non riescono a capirsi. Ciascuno \u00e8 chiuso nelle sue preoccupazioni. Questa incomunicabilit\u00e0 si evince palesemente a due riprese. Nella prima scena, mentre la signora Smith si lancia in lunghe considerazioni sul cibo, il marito non l'ascolta. Nelle scene 7 e 8 viene fuori un disaccordo riguardo al fatto se ci sia qualcuno o meno quando suona il campanello. Malgrado l'apparente complicit\u00e0, le opposizione fra gli Smith sono evidenti: non a caso, mentre la signora Smith \u00e8 offesa, il signor Smith \u00e8 sorridente; o, ancora, quando la signora Martin racconta il suo aneddoto insipido, i due sposi si rimproverano a vicenda. Le opposizioni fra i termini ingiuriosi e le parole affettuose sottolineano le contraddizioni tra la realt\u00e0 dei sentimenti e le ipocrisie sociali: le convenienze non smettono di frenare la voglia di esprimere i loro profondi risentimenti.\n\u00c8 spesso all'interno di uno stesso personaggio che si producono bruschi cambiamenti di sentimenti. Ionesco ha introdotto tali modificazioni per sottolineare la relativit\u00e0 dell'essere umano. Questo aspetto appare chiaramente alla fine della prima scena: alcuni momenti dopo il loro alterco, gli Smith fanno pace, la collera fa continuamente posto alla pacificazione. Ma non \u00e8 il solo esempio: nell'ottava scena, la signora Smith, all'arrivo del pompiere, irritata, non risponde al suo saluto, poi lo abbraccia.\nQuindi tutto, i sentimenti come pure i comportamenti degli Smith, dipende dalle convenzioni sociali. Le situazioni nelle quali si trovano provocano reazioni che dipendono dall'automatismo. Questo carattere stereotipato prende talvolta la forma del tic. Questo tipo d'atteggiamento ripetitivo caratterizza, in particolare, il signor Smith che, nella prima scena, non smette di far schioccare la lingua, mentre sua moglie parla di cibo. La gentilezza e la cortesia che caratterizzano i loro rapporti con i visitatori, sono particolarmente significativi di questi automatismi sociali. Ma, sotto questa scorza, viene spesso fuori il vero volto delle persone, la profonda natura umana screpola quella facciata liscia e rassicurante. Nonostante loro, gli Smith sono portati a manifestare la noia che li rode. Il signor Smith fa finta d'interessarsi alla conversazione, ma non pu\u00f2 far a meno di sospirare, provocando cos\u00ec il commento della signora Smith: \u201csi scoccia\u201d. \u00c8, per\u00f2, l'aggressivit\u00e0, quasi animalesca, che viene fuori. La signora Smith, quando riceve i Martin \u00e8 furiosa per il loro ritardo. E la tensione arriva al suo culmine nell'undicesima scena quando \u201calla fine della scena, i quattro personaggi debbono trovarsi in piedi, vicinissimi gli uni agli altri, gridare le loro battute, pugni alzati, pronti a gettarsi gli uni sugli altri\u201d. L'automatismo delle convenzioni lascia cos\u00ec il posto all'istinto animale.\nI Martin.\nIonesco ha fatto dei Martin l'immagine di una variet\u00e0 umana incoerente che sfugge ad ogni regolarit\u00e0 e ad ogni logica. I Martin sono privi di'individualit\u00e0, invischiati nelle convenzioni sociali; i loro comportamenti si rivelano simili a quelli degli Smith, con i quali si confondono; sono esseri alla ricerca di una felicit\u00e0 stereotipata; e rivelano, infine, il ruolo del caso nell'esistenza umana.\nNelle scene dedicate alle conversazioni convenzionali, i Martin, simili agli Smith, sono rinchiusi nei loro obbligati atteggiamenti della gentilezza e della cortesia, provando a dissimulare la noia che essi provano e prorompendo in discorsi incoerenti e privi d'interesse. E non possono far a meno di scatenare la loro aggressivit\u00e0 alla fine dell'opera. Questo carattere interscambiabile delle due coppie \u00e8 sottolineato dalle comuni reazioni che li animano, per esempio, quando, alla scena 11, \u201ctutti insieme\u2026 urlano gli uni alle orecchie degli altri\u201d e in coro ripetono \u201cNon \u00e8 di qua, ma \u00e8 di l\u00e0\u2026\u201d. L'indicazione scenica finale conferma questa similitudine tra gli Smith e i Martin, i quali, in un nuovo ricominciamento, ripetono esattamente le battute degli Smith nella prima scena. Questa confusione che esiste tra esseri privi d'individualit\u00e0, fusi tutti in un insieme evanescente e condannati alla stessa esistenza noiosa e assurda, \u00e8 messa in evidenza, in altro modo, nella scena prima. Parlando di una famiglia di sua conoscenza, i Watson, la signora Smith afferma che ogni membro di quella famiglia porta indistintamente lo stesso nome, Bobby Watson. Il signor Smith rafforza ancora questa indeterminatezza degli esseri che rivelano queste considerazioni genealogiche, offuscate dalla somiglianza dei nomi, rincarando la dose: \u201ctutti i Bobby Watson sono commessi-viaggiatori\u201d. Ionesco crea cos\u00ec un effetto parodico, facendosi beffa di quelle interminabili conversazioni che vertono sui rapporti familiari.\nI Martin, tuttavia, offrono anche l'immagine della felicit\u00e0 convenzionale. Nel corso della conversazione, il signor Martin \u00e8 premuroso nei confronti della moglie, sforzandosi d'interessarsi in quel che fa. Nel corso della quarta scena, numerosi dettagli ci permettono di abbozzare un ritratto toccante di questa coppia unita. Originari di Manchester, sono venuti a far un soggiorno a Londra e ne approfittano per far visita ai loro amici, gli Smith. Chiamati Donald ed Elizabeth, hanno una figlioletta di due anni, Alice. Sembra che abbiano una vita normale, rassicurati in ci\u00f2 da un amore sereno, ma trattasi di una felicit\u00e0 minata dall'interno. Sono spesso aggressivi l'uno verso l'altra e quando si abbracciano, \u00e8 priva di espressione.\nInfine, questa coppia \u00e8 vittima degli infiniti capricci del caso. Nel corso della quarta scena, procedono ad una lunga enumerazione di bizzarre coincidenze e ne concludono che si conoscono e sono sposati. Queste coincidenze hanno molteplici significati. Anzitutto costituiscono una parodia degl'incontri romanzeschi. Traducono l'incoerenza del mondo e la subordinazione dell'uomo al caso: il ruolo della fortuna permette gli incontri e la nascita dell'amore. \u00c8 senza limiti quando determina la presa di coscienza di relazioni gi\u00e0 esistenti. Infine, questo evento sorprendente mostra indirettamente che, se i Martin hanno bisogno di ritrovarsi, \u00e8 perch\u00e9 si sono perduti e non riescono pi\u00f9 a capirsi realmente. Alla quinta scena, le fantasie del caso raggiungono il loro culmine. In ogni momento, tutto pu\u00f2 invertirsi. E le coincidenze sono relative: se viene a mancare una sola, crolla l'intero edificio, com'\u00e8 il caso della figlia: mentre la figlia di Donald ha l'occhio destro bianco e il sinistro rosso, nella figlia di Elizabeth il colore degli occhi si inverte. Si ritorna, quindi, al punto di partenza: I Martin perdono inizialmente coscienza della loro coppia, la ritrovano in seguito ma a torto, poich\u00e9 in definitiva non sono chi credono di essere.\nMary, la domestica.\nMary, la domestica, ha nell'opera una duplice funzione. \u00c8 anzitutto una figura prosaica, divisa tra il suo lavoro di domestica e il desiderio di affermare la propria personalit\u00e0, ma svolge anche il ruolo di testimone di ci\u00f2 che accade intorno a lei, incaricata di trascrivere le manifestazioni del destino.\nAnzitutto riempie scrupolosamente le sue funzioni di domestica, riceve le istruzioni degli Smith, fa entrare i Martin, li invita a sedersi: si mostra, secondo la tradizione, rispettosa. Tuttavia lei mostra una franchezza che provoca un effetto di rottura. Quando la signora Smith la rimprovera per essersi assentata, Mary le risponde seccamente: \u201c\u00e8 lei che mi ha dato il permesso\" (scena 1) e, soprattutto, quando arrivano i Martin, lei li ammonisce in questi termini: \u201cperch\u00e9 siete venuti cos\u00ec tardi? Non \u00e8 educazione\u201d. Cercando di esprimere le proprie idee e di affermare la propria personalit\u00e0, Mary rompe con l'immagine della domestica remissiva e zelante, mostrandosi cos\u00ec contraddittoria quanto i suoi padroni. Dopo essere scoppiata a ridere, piange, poi sorride. Racconta i banali fatti che le sono accaduti durante il pomeriggio, poi prova il bisogno di annunciare: \u201cmi sono comprata un vaso da notte\u201d (scena 1). Nella nona scena, malgrado i rimproveri, intende partecipare alla conversazione e finisce col recitare la poesia \u201cIl Fuoco\u201d, che rivaleggia per incoerenza con gli aneddoti raccontati dagli altri personaggi. Lei partecipa, quindi, a tutto questo gioco d'incomprensioni e incoerenze che reggono i rapporti dell'insieme dei personaggi dell'opera.\nMary svolge anche un altro ruolo: rivela gli equivoci di cui sono vittime i Martin quando pensano di scoprire di essere sposati, mostrano come la sorte si faccia beffa degli esseri umani. Diventa cos\u00ec la portavoce inquisitrice del destino; \u00e8 incaricata di svelare una verit\u00e0, portatrice di sofferenza e di morte. Mary svolge al tempo stesso il ruolo del coro della tragedia antica e quello del detective, Sherlock Holmes. Ma prima aveva mostrato tutta l'ambiguit\u00e0 del suo ruolo, decidendo \u201clasciamo le cose come stanno\u201d, rendendosi conto che non \u00e8 sempre bene dire la verit\u00e0, che \u00e8 meglio non conoscere i decreti del destino.\nIl capitano dei pompieri.\nPur contribuendo a mostrare la difficolt\u00e0 della comunicazione, il pompiere sottolinea l'assurdit\u00e0 delle funzioni sociali e rivela la complessit\u00e0 di un mondo reso incomprensibile dalla sua infinita relativit\u00e0.\nCi\u00f2 che caratterizza questo personaggio, vestito con un \u201cenorme casco luccicante e un'uniforme\u201d, \u00e8 anzitutto il suo mestiere, ragione della sua vita. Senza di esso non \u00e8 pi\u00f9 niente; \u00e8 ossessionato dal fuoco che ritma la sua esistenza. Fa ricorso, come gli altri personaggi di cui influenza il vocabolario, giochi di parole, comparazioni e metafore che rinviano al fuoco. Il pompiere mostra anche che l'essere umano, per tentare di dimenticare l'assurdit\u00e0 e l'inutilit\u00e0 della vita, ha la necessit\u00e0 d'investirsi in un'intensa attivit\u00e0 professionale. Ma, in questo caso, quest'attivit\u00e0 professionale diventa una vera e propria ossessione e si rinchiude nel rispetto di regole incoerenti, ci\u00f2 che la rende, per l'appunto assurda.\nIl pompiere \u00e8 anche l\u00e0 per testimoniare la complessit\u00e0 delle cose. Tanto le genealogie dei Watson, abbozzate dagli Smith nella prima scena, rivelava l'uniformit\u00e0 del mondo, quanto quella che sviluppa il pompiere nella nona scena ne mostra la variet\u00e0. I personaggi evocati esercitano i mestieri pi\u00f9 disparati: dal farmacista al sottocapo, passando per ingegnere o sottoufficiale; sono di diversa nazionalit\u00e0: francese, britannica, portoghese; hanno una vita agitata, come quel \u201cmedico di campagna, sposatosi tre volte di seguito\u201d. Tuttavia questa diversit\u00e0 si rivela eteroclita e incoerente. Questa complessit\u00e0 del mondo \u00e8 portatrice di una relativit\u00e0 che rende le cose incomprensibili, inesplicabili. \u00c8 il pompiere che \u00e8 al centro dell'episodio del campanello; \u00e8 lui che placa il disaccordo tra gli Smith, mostrando che non esiste verit\u00e0 assoluta e che ciascuno possiede la sua. Nessuno, dunque, ha mai totalmente torto e tutti hanno pi\u00f9 o meno ragione.\nLa cantatrice calva.\nL'enigmatica cantatrice calva che ha dato il titolo all'opera, disperatamente assente, costituisce una manifestazione supplementare dell'incoerenza.\nNon facendo mai apparire la cantatrice calva, Ionesco parodia una tecnica destinata a creare il mistero attorno ad un personaggio che svolge tuttavia un ruolo importante nell'azione, anche se non svolge alcun ruolo. E il silenzio generale, l'imbarazzo che seguono alla sola allusione al personaggio mostrano ironicamente il disagio di un drammaturgo incapace di giustificare la ragione d'essere del suo personaggio.\nLa cantatrice calva ha anche la funzione di contribuire all'incoerenza ambientale. L'aggettivo \u201ccalva\u201d appare anzitutto incompatibile con l'immagine che si ha di una cantante, creando, in tal modo, un'impressione di estraneit\u00e0. La risposta che la signora Smith d\u00e0 alla domanda del pompiere, che \u201csi pettina sempre allo stesso modo\u201d, accentua ancora il carattere assurdo del personaggio, mentre la sua inutilit\u00e0 va assolutamente nel senso di vuoto e dell'insensatezza delle conversazioni.\nTrama.\nL'opera \u00e8 scritta in un atto unico inscenato nel salotto dei signori Smith. Sia gli Smith che i Martin incarnano, secondo i canoni del teatro dell'assurdo, la tipica famiglia borghese: gli Smith ad esempio, abitano in una villetta a pi\u00f9 piani, sono abbigliati in modo impeccabile ed all'antica, trascorrono il tempo spettegolando su amici e vicini; la signora trova diletto nel pensare a come preparare lo stesso yogurt della vicina, il marito legge il giornale e fa commenti conservatori sui medici, sullo stato britannico, sull'esercito.\nUna grande importanza hanno gli orologi della stanza, che scandiscono il tempo: la pendola suona a caso rintocchi il cui numero cambia ogni volta.\nNella prima scena i coniugi Smith siedono in salotto arredato di mobili inglesi: il signor Smith legge un quotidiano fumando una pipa inglese, mentre la signora fila, ripetendo pi\u00f9 volte il menu della loro cena, perfettamente \"all'inglese\".\nLa cameriera Mary compare, annunciando i coniugi Martin, venuti per la cena gi\u00e0 consumata. Gli Smith si dirigono a cambiarsi.\nI Martin si accomodano e si comportano come perfetti sconosciuti rievocando ricordi di luoghi che hanno incontrato unitamente, senza per\u00f2 incontrarsi.\nLe coppie si ricongiungono, e cominciano a parlare quando il campanello suona pi\u00f9 volte, senza che per\u00f2 nessuno sia alla porta; la signora Smith elabora cos\u00ec la teoria che il suono del campanello corrisponde all'assenza di qualcuno, anzich\u00e9 alla sua presenza. Infine alla porta compare un pompiere alla disperata ricerca di un fuoco da estinguere. I personaggi cominciano a parlare, a raccontare barzellette, poi a sbraitare ed infine, con la comparsa anche della cameriera, ad emettere suoni senza senso. Poi calano le luci.\nIl dramma ricomincia daccapo coi Martin al posto degli Smith: la signora Martin discute della favolosa cena \"inglese\", mentre il signor Martin legge il giornale fumando la pipa, comodamente seduto in pantofole; infine cala il sipario.\n'Scena 1': Nel corso della prima scena il signore e la signora Smith, una banale coppia inglese, prorompono in luoghi comuni, esprimono opinioni incoerenti, sono impegnati in ragionamenti bizzarri, passano continuamente da un argomento all'altro. La signora Smith inizia a parlare del suo ultimo pranzo. Il signor Smith \u201ccontinuando a leggere, fa schioccare la lingua\u201d: non ascolta quasi mai sua moglie. Sin dall'inizio, Ionesco afferma la difficolt\u00e0 ad esprimersi e l'impossibilit\u00e0 a comunicare, che reggono i rapporti fra gli esseri. La signora Smith, proseguendo il suo discorso culinario, ha appena evocato il famoso yogurt di un droghiere rumeno, Popesco Rosenfeld, diplomato alla scuola dei fabbricanti di yogurt di Adrianopoli. Le considerazioni sullo yogurt incitano la signora Smith a parlare dei dottori. Interviene allora il signor Smith per fare un inatteso confronto tra il medico e il comandante di una nave: \u201cun medico coscienzioso dovrebbe morire insieme con il malato, se non possono guarire assieme\u201d. Il signor Smith si meraviglia del fatto che \u201c\u2026 nella rubrica dello stato civile \u00e8 sempre indicata l'et\u00e0 dei morti e mai quella dei neonati\u201d, poi avviene un'ingarbugliata discussione circa i legami di parentela tra i membri di una famiglia, i quali si chiamano tutti, indistintamente, Bobby Watson. Viene cos\u00ec fuori un disaccordo, ritmato dalla pendola che suona sette volte, tre volte, nessuna volta, ecc., ma essi si riconciliano subito.\n'Scena 2\u2019: Mary, la domestica, entra e racconta il pomeriggio trascorso con un uomo, al cinema, dove ha visto un film \u201ccon delle donne\u201d. La domestica annuncia l'arrivo dei Martin. Gli Smith disapprovano il ritardo dei loro invitati. Essi contraddicono quanto hanno precedentemente detto, lamentandosi di non aver mangiato, per tutta la giornata, niente e si ritirano per andarsi a vestire.\n'Scena 3': In una scena molto breve, Mary fa entrare i Martin e li rimprovera per il loro ritardo.\n'Scena 4': Avviene una strana conversazione tra i Martin. Mentre sono sposati, apparentemente non si conoscono, pur avendo l'impressione di essersi incontrati da qualche parte. E in una lunga conversazione, inframmezzata dal ritornello \u201cVeramente curioso, veramente bizzarro!\u201d, constatano sorprendenti coincidenze: entrambi sono di Manchester, hanno lasciato questa citt\u00e0 da circa cinque settimane, hanno preso lo stesso treno, erano nella stessa carrozza e nel medesimo compartimento; ora si trovano a Londra; abitano nella stessa strada, nel medesimo numero civico, lo stesso appartamento, dormono nella stessa camera e nello stesso letto, hanno la stessa figlia. Arriva la straordinaria rivelazione: il signore e la signora Martin s'abbracciano, scoprendo di essere marito e moglie.\n'Scena 5': Di ritorno sulla scena, Mary rimette in discussione quegli incontri. Poich\u00e9 la figlia della signora Martin ha l'occhio diritto rosso e il sinistro bianco e quella del signor Smith l'occhio dritto bianco e il sinistro rosso, non sono quelli che credono di essere. Infine, prima di lasciare la scena, Mary rivela di essere Sherlock Holmes.\n'Scena 6': In una brevissima scena, i Martin, ignorando la crudele verit\u00e0, sono felici di essersi ritrovati e s'impegnano a non perdersi pi\u00f9.\n'Scena 7': Inframmezzati dai colpi incoerenti della pendola, si avvia difficilmente la conversazione fra le due coppie. Si avvicendano, inizialmente, delle banalit\u00e0, senz'alcun legame apparente: le battute brevi, separate da lunghi silenzi, sottolineano la difficolt\u00e0 della comunicazione. La signora Martin prova a ravvivare l'interesse della conversazione raccontando un aneddoto insignificante, ma che presenta come straordinario: ha visto un uomo allacciarsi le scarpe. Nel frattempo suona qualcuno alla porta. La signora Smith va ad aprire ma non c'\u00e8 nessuno. Ci\u00f2 avviene per tre volte, cosicch\u00e9 la signora ne deduce che \u201cl'esperienza insegna che quando si sente suonare alla porta \u00e8 segno che non c'\u00e8 mai nessuno\u201d. Il campanello suona nuovamente, stavolta va ad aprire il signor Smith, il quale annuncia trionfalmente: \u201c\u00e8 il capitano dei pompieri!\u201d.\n'Scena 8': Le due coppie interrogano il capitano dei pompieri per risolvere l'enigma delle scampanellate. Il mistero non fa che infittirsi: non \u00e8 il pompiere ad aver suonato le due prime volte e, d'altra parte, era l\u00e0 e non ha visto nessuno. Ha suonato la terza volta, ma si era nascosto. E al quarto colpo gli si \u00e8 aperto. Quindi, il pompiere offre i suoi servizi per spegnere eventuali incendi, poi racconta molti aneddoti incoerenti, alcuni molto brevi, altri molto lunghi e ingarbugliati.\n'Scena 9': Mary, allora, pure lei, vuole raccontare un aneddoto, con grande indignazione degli Smith, i quali trovano il suo intervento fuori luogo. Ma sembra che lei sia amica del pompiere. E su insistenza dei Martin, le viene lasciata la parola e, in onore del capitano, racconta una poesia intitolata \u201cIl Fuoco\u201d.\n'Scena 10': Il pompiere si congeda dagli Smith e i Martin, invocando un incendio che dovr\u00e0 spegnere \u201cesattamente fra tre quarti d'ora e sedici minuti [\u2026] all'altro capo della citt\u00e0\u201d. Prima di andarsene, per\u00f2, chiede: \u201cA proposito, e la cantatrice calva?\u201d. Questa sola breve allusione al personaggio, che d\u00e0 il titolo all'opera, genera prima un silenzio imbarazzato, poi una risposta altrettanto enigmatica della signora Smith: \u201cSi pettina sempre allo stesso modo!\u201d.\n'Scena 11': Una volta che gli Smith e i Martin sono rimasti soli, avviene un'accelerazione nel deterioramento del linguaggio. Le due coppie si scambiano luoghi comuni, sotto forme di proverbi o affermazioni incoerenti. Le loro battute si fanno sempre pi\u00f9 brevi. Le loro parole tendono a diventare sempre pi\u00f9 suoni onomatopeici. Finiscono col ripetere tutti insieme freneticamente: \u201cC'est pas par l\u00e0, c'est par ici\u2026\u201d, ovvero: \u201cNon \u00e8 di qua, ma \u00e8 di l\u00e0\u2026\u201d. Tutto s'interrompe bruscamente e \u201cla commedia ricomincia con i Martin, che dicono esattamente le battute degli Smith nella prima scena\u201d, mostrando cos\u00ec il carattere interscambiabile dei personaggi e, pi\u00f9 in generale, degli esseri umani.\nLa stasi dell'azione.\nIonesco ha intitolato \"La cantatrice calva\" \u201canti-pi\u00e8ce\u201d, perch\u00e9 il suo obiettivo \u00e8 quello di provocare e di fare il contrario della scrittura del teatro tradizionale. Certo, sembra rispettarne le regole: mette in scena personaggi che si scambiano battute; adotta in un atto la divisione abituale, ripartendo la materia in undici scene; tiene conto delle caratteristiche proprie del teatro. Ma \u00e8 pura ipocrisia, poich\u00e9 Ionesco s'ingegna a creare ad organizzare un sistema drammaturgico che parodia le convenzioni. L'azione \u00e8 sviata dalla sua funzione abituale. Il teatro tradizionale, infatti, crea un'azione dinamica, spesso complessa e animata da numerosi capovolgimenti. \u00c8 iniziata da un'esposizione che fornisce allo spettatore le indicazioni necessarie alla comprensione della trama e termina con un epilogo, risultato logico di un'opera. Invece l'opera di Ionesco non segue mai questo schema convenzionale: \u00e8 costruita invece attorno a discussioni statiche che, deliberatamente, non conducono a nulla.\nUna trama sorprendente.\nSin dalla lista dei personaggi, Ionesco rivela il carattere sorprendente della sua opera, che l'organizzazione dell'azione non far\u00e0 che confermare nel corso del suo svolgimento.\nLa lista dei personaggi fornisce spesso informazioni istruttive sul contenuto dell'opera. Ionesco suscita volontariamente la perplessit\u00e0. \"La cantatrice calva\" mette in scena sei personaggi. Gli Smith e la domestica Mary, portano nomi palesemente inglesi. I Martin ricevono un patronimico internazionale, corrente tanto in Francia quanto in Inghilterra (o in Italia, peraltro). Il capitano dei pompieri rimane anonimo e la sua presenza sorprende in questo \u201cinterno borghese\u201d pacifico nel quale, secondo un'indicazione scenica, si svolge l'azione. La stranezza di questi personaggi \u00e8 accentuata ancora dall'assenza della cantatrice calva, da cui l'opera prende il nome.\nNel corso della rappresentazione, la perplessit\u00e0 dello spettatore va accentuandosi. L'azione \u00e8 inesistente. L'essenzialit\u00e0 dell'opera \u00e8 costituita da banali e interminabili conversazioni, che tuttavia non sono legati da alcun legame apparente; piuttosto sono discorsi sconnessi. Lo spettatore, sconvolto, attende fatti nuovi, capovolgimenti che darebbero nuovo senso all'opera, interrogandosi sul modo in cui l'opera potrebbe concludersi. Questa sottigliezza dell'azione rappresenta una vera scommessa per Ionesco, la cui opera rischia di creare noia e disinteresse, conducendo lo spettacolo al fallimento. Ma l'autore gioca proprio su questa perplessit\u00e0 degli spettatori, il cui interesse non deve vertere verso l'azione, ma piuttosto sulle motivazioni del drammaturgo, sugli effetti da lui ricercati; viene sollecitata la riflessione. Impegnati in un cammino intellettuale, gli spettatori hanno la soddisfazione di capire il duplice scopo dell'opera: mostrare la vacuit\u00e0 del linguaggio e demistificare il funzionamento del teatro tradizionale.\nL'inesistenza dell'azione.\nData la quasi inesistenza dell'azione, \"La cantatrice calva\" non implica una vera esposizione, poich\u00e9 non \u00e8 necessario nessun fatto preciso per capire lo svolgimento dell'opera. Ionesco procede dunque in modo prolisso.\nLe informazioni fornite sono volontariamente ambigue. Scegliendo come titolo Cantatrice calva, Ionesco mette lo spettatore su una falsa pista, portandolo a interrogarsi su un personaggio che nell'opera non esiste e del quale vi \u00e8 solo un breve accenno alla scena 10. I dati pi\u00f9 importanti si trovano nelle didascalie, che precedono la prima scena: l'azione si svolge in Inghilterra e mette in scena una coppia di borghesi. Ma \u00e8 paradossale inserire queste indicazioni precise in un testo preliminare. Che siano rivelati allo spettatore da un personaggio invisibile o che gli sfuggano, Ionesco si allontana dal funzionamento tradizionale della didascalia: nel primo caso, non \u00e8 pi\u00f9 riservata al lettore e al regista, nel secondo, fornisce a quest'ultimo informazioni soggettive, di cui non potr\u00e0 darsi una trascrizione concreta.\nOltre a questi elementi sconvolgenti, \u00e8 solo la tonalit\u00e0 della conversazione a chiarire il pubblico prima sorpreso dalla grande banalit\u00e0 e dall'incoerenza delle parole. Poi, progressivamente, lo spettatore si rende conto che \u00e8 la banalit\u00e0 delle parole e le loro incongruenze a costituire il soggetto dell'opera.\nI colpi di scena.\nNella scrittura del teatro tradizionale, i colpi di scena hanno la funzione di rilanciare l'interesse dello spettatore. Ionesco vi ricorre per fare da diversivo, per apportare qualche nota piccante, per rilassare il suo pubblico. Ma, ancora una volta, utilizza questa tecnica in una prospettiva di contestazione e demistificazione.\nIonesco volge il colpo di scena in derisione, rendendolo incoerente. Il che \u00e8 evidente nella quarta e quinta scena, quando Donald ed Elizabeth, dopo una lunga conversazione, scoprono di essere marito e moglie. Ma questo colpo di scena \u00e8 annullato da un altro colpo di scena: nella quinta scena, in un lungo monologo, Mary afferma che tutte le coincidenze non hanno alcun significato perch\u00e9 una di esse \u00e8 falsa. L'incoerenza delle deduzioni \u00e8 rafforzata dal ricorso al vocabolario dell'argomentazione (sistema d'argomentazione, prove, teorie) e dal voltafaccia finale che mette in discussione la stessa identit\u00e0 di Mary, che sarebbe Sherlock Holmes. La derisione \u00e8 presente anche nelle scene 7 e 8, questa volta accompagnata dalla suspense, cio\u00e8 nell'episodio dei colpi di campanello alla porta.\nTalvolta \u00e8 la sua totale irrilevanza a demistificare il colpo di scena e l'effetto di suspense. Ionesco si dedica a questo giochetto beffardo, in particolare, negli aneddoti che si raccontano i personaggi. La signora Martin fa cos\u00ec il racconto d'un'avventura vissuta: un uomo che si allaccia le scarpe. Continuamente interrotto dagli altri personaggi che si estasiano artificialmente, questo esempio di racconto sottolinea la superficialit\u00e0 che caratterizza la vita delle due coppie. Costituisce una parodia di queste conversazioni nel corso delle quali ognuno, a sua volta, racconta un evento che gli \u00e8 accaduto, di fronte ad un pubblico che finge attenzione e interesse.\nParvenza di epilogo.\nIniziata in modo enigmatico, condotta in modo sorprendente, l'opera non pu\u00f2 che aver un finale a sorpresa. \"La cantatrice calva\" termina all'undicesima scena, con una parvenza di epilogo. Un'improvvisa aggressivit\u00e0 caratterizza lo scambio di parole, che diventano sempre pi\u00f9 illogiche, e si trasformano in suoni privi di significato. Gli Smith e i Martin si mettono a scandire freneticamente insieme: \u201cnon \u00e8 di qua, ma \u00e8 di l\u00e0\u2026\u201d. Queste parole prive di senso sfociano in una constatazione: in un mondo assurdo, il linguaggio ha perso il suo ruolo d'intermediazione tra gli esseri e non fa che accentuare l'incomunicabilit\u00e0. Il carattere sorprendente di questo epilogo \u00e8 ancora accentuato dall'accenno di ripresa dell'azione. Infatti, dopo la frenesia ritorna la calma iniziale. Non solo, tutto ricomincia in quell'universo di noia, ma i personaggi si rivelano interscambiabili in un mondo in cui nulla si muove e tutto si assomiglia.\nIl rifiuto delle convenzioni teatrali.\nIonesco non si accontenta di rimettere in discussione il funzionamento dell'azione drammatica, ma cerca di trattare, in modo sorprendente, il luogo, il tempo e le indicazioni sceniche.\nLe ambiguit\u00e0 del luogo unico e chiuso.\nIl luogo costituisce un elemento essenziale in un'opera teatrale: contribuisce a creare l'atmosfera della rappresentazione; e determina l'elaborazione della scenografia. In essa prendono posto gli oggetti, gli accessori, creature del pittoresco, mentre si effettuano le entrate, le uscite e i movimenti dei personaggi che partecipano al dinamismo dell'azione teatrale. Ionesco si serve di tutto ci\u00f2 per rimettere in discussione il teatro tradizionale e per illustrare la monotonia e l'assurdit\u00e0 dell'esistenza.\n\"La cantatrice calva\" \u00e8 ambientata in un luogo unico. Ionesco ha cos\u00ec adottato il sistema tradizionale del teatro francese classico del XVII secolo. Ma \u00e8 un modo per farsi beffa del teatro del teatro leggero del XX secolo, che prolunga questa tradizione, collocando l'azione in un salone borghese. Procedendo cos\u00ec, Ionesco crea uno spazio chiuso nel quale i personaggi sono confinati, contribuendo a concretizzare la difficolt\u00e0 degli esseri a comunicare e a coabitare. Com'\u00e8 indicato all'inizio della prima scena, \u00e8 un \u201cinterno borghese inglese\u201d, che serve da scenografia all'azione. L'arredamento, descritto succintamente, \u00e8 composto da poltrone inglesi, un focolare inglese e una pendola inglese, che svolger\u00e0 un ruolo importantissimo nel funzionamento temporale dell'opera. Un'ultima indicazione, sempre nella scena prima, ci ricorda che gli Smith vivono nei sobborghi di Londra. Optando per una scenografia neutra, Ionesco mostra che gli Smith rappresentano la coppia media per eccellenza. Introducendo in contrappunto un mobilio inglese, tentava di allettare il suo pubblico francese, poich\u00e9, nella Francia degli anni cinquanta, questo tipo di arredamento evocava un interno sontuoso che rispondeva ai gusti della classe media.\nL'opera comprende pochi accessori: pantofole, pipa, giornale, per il signor Smith; calze da rammendare per la signora Smith. Questi oggetti costituiscono elementi caricaturali, volti a sottolineare il conformismo della vita della coppia. Il qualificativo \u201cinglese\u201d, ripetuto instancabilmente e assurdamente a proposito di questi accessori, ha un significato simbolico, pur creando un effetto umoristico suscitato dalla ripetizione tormentosa del termine.\nIn un'opera teatrale, i movimenti dei personaggi danno ampiezza e spazio all'azione teatrale, permettendogli di occupare la scena. In particolare, le entrate e le uscite corrispondono concretamente al passaggio degli attori dal retroscena alla scena e viceversa; costituiscono momenti privilegiati in cui i commedianti iniziano ad essere sotto lo sguardo dello spettatore o a sfuggirgli; offrono la possibilit\u00e0, modificando la lista dei personaggi coinvolti, di rinnovare la situazione teatrale. In questo campo, Ionesco utilizza i procedimenti stereotipati: facendovi ricorso in modo caricaturale, demistifica il funzionamento del teatro tradizionale e ne rivela il carattere artificiale. Le porte attraverso le quali entrano ed escono i personaggi rispondono al dispositivo pi\u00f9 semplice possibili: la scenografia conta due porte, una a destra che permette la comunicazione col resto della casa, l'altra che apre sull'esterno. Ionesco, come nel teatro tradizionale, si applica coscienziosamente a notare, nelle didascalie queste entrate e queste uscite.\nRiprendendo anche le abitudini instaurate dal teatro classico del XVII secolo, Ionesco non lascia mai la scenografia vuota. Infatti, adottando una scena di transizione, almeno un personaggio della scena precedente si trova nella scena seguente. Cos\u00ec, per evitare che il palco rimanga vuoto, nella seconda scena, all'uscita degli Smith, rimane \u2013 nella terza scena\u00a0\u2013 la domestica Mary, che accoglie i visitatori. Si stabiliscono cos\u00ec i legami stretti tra le diverse scene: facendovi ricorso in modo caricaturale, demistifica il funzionamento del teatro tradizionale e ne rivela il carattere artificiale.\nAllo stesso modo, le convenzioni teatrali sono rispettati all'inizio dell'opera. La conversazione tra i personaggi sembra gi\u00e0 iniziata quando incomincia la rappresentazione, dando l'impressione falsamente realista che i personaggi abbiano una vita autonoma e continuino ad esistere al di fuori dell'azione teatrale.\nA parte le entrate e le uscite, i movimenti dei personaggi sulla scena sono poco numerosi, rafforzando il carattere statico dell'opera. I personaggi sono stereotipati e privi di espressivit\u00e0; si limitano ad alzarsi, a sedersi o ad andare ad aprire la porta; si abbracciano frequentemente, ma trattasi di un gesto meccanico, dovuto all'affetto imposto dalle convenzioni sociali. I soli movimenti spontanei e autentici sono gesti di collera, manifestazioni brutali di rivolta contro l'assurdit\u00e0 della vita.\nIl tempo.\nIl tempo fa svolgere un ruolo particolare nell'azione teatrale. Mentre, nel romanzo, il tempo di svolgimento dell'azione \u00e8 indipendente dal tempo della lettura, a teatro il tempo della trama occupa un tempo di rappresentazione preciso al quale lo spettatore deve necessariamente conformarsi. Si pone, dunque, il problema se il tempo dell'invenzione deve corrispondere al tempo della rappresentazione. Certi sistemi teatrali, come quello dei classici del XVII secolo, rispondevano affermativamente. Altri hanno considerato che il tempo dell'invenzione poteva oltrepassare il tempo della rappresentazione. Ionesco, nella \"Cantatrice calva\", procede in modo volontariamente ambiguo. Di primo impatto, sembra che alla base del trattamento del tempo vi sia un certo realismo. Ma Ionesco s'ingegna anche a renderlo indistinto, introducendo dati temporali incoerenti e giocando sui silenzi e le ripetizioni.\nInfatti sembra essersi divertito ad accumulare dettagli che indicano, in modo apparentemente preciso, quando si svolge l'azione: alle nove di sera. D'altronde, il rispetto del legame delle scene sembra indicare che il tempo dell'azione corrisponda al tempo della rappresentazione. A partire dal momento in cui i personaggi si susseguono sulla scena senza interruzione, \u00e8 garantita la continuit\u00e0 temporale. Ionesco sembra invitare gli spettatori ad assistere a conversazioni che si svolgono in tempo reale.\nTuttavia \u00e8 solo un inganno, poich\u00e9, dietro questo apparente realismo, il tempo possiede un valore soggettivo. \u00c8 ambiguo e inconsistente, sconvolto da quella \u201cpendola inglese\u201d che batte \u201ccolpi inglesi\u201d. Nel corso della prima scena, perde completamente il senso razionale del tempo, suonando in modo anomalo. L'assurdit\u00e0 \u00e8 poi rafforzata dall'assenza totale di progressione delle suonerie in un senso o nell'altro, non corrispondenti a nulla e al di fuori di ogni realt\u00e0 e ogni logica. Ci\u00f2 significa che, in questo mondo assurdo, non ci si pu\u00f2 fidare di nulla, neppure del tempo.\nQuesta incoerenza sottolineata dalla pendola viene ripresa anche nelle scene (7 e 8) del campanello della porta d'entrata. La certezza non esiste e l'esistenza \u00e8 attraversata da contraddizioni. Questa irregolarit\u00e0 del tempo riveste ben altri aspetti. \u00c8, per esempio, difficile datare eventi passati: quando il signor Smith legge, nel suo giornale, l'annuncio della morte di Bobby Watson, da, successivamente e con egual sicurezza, indicazioni diverse sulla data di questo decesso.\nCome il presente e il passato, anche il futuro sfugge all'uomo che deve sottomettersi a dettami di cui non conosce la giustificazione. Quando il pompiere annuncia che deve ad andar a spegnere un incendio esattamente \u201cin tre quarti d'ora e sedici minuti all'altro capo della citt\u00e0\u201d, egli sottolinea che il tempo gli \u00e8 imposto, \u00e8 uno strumento tra le mani di un destino che ne dispone a suo modo.\nIl moltiplicarsi dei silenzi contribuisce anche ad imprimere la discontinuit\u00e0 del tempo. Nel corso dell'opera, sono numerose le didascalie che segnalano l'interruzione del dialogo. Pause e, soprattutto, silenzi non smettono di costellare l'opera. \u00c8, per Ionesco, un modo per far cogliere concretamente la noia che s'instaura fra gli esseri. Questi personaggi, cos\u00ec, comunicano difficilmente e i silenzi che spezzano i dialoghi non fanno che accentuare l'incoerenza. Un altro procedimento contribuisce a rafforzare questo effetto di rottura, a consolidare l'impressione di noia e l'assenza di comunicazione. Sono le ripetizioni e i ricominciamenti, che trasformano il personaggio in un essere dal comportamento ripetitivo di automa. Il ritorno finale alla situazione di partenza mostra che tutto \u00e8 decisamente eterno ricominciamento: lo scambio dei ruoli fra gli Smith e i Martin sottolinea l'incertezza e la vacuit\u00e0 dei personaggi, di cui \u00e8 contestata la continuit\u00e0 dell'esistenza.\nL'uso delle didascalie.\nLe indicazioni sceniche sono una delle caratteristiche dell'opera teatrale. \u00c8 il modo, per l'autore, per rivelare al regista come lui concepisce la rappresentazione dell'opera. Le indicazioni sceniche possono essere contenute nel testo pronunciato dai personaggi o nelle didascalie. Ionesco privilegia queste ultime.\n\"La cantatrice calva\" non contiene indicazioni sceniche interne al dialogo. Il significato simbolico dei personaggi e il carattere meccanicistico del loro comportamento spiegano quest'assenza: in queste condizioni, i personaggi non possono mai apportare informazioni sulla loro mimica, i loro atteggiamenti o i loro movimenti. Le didascalie svolgono un ruolo esclusivo, fornendo informazioni le pi\u00f9 disparate, sui luoghi e gli accessori, ma anche sul tempo. Danno precisazioni sui personaggi, rivelando atteggiamenti, mimica, sentimenti, destinatari particolari di certe battute o il carattere collettivo di certi interventi.\nTra le didascalie, alcune corrispondono alla pratica tradizionale: di grande brevit\u00e0, servono solo a fornire indicazioni di regia. Altre, molto pi\u00f9 lunghe, hanno una funzione prettamente letteraria. Cos\u00ec facendo, Ionesco sottolinea l'ambiguit\u00e0 del testo teatrale, che \u00e8 contemporaneamente sottomesso alla lettura e alla rappresentazione.\nL'usura del linguaggio.\n\"La cantatrice calva\" sembra riprendere la tradizione del teatro-testo. L'opera, che d\u00e0 essenzialmente importanza al dialogo a scapito dello spettacolo, poggia sul linguaggio. Tuttavia, Ionesco altera questo funzionamento tradizionale. Il linguaggio teatrale \u00e8, generalmente, un efficace mezzo di comunicazione, che permette ai personaggi di rivelare i loro pensieri, i loro sentimenti e le loro intenzioni. Ma, nell'opera di Ionesco, sottolinea la difficolt\u00e0 di comunicare. Il linguaggio (privo di significato, che ne veicola solo pochi frammenti) costituisce un'eloquente manifestazione dell'incoerenza e dell'inutilit\u00e0 dell'uomo che non riesce a trovare il suo posto in un universo assurdo. Ionesco ha proceduto a una vera disintegrazione dell'espressione. Gi\u00e0 visibile nell'organizzazione del dialogo, essa si manifesta nella banalit\u00e0 delle parole, nell'incoerenza delle formulazioni e dei raffronti per raggiungere il suo parossismo con la riduzione del linguaggio in suoni privi di senso.\nIl carattere delle battute rivela la difficolt\u00e0 a comunicare. Il dialogo risulta difficile, se non impossibile: ciascuno si trova chiuso all'interno della sua concezione delle cose, ha la sua idea delle nozioni e delle parole che utilizza e che utilizzano gli altri.\nAll'interno della \"Cantatrice calva\", le battute sono generalmente brevi, nella maggior parte dei casi, composte da proposizioni indipendenti, oppure frasi nominali, senza verbo. Nel teatro tradizionale questa tipologia d'intervento rivela una grande tensione drammatica: i personaggi, travolti dalle loro emozioni, non possono esporre il loro pensiero e non smettono d'interrompersi, impedendo di parlar a lungo. Nella \"Cantatrice calva\" i personaggi si esprimono brevemente, poich\u00e9 non riescono ad elaborare idee logiche, perch\u00e9 non hanno da dire nulla o semplici banalit\u00e0.\nQuesta vacuit\u00e0 e questa frammentazione del linguaggio sono ancor accentuati dai numerosi silenzi che regolarmente sospendono il dialogo (costretti da convenzioni sociali a mantenere la conversazione, i personaggi cercano disperatamente qualcosa da dire) e dall'assenza di logica nelle idee che caratterizzano il modo di esprimersi dei personaggi. Le loro parole rispondono di frequente al principio del coq-\u00e0-l'\u00e2ne, che consiste nel passare, senz'alcuna transizione, da un argomento all'altro. Questo procedimento (successione di parole illogiche, che non sono unite da alcun apparente legame), particolarmente evidente nell'undicesima scena, s'ispira al metodo \u201cAssimil\u201d, per l'apprendimento delle lingue. I personaggi non riescono a mettere ordine alle loro idee, a mettersi d'accordo e, in qualche modo, a parlare; non sanno ascoltare e ignorano quell'arte della conversazione consistente nel cogliere al volo il pensiero dell'interlocutore.\nLe lunghe battute, chiamate monologhi, contribuiscono a tradurre l'usura del linguaggio. Esso si costituisce di blocchi compatti di abbondantissimi sviluppi, il cui carattere \u00e8 accentuato dal loro isolamento in mezzo a brevissime battute. Ancor pi\u00f9 che negli scambi d'opinione, i personaggi appaiono chiusi in s\u00e9 stessi, completamente presi totalmente da ci\u00f2 che dicono, indifferenti a quelli che li circondano, in un atteggiamento di rifiuto del dialogo. Le loro parole non riescono realmente ad essere portatrici d'idee logiche. I personaggi si ubriacano di parole, le utilizzano come fine a s\u00e9 stesse, senza preoccuparsi del loro significato. Sono colpiti da una sorta di psittacismo, disturbo mentale che consiste nel ripetere lemmi senza coglierne il significato. Questo modo di procedere appare a pi\u00f9 riprese: nella scena 1, nel lungo discorso tenuto dalla signora Smith sul cibo o, nella scena 8, nelle interminabili considerazioni alle quali si dedica il pompiere.\nLa vacuit\u00e0 degli scambi tra i personaggi vien fuori anche dalla mediocrit\u00e0 delle parole. Incapaci di esser originali, ogni personaggio \u00e8 chiuso all'interno di osservazioni stereotipate sottomesse alle convenzioni sociali, ai luoghi comuni, persino all'evidenza.\nLe convenzioni sociali permeano costantemente le parole dei personaggi. Sembra cos\u00ec manifestarsi un consenso fra di loro. Ma non \u00e8 che apparenza, poich\u00e9 risponde ad una sorta di riflesso e perch\u00e9 non deriva da un'adesione profonda. Questo carattere meccanico del linguaggio appare prepotentemente nella nona scena, allorch\u00e9 Mary vuole raccontare, anche lei, un aneddoto. Il pompiere e gli Smith sono indignati: non \u00e8 ammissibile che una domestica prenda parte alla conversazione in presenza d'invitati. Ci\u00f2 che le convenzioni sociali considerano segno di sfrontatezza provoca commenti scandalizzati che scattano come una raffica d'armi automatiche. Queste convenzioni spiegano il vero fiorire di frasi stereotipate. Ad esempio, nella scena 9, queste ovviet\u00e0 prendono la forma di riflessioni sul tempo, mezzo solitamente usato per riempire gli spazi vuoti di una conversazione. La banalit\u00e0 dei discorsi viene fuori anche nelle frasi fatte, talvolta vicini ai proverbi, detti in modo perentorio, senza battuta. Ionesco, cos\u00ec facendo, si sforza di demistificare gli insegnamenti dei proverbi, espressioni della saggezza popolare. La banalit\u00e0 diventa spesso evidenza. La cantatrice calva offre numerose verit\u00e0 lapalissiane, affermazioni talmente evidenti che \u00e8 inutile raccontare, sottolineando cos\u00ec anche l'incapacit\u00e0 dei personaggi di fare del loro linguaggio lo strumento di un pensiero ricco ed elaborato.\nL'incoerenza delle enunciazioni contribuisce alla distruzione del linguaggio che si rivela incapace di veicolare idee coerenti, non potendo stabilire una progressione logica dei diversi dati espressi.\nL'espressione appare anzitutto disarticolata: la mancanza di formule di transizione, che servono a legare le idee, questi punti di congiunzione tra le frasi e le proposizioni, contribuiscono alla scissione dei discorsi. Anche quando sviluppa un'idea apparentemente coerente, l'espressione \u00e8 solo una giustapposizione di elementi confusa e discontinua.\nQueste parole slegate rivestono gi\u00e0 la forma dell'enumerazione. Talvolta, questi effetti d'accumulazione diventano sistematici. L'incoerenza nasce allora da un'aggiunta di termini che potrebbe proseguire indefinitamente e che caratterizza la dispersione e l'assenza d'unit\u00e0 di pensiero, ma \u00e8 ancor pi\u00f9 forte, quando gli elementi dell'enumerazione si trovano riuniti da un fattore artificialmente comune, come nella poesia Il Fuoco di Mary. In questo caso la lista \u00e8 resa ancor pi\u00f9 disparata ed eteroclita, poich\u00e9 il fuoco, tenuto ad assicurare la coesione dell'insieme, si trova anch'esso assurdamente sottomesso alla propria azione falsamente unificatrice; prende a sua volta fuoco.\nIn modo ancor pi\u00f9 irrazionale, i personaggi si dedicano a giochi d'opposizione, a prima vista alla merc\u00e9 del caso. E l'opera contiene raffronti totalmente inattesi, che risultano talvolta dalla snaturamento dei proverbi. I personaggi si appoggiano su queste espressioni della saggezza popolare, ma li rendono assurdi, modificandone certi termini. Tuttavia l'incoerenza raggiunge il suo culmine, quando i personaggi esprimono parole talmente sconnesse che sono prive di significato.\nA forza di perder tutto il suo contenuto, il linguaggio si riduce ad un insieme di suoni che non veicolano pi\u00f9 che sentimenti elementari, come l'eccitazione e l'aggressivit\u00e0. Il potere delle sonorit\u00e0 si sostituisce al potere delle idee. I personaggi non si sforzano pi\u00f9 che ad accostamenti di suoni; procedono a giustapposizioni di parole che assomigliano pi\u00f9 a rime. Alla fine dell'opera la distruzione del linguaggio \u00e8 irrimediabilmente completata. I legami che costituiscono la rima scompaiono, vengono spazzati via da puri suoni, che si riducono ad onomatopee, riconoscendo cos\u00ec definitivamente la loro impotenza nel comunicare.\nIl comico nell'assurdo.\n\"La cantatrice calva\" suscita anche il riso, ma il comico veicolato risulta correlato con l'assurdit\u00e0 che caratterizza il linguaggio e il comportamento dei personaggi. \u00c8 in questa prospettiva che si sviluppano tre tipologie di comicit\u00e0: della parodia, dell'opposizione e del non-senso.\nNella sua opera Ionesco fa la parodia del teatro tradizionale. Gli eccessi e lo sfalsamento che suppone questa andatura parodica sono portatrici di effetti comici. Ionesco cade volontariamente nella caricatura. Per rendere ridicoli i procedimenti del teatro tradizionale, forza la nota. Negli Smith o nei Martin, le stereotipie dei personaggi del teatro leggero sono portati al loro parossismo. L'insignificanza dei discorsi oltrepassa la banalit\u00e0 delle conversazioni proprie dei personaggi del teatro leggero. Il pubblico, abituato a tali spettacoli, ride quando capisce le intenzioni satiriche di Ionesco. Questo tipo di comicit\u00e0 d\u00e0 gli effetti di sfalsamento. Il funzionamento del teatro leggero \u00e8 allontanato dalla sua ragion d'essere. Il realismo dei comportamenti fa posto ad un'accumulazione di dettagli disparati, spesso contraddittori, facendo perdere ai comportamenti ogni credibilit\u00e0.\nI giochi d'opposizione suscitano anche la comicit\u00e0, mettendo in evidenza le contraddizioni concernenti il linguaggio o i comportamenti. Un primo gioco d'opposizione appare tra ci\u00f2 che \u00e8 detto e il tono adottato per dirlo. Un altro tipo di contraddizioni oppone parole e azioni: un personaggio fa il contrario di ci\u00f2 che dice o dice il contrario di ci\u00f2 che fa. Sono le stesse parole a contraddirsi. La maggior parte del tempo, i personaggi si comportano in modo contraddittorio: alla maniera dei clown, oscillano bruscamente da un atteggiamento ad un altro completamente opposto.\nDall'assurdo i personaggi passano al non-senso, nuova fonte di comicit\u00e0. Lo spettatore ride del delirio verbale nel quale cadono i personaggi, delle storie stupide che raccontano, della distruzione finale d'un linguaggio che \u00e8 divenuto totalmente incomprensibile. Allo stesso modo, gli sconvolgimenti della pendola sono comici, poich\u00e9 costituiscono un non-senso temporale. I rintocchi non corrispondono ad alcuna logica. La pendola \u00e8 privata di ogni significato, incapace di svolgere correttamente il suo ruolo, di render razionalmente conto dello scorrere del tempo."}
{"id": "763975", "revid": "1573940", "url": "https://it.wikipedia.org/wiki?curid=763975", "title": "Botond Storcz", "text": "Ha vinto tre titoli olimpici: una medaglia d'oro nel K2 500m a Sydney 2000 e due nel K4 1000m sia a Sydney che ad Atene 2004. Numerosi sono anche i titoli mondiali ed europei"}
{"id": "763976", "revid": "287204", "url": "https://it.wikipedia.org/wiki?curid=763976", "title": "Iceberg (disambigua)", "text": "Iceberg \u00e8 un grande pezzo di ghiaccio alla deriva nel mare, pu\u00f2 anche riferirsi a:"}
{"id": "763977", "revid": "767487", "url": "https://it.wikipedia.org/wiki?curid=763977", "title": "Andrea Poltronieri", "text": "Biografia.\nNasce a Ferrara il 5 novembre 1965. Ha conseguito il diploma di Maestro d'Arte (Arte Applicata) presso l'Istituto Dosso Dossi di Ferrara e la laurea in Belle Arti presso l'Accademia di Bologna. Inizia come musicista nel 1986, suonando il sassofono nel gruppo dei Libagions. Successivamente cambia genere, approntando un misto di cabaret e musica, ovvero il \"Comic Music Show, \" le canzoni che canta e suona, con contributi in dialetto ferrarese, sono parodie di sigle di cartoni animati o cover in cui i testi vengono da lui rielaborati per renderli ironici. Il vero punto di svolta arriva nel 1990, quando insieme alla band incide il suo primo singolo, distribuito a livello nazionale. A seguire il gruppo in sala di registrazione c'\u00e8 niente meno che Pino Daniele, che con i suoi consigli e la sua esperienza illumina la mente del giovane artista. Dopo una lunga gavetta come musicista in numerose tourn\u00e9e, nel 2003 arriva la grande occasione: l'inizio della collaborazione con Sergio Sgrilli, per il suo spettacolo teatrale \"Sgrillaus\". Nel 2011, l'incontro con gli Stadio, Gaetano Curreri in aeroporto a Bologna, rimane colpito da un adesivo dei Beatles sulla custodia del sax. Dietro al magico logo del quartetto di Liverpool c'\u00e8 tutto un mondo di passioni e cultura che accomuna le due realt\u00e0: Andrea Poltronieri diventa il saxofonista ufficiale nel loro tour \"Diamanti e caramelle\". Continua tuttora la corsa irrefrenabile per l'Italia intera nei tour dei concerti a fianco di Cristina D'Avena e dei Gem Boy.\nPersonaggi.\nNei suoi spettacoli, si traveste frequentemente in un personaggio da lui inventato, Nives, un'anziana di 83 anni nata a Molinella, in provincia di Bologna, e questa sua interpretazione aumenta la comicit\u00e0 dello spettacolo e il coinvolgimento da parte degli spettatori. Durante gli spettacoli parla della sua vita e di alcuni avvenimenti che le sono accaduti di recente. \u00c8 presente tra i brani musicali dei suoi album, \"Nives al mare\" e \"Gianluca\" nell'album \"La mucca non \u00e8 una vacca\", \"Nives in studio\" e \"Mirabilandia\" in \"L'uomo che sussurrava ai criceti\", \"Nives 2004\" e \"Segreteria telefonica\" in \"Grande vitello\".\nInterpreta anche un altro personaggio, meno conosciuto, di nome Um\u00e0z' (dal ferrarese \"Omaccio\"). \u00c8 un supereroe che veste un abito simile a quello dell'Uomo Ragno con una \"U\" sul petto, paladino dell'ingiustizia che si aggira per la citt\u00e0 con l'intento di rubare ai poveri per dare ai ricchi.\nIl 29 gennaio 2007 durante lo spettacolo \"N\u20acuro\" al Teatro delle Erbe di Milano ha proposto un nuovo personaggio, il Grande Poltronieri, musicista mitomane che racconta cose improbabili e surreali.\nSpettacoli e cabaret.\nA Ferrara dal 1999 Andrea Poltronieri si presenta in moltissime esibizioni, tra cui \"Nasi Umidi\", a favore della Lega Nazionale per la Difesa del Cane dal 2004. Ha partecipato a tutte le edizioni del recital \"Un angelo di nome Giulia\" dell'Associazione Giulia Onlus a sostegno dei progetti di oncologia e psiconcologia pediatrica svolti negli ospedali della provincia di Ferrara.\nNel 2007 arrivato in finale del Concorso Nazionale di Cabaret, facente parte del \"Festival delle Arti 2007\" ideato da Andrea Mingardi, si classifica secondo dopo il trio romano Gli Appiccicaticci, andato in onda su \u00c8 TV Emilia-Romagna e sul canale 891 di Sky.\nDal 2007 partecipa a \"Rock Circus\" a San Bartolomeo in Bosco (Fe), manifestazione di musica e cabaret.\nNel 2008 fa parte del cast artisti di \"ROCKaFE\" a Malborghetto di Boara (Ferrara), esibendosi insieme a Fabio Gentili e i Compagni di Merende, come pure al \"Ferrara Music Park \", manifestazione dell'estate del sottomura di Ferrara. Dal 2003 collabora con Sergio Sgrilli; nel 2009 interviene nello spettacolo di Paolo Cevoli \"Disco Paradise\" e nel 2011 in \"Musica Maestro!\", show diretto da Daniele Sala. Nel 2011, Andrea Poltronieri partecipa al tour con gli Stadio \"Diamanti e caramelle\", aprendo i concerti con un assolo di clarinetto quale intro del brano \"Ferma la Felicit\u00e0\". Attualmente \u00e8 in tour a fianco di Cristina D'Avena e dei Gem Boy.\nMusica e tv.\nNel 1994 partecipa a \"Avanti un altro\", in onda su Canale 5, e prende parte a \"Roxy Bar\" su TMC.\nNel 1997 partecipa a \"La sai l'ultima?\" e \"Casa Castagna\" su Canale 5.\nNel 1998 diventa uno dei protagonisti nel programma \"Luned\u00ec Sport\" su Antenna Verde.\nNel 2002 partecipa a \"Spirito\" con Pizzocchi e Giacobazzi su Telestense. Nel 2004 partecipa al programma in prima serata su Rai Uno, \"I raccomandati\", condotto da Carlo Conti.\nNel 2005 prende parte a \"Dolceamaro\" su Telesanterno con Silvano Silvi, Silver, Duilio Pizzocchi e Giuseppe Giacobazzi, a \"Che calcio vuoi?\" sempre su Telesanterno, e alla fiction su Rai Uno \"Amanti e Segreti\". Sempre in quell'anno entra a far parte del grande tendone circense di \"Zelig Circus\", grande show andato in onda su Canale 5.\nHa partecipato pi\u00f9 volte all'evento \"Befana dello Sport\", che si svolge il 6 gennaio di ogni anno al Palasport di Ferrara e in onda su Telestense: durante i suoi interventi ha dato vita a numerosi personaggi, diversi per ogni esibizione, tra cui un rapper, Caterina Caselli, la famosa Nives e un re magio su un cammello.\nHa preso parte inoltre al cast del programma \"Stiamo lavorando per noi\" di Cochi e Renato, quattro puntate andate in onda in prima serata su Rai 2 dal 10 gennaio 2007 al 7 febbraio 2007.\nNel 2007 partecipa a \"Tutto il goal minuto per minuto\" con Lamberto Sposini, programma che racconta l'evoluzione della giornata calcistica, in onda in diretta su La3 Live visibile tramite un tivufonino 3.\nA dicembre 2007 \u00e8 uno dei diciotto comici che si sfidano a \"Bravo Grazie\", spettacolo di cabaret e comicit\u00e0 presentato da Maddalena Corvaglia con Franco Neri, con la partecipazione straordinaria di Lino Banfi e Gian e andato in onda su Rai 2.\nNel 2008 \u00e8 presente nella sit-com \"Casa Pizzocchi\" ambientata in una casa nelle valli di Comacchio, con Duilio Pizzocchi, Marco Dondarini ed Andrea Vasumi, in onda su Tele1 che conta 64 episodi Poltronieri \u00e8 uno dei quattro personaggi principali e fissi ed interpreta la Nives, anziana madre di Duilio.\nA gennaio 2009 \u00e8 ospite del programma televisivo per ragazzi \"Trebisonda\" in diretta su Rai 3, durante il quale si esibisce in numerosi interventi musicali e comici: fa la cover in playback dei Sonohra e di Elisa (assieme ad Manolo Martini nelle parti di Ligabue), suona il sassofono durante due esecuzioni musicali e fa uno sketch nei panni di un improbabile quanto eccentrico quinto componente dei Tokio Hotel.\nTeatro.\nDal 2004 si esibisce nel \"Laboratorio Zelig\" al Teatro Piccolo Orologio di Reggio Emilia. Esso \u00e8 una sperimentazione di nuove forme di comicit\u00e0 e cabaret in cui testa sketch inediti davanti a un pubblico.\nDal 2 ottobre 2006 al 2 aprile 2007 e dal 1\u00ba ottobre 2007 \u00e8 un membro del cast fisso dello spettacolo \"N\u20acuro\" di Sergio Sgrilli, in scena tutti i luned\u00ec al Teatro delle Erbe (2006/2007) e al CRT - Teatro dell'Arte (2007/2008) di Milano.\nUna seconda versione estiva di \"N\u20acuro\" si svolge il 25 luglio 2007 al Teatro dell'Arte presso la Triennale di Milano dove ritrova Sergio Sgrilli, Paola Folli, Margherita Antonelli, Zac (Alberto Azarya), Alessandro Bergallo e il quartetto d'archi Archimia e tutto il restante cast dello spettacolo. Nel 2003 e nel 2007 \u00e8 con Sergio Sgrilli per gli spettacoli teatrali \"Sgrillaus\" e \"N\u20acuro\", mentre nel 2009 interviene nello spettacolo di Paolo Cevoli \"Disco Paradise\" presso il Teatro Verdi di Cesena. Il rapporto con Cevoli continua anche nel 2011 in \"Musica Maestro!\", show diretto da Daniele Sala, la prima volta di Poltronieri insieme a un vero regista, un'esperienza impegnativa ed esaltante, che continua anche per tutto il 2013, in un'intensa tourn\u00e9e tutta italiana.\nEsperienze radiofoniche.\nNel 2007 parla con Sergio Sgrilli ai microfoni di Radio 101.\nIl 21 marzo 2008 \u00e8 ospite di Bob Messini e Marco Dondarini nel programma radiofonico \"Vaca Putanga\" in onda sulle frequenze di Punto Radio.\nRidoppiaggio.\nAndrea Poltronieri fa parte inoltre del gruppo di ridoppiaggio \"SPADE Production\" nato nel 2006. Il nome del gruppo \u00e8 la sigla formata dalle iniziali dei suoi componenti: \"S\"imone, \"P\"oltro, \"A\"lessia, \"D\"avid, \"E\"leonora. In realt\u00e0 anche altri fanno parte di questo gruppo o hanno, contribuito alla realizzazione delle loro opere: Farinos, Simona, Big Leo.\nLa SPADE Production ha realizzato parodie ridoppiate in italiano, con molti riferimenti al dialetto ferrarese:"}
{"id": "763978", "revid": "83531", "url": "https://it.wikipedia.org/wiki?curid=763978", "title": "Jake LaMotta", "text": "\u00c8 stato un personaggio assai discusso, sia fuori che dentro il ring. La sua vita movimentata, da lui stesso raccontata nell'autobiografia \"Toro scatenato\", ha ispirato l'omonimo film diretto da Martin Scorsese e interpretato da Robert De Niro.\nBiografia.\nLaMotta nacque nel Lower East Side di Manhattan (New York) nel 1922 in una modesta famiglia d'origini italiane; il padre era un immigrato siciliano originario di Messina, mentre sua madre nacque e crebbe negli Stati Uniti da genitori italiani.\nPoco tempo dopo la propria nascita, si trasfer\u00ec al seguito della famiglia a Filadelfia, in Pennsylvania, con la quale vi soggiorn\u00f2 per un breve periodo prima di far stabilmente ritorno a New York, dove crebbe presso un quartiere degradato del Bronx. \nEbbe un'infanzia parecchio difficile, funestata dall'estrema povert\u00e0 cui versava assieme alla famiglia e dall'ambiente malfamatissimo cui era costretto a vivere (il padre addirittura, per arrotondare il suo magrissimo stipendio, lo spingeva a lottare clandestinamente con altri ragazzini del suo quartiere, frattanto che gli adulti vi scommettevano denaro sul posto). Impar\u00f2 i primi rudimenti della boxe in riformatorio, dove era stato rinchiuso per furto.\nCarriera pugilistica.\nInizi e rapporti con la malavita.\nLaMotta divenne professionista nel 1941 a soli 19 anni. Fu il primo pugile a battere Sugar Ray Robinson, forse il pi\u00f9 grande pugile di tutti i tempi, il 5 febbraio 1943, a Detroit, in un match combattuto per la categoria dei welter. Vinse ai punti in 10 round, dopo averlo mandato al tappeto all'ottavo, nel secondo dei loro sei incontri, testimoni di una grande rivalit\u00e0 sportiva. L'incontro in questione fu definito Sorpresa dell'anno per il 1943, dalla rivista specializzata Ring Magazine. LaMotta fu sconfitto da Robinson, negli altri cinque incontri, compreso quello importantissimo in cui mise in palio il titolo mondiale dei pesi medi, nel 1951. Il grande Sugar Ray, invece, dopo quella prima sconfitta del 1943, consegu\u00ec una \"striscia\" di otto anni di combattimenti senza sconfitte.\nNel 1947 LaMotta fu messo KO da Billy Fox dopo quattro round: questo incontro ossession\u00f2 il pugile per tutta la vita. \nNel 1960 chiamato a testimoniare davanti alla sottocommissione del Senato americano denominata \"Comitato parlamentare sulla criminalit\u00e0 organizzata\", presieduto dal senatore democratico Estes Kefauver del Tennessee, a proposito dell'influenza della malavita nel mondo della boxe, LaMotta sciocc\u00f2 il mondo dello sport. Ammise di aver perso il suo incontro contro Fox su pressioni della mafia, per avere la possibilit\u00e0 di essere nominato sfidante ufficiale al titolo mondiale. Tale ammissione svel\u00f2 a qual punto era arrivata la malavita nel controllo della boxe. Incontri sospetti riguardarono in seguito un altro campione del mondo, Sonny Liston. Le dichiarazioni rese al Senato minarono fortemente la sua reputazione, ma LaMotta ritenne di aver fatto la cosa giusta.\nCombatt\u00e9 un primo match contro Laurent Dauthuille, il 21 febbraio 1949 a Montr\u00e9al, perdendo ai punti in 10 riprese.\nIl 25 marzo 1949, LaMotta incontr\u00f2 Robert Villemain, al Madison Square Garden di New York. Al termine delle dodici riprese, il francese sembrava aver largamente vinto, sia per il pubblico che per la stampa presente ma l'arbitro e un giudice attribuirono la vittoria allo statunitense per stretto margine. Il verdetto fece talmente scandalo che i due furono squalificati a tempo indeterminato.\nCampione del mondo dei pesi medi.\nLaMotta conquist\u00f2 il titolo mondiale dei medi il 16 giugno 1949 a Detroit, contro Marcel Cerdan, reputato da molti esperti il miglior pugile nella storia del pugilato francese. Cerdan si slog\u00f2 il braccio durante il primo round, resistendo per altri nove fino ad abbandonare dopo il suono della campana di inizio del decimo round. La rivincita (prevista per il 2 dicembre successivo), non si tenne perch\u00e9 alla fine di ottobre dello stesso anno, l'aereo su cui Cerdan stava viaggiando, un Lockheed Constellation della Air France precipit\u00f2 alle Azzorre, non lasciando alcun superstite tra i 48 passeggeri.\nIl 9 dicembre 1949 fu allestito un nuovo incontro, senza titolo in palio, tra LaMotta e Villemain. Il francese vinse facilmente ai punti e chiese di affrontare ancora una volta l'italo-americano per la cintura di Campione del Mondo. LaMotta non gli accord\u00f2 mai il terzo incontro. Anche questo match fu definito Sorpresa dell'anno per il 1949, dalla rivista Ring Magazine.\nDifese una prima volta il titolo contro il Campione europeo Tiberio Mitri il 12 luglio 1950 al Madison Square Garden di New York, di fronte a 16.369 spettatori paganti per un incasso di 99.841 dollari. Vinse la prima ripresa, poi il triestino pass\u00f2 al contrattacco e si accese la bagarre. La Motta non cedette. Al sesto round colp\u00ec l'italiano all'occhio sinistro. Nella ripresa successiva, Mitri tent\u00f2 il tutto per tutto e La Motta sembr\u00f2 accusare. Poi reag\u00ec con una serie di colpi alla testa a cui Mitri rispose abbassandosi e rispondendo con dei sinistri allo stomaco. L'italiano si aggiudic\u00f2 l'ottavo round ma poi il Campione del Mondo prese le redini dell'incontro e vinse le successive tre riprese. Dalla dodicesima in poi a Mitri, ormai stanco, non rimase altro che resistere stoicamente sino alla fine del match. Anche il suo ultimo disperato assalto non ebbe effetto e La Motta si aggiudic\u00f2 anche l'ultima ripresa. Il verdetto in favore del campione fu netto ma non trascendentale: la terna arbitrale tutta statunitense, infatti, gli assegn\u00f2 rispettivamente otto, tre e un solo punto di vantaggio. \nIl match da lui combattuto il 13 settembre 1950, a Detroit, contro Laurent Dauthuille, con in palio il titolo mondiale \u00e8 passato alla storia del pugilato. Il francese era nettamente in testa nel punteggio sino a soli 13 secondi dalla fine, quando fu investito da una raffica di pugni dell'indomabile italo-americano e fu messo fuori combattimento. Il punteggio in favore dello sfidante, a quel momento era: 72-68, 74-66, 71-69. L'incontro \u00e8 stato definito il combattimento dell'anno 1950 dalla rivista specializzata da Ring Magazine. Nel 1996, la stessa rivista lo ha inserito al 43\u00ba posto tra i pi\u00f9 grandi match di pugilato con il titolo in palio.\nIl 14 febbraio 1951, a Chicago, si tenne l'attesissimo sesto incontro tra il \"Toro del Bronx\" e Sugar Ray Robinson, Campione del mondo in carica dei pesi welter. In palio era il titolo mondiale dei medi, in possesso di Jake LaMotta. L'incontro, combattuto di fronte a 14.802 spettatori, per un incasso di 180.619 dollari, pass\u00f2 alla storia del pugilato come \"il massacro di San Valentino\". Memore delle precedenti sconfitte ai punti, il detentore decise di accantonare la propria tradizionale partenza lenta dando tutto se stesso fin dal primo round. Al termine dell'ottava ripresa, secondo la United Press, LaMotta aveva prevalso per sei round, lasciandone solo due allo sfidante; altri osservatori, tra cui i giudici ufficiali a bordo ring, avevano punteggi differenti, favorevoli a Robinson, ma la sensazione di equilibrio era tangibile. La tattica di Robinson, infatti, era stata quella di controllare LaMotta per i primi dieci round, tenendolo a distanza e limitando i danni, rispondendo colpo su colpo. Pass\u00f2 poi al contrattacco mettendo a segno una serie di selvagge combinazioni di colpi sull'avversario nelle successive tre riprese. Uno stremato LaMotta, sebbene ottimo incassatore, non riusc\u00ec a resistere alla violenza dei colpi subiti e non fu pi\u00f9 in grado di difendersi causando l'interruzione del match da parte dell'arbitro Frank Sikora. Robinson vinse per K.O. tecnico al tredicesimo round con LaMotta, sfinito, abbandonato sulle corde.\nFine carriera.\nDopo la perdita del titolo dei medi, LaMotta combatt\u00e9 nuovamente con Robert Villemain ma stavolta fu sconfitto ai punti in dieci riprese il 9 dicembre 1949 a New York. Il match fu definito \"sorpresa dell'anno\" per il 1949. Prosegu\u00ec poi a combattere nei pesi mediomassimi, con risultati non particolarmente esaltanti. Si ritir\u00f2 definitivamente nell'aprile del 1954. \nIn tutta la sua carriera LaMotta collezion\u00f2 83 vittorie (di cui 30 per KO), 19 sconfitte e 4 pareggi. La International Boxing Hall of Fame lo ha ammesso fra i pi\u00f9 grandi pugili di ogni tempo. Nel 2001 e nel 2004 la rivista The Ring lo ha inserito al 5\u00ba posto in una propria classifica dei migliori pesi medi della storia del pugilato. Nel 2002 la medesima rivista lo ha collocato al 52\u00ba posto nella classifica degli 80 migliori pugili degli ultimi 80 anni.\nCarriera di attore e scrittore.\nDopo il ritiro LaMotta compr\u00f2 alcuni bar e divenne attore di palcoscenico e commediante per i suoi e altri locali. Apparve anche in quindici film, incluso \"Lo spaccone\", con Paul Newman e Jackie Gleason, dove interpretava il barista. \nLaMotta scrisse la sua autobiografia intitolata Toro scatenato (titolo originario: \"\") che, adattata da Paul Schrader e Mardik Martin, ispir\u00f2 l'omonimo film in bianco e nero. Sulla scia di questo successo, ne scrisse una seconda, intitolata \"Raging Bull II: Continuing the Story of Jake LaMotta\" con Chris Anderson e Sharon McGehee, anch'essa di ispirazione per un nuovo film.\nLa morte.\nLaMotta \u00e8 morto a 95 anni il 19 settembre 2017 in seguito alle complicazioni dovute a una polmonite."}
{"id": "763980", "revid": "2008079", "url": "https://it.wikipedia.org/wiki?curid=763980", "title": "Jaros\u0142aw Kaczy\u0144ski", "text": "\u00c8 il presidente del partito Diritto e Giustizia (in polacco: \"Prawo i Sprawiedliwo\u015b\u0107\", PiS) di cui \u00e8 il cofondatore (2001). \u00c8 stato il Primo ministro della Polonia dal 14 luglio 2006 al 16 novembre 2007; dopo la sconfitta alle elezioni parlamentari del 21 ottobre 2007, ha rassegnato le dimissioni.\nJaros\u0142aw Kaczy\u0144ski \u00e8 stato candidato come Presidente della Polonia, in sostituzione del fratello Lech, morto in un incidente aereo. \u00c8 arrivato al secondo turno di ballottaggio delle elezioni, ma ha perso contro Bronis\u0142aw Komorowski. Sebbene non sia un primo ministro o presidente, e formalmente \u00e8 solo un membro del Sejm dopo le elezioni parlamentari vinte da Diritto e Giustizia nel 2015, \u00e8 considerato una delle persone pi\u00f9 influenti in Polonia.\nBiografia.\nFamiglia.\nJaros\u0142aw Kaczy\u0144ski \u00e8 fratello gemello di Lech Kaczy\u0144ski, Presidente della Repubblica di Polonia dal 2005 fino al 10 aprile 2010, giorno in cui \u00e8 deceduto in un incidente aereo in Russia, insieme alla moglie e a ad altri 88 membri di una delegazione ufficiale in viaggio per raggiungere il luogo dove avrebbe dovuto prendere parte a una cerimonia di commemorazione a Katyn. Jaros\u0142aw \u00e8 nato a Varsavia ed \u00e8 figlio di Rajmund (ingegnere che era stato anche partigiano dell'Armia Krajowa nella seconda guerra mondiale e reduce della rivolta di Varsavia). Da piccoli, nel 1962, i fratelli avevano recitato nel film \"I due che rubarono la Luna\" (in polacco: \"O dw\u00f3ch takich, co ukradli ksi\u0119\u017cyc\"), basato su una popolare storia per bambini di Kornel Makuszy\u0144ski. All'epoca il film ricevette un'ampia diffusione nei mezzi di comunicazione nazionali.\nJaros\u0142aw Kaczy\u0144ski non si \u00e8 mai sposato, ma, stando alla \"Gazeta Wyborcza\", avrebbe una relazione con la deputata Jolanta Szczypi\u0144ska. Quanto alle voci di un imminente matrimonio, queste sono state sempre smentite.\nInizio della carriera in Porozumienie Centrum.\nJaros\u0142aw Kaczy\u0144ski fu membro di Solidarno\u015b\u0107 negli anni ottanta. Fu l'editore esecutivo del settimanale \"Tygodnik Solidarno\u015b\u0107\" negli anni 1989-1990; nel 1990 cre\u00f2 con Lech un partito di estrema destra, Porozumienie Centrum, e ne rimase il presidente fino al 1998.\nAssunto insieme al fratello come Segretario di Stato all'Ufficio di Presidenza della Repubblica, ben presto lasci\u00f2 l'incarico dopo aver avuto discussioni con il presidente a cui rimproverava troppa indulgenza verso gli ex-comunisti.\nFu allora che cominci\u00f2 ad accusare lo stesso Lech Wa\u0142\u0119sa di essersi lasciato assoldare come agente segreto comunista (il fatto sarebbe avvenuto ancora nei primi anni settanta). Dal 1991 al 1993 e dal 1997 al 2005 fu deputato della Camera dei deputati della Polonia (il Parlamento polacco).\nElezioni del 2005.\nJaros\u0142aw Kaczy\u0144ski fu il candidato Primo Ministro del partito \"Diritto e Giustizia\" alle politiche nel settembre 2005. Quando il partito vinse le elezioni, Jaros\u0142aw inizialmente cerc\u00f2 di sminuire le sue probabilit\u00e0 di divenire Primo Ministro, temendo che tale nomina avrebbe ridotto le possibilit\u00e0 del fratello Lech di divenire Presidente della Polonia.\nJaros\u0142aw Kaczy\u0144ski fu l'artefice della coalizione populista tra l'\"Autodifesa della Repubblica Polacca\" (\"Samoobrona\") e un partito conservatore cattolico di destra \"Lega delle Famiglie Polacche\". Un membro di \"Diritto e Giustizia\" Kazimierz Marcinkiewicz fu nominato Primo ministro della Polonia.\nLech vinse le elezioni presidenziali e divenne Presidente della Polonia il 23 dicembre 2005. Nei mesi successivi, Jaros\u0142aw Kaczy\u0144ski divenne membro di primo piano del Parlamento e capo del partito. Molti lo descrissero come il pi\u00f9 influente uomo politico della Polonia, in quanto aveva una grandissima influenza sulle decisioni del Primo Ministro.\nPrimo Ministro.\nMarcinkiewicz rassegn\u00f2 le dimissioni il 7 luglio 2006 e Jaros\u0142aw fu nominato Primo Ministro dal Presidente Lech Kaczy\u0144ski il 10 luglio. Il giuramento si tenne il 14 luglio, a seguito della formazione del governo e del voto di fiducia della Camera dei deputati della Polonia. A seguito della sconfitta alle elezioni parlamentari in Polonia del 2007, tenutesi il 21 ottobre, ha rassegnato le dimissioni ed \u00e8 stato sostituito da Donald Tusk il 16 novembre 2007.\nOpinioni politiche.\nLe opinioni politiche di Kaczy\u0144ski si distinguono per uno spiccato conservatorismo e patriottismo. Jaros\u0142aw, come il fratello, \u00e8 piuttosto mal disposto verso i vicini della Polonia. Si tratta soprattutto della Germania e Russia, nazioni alle quali rimprovera il mancato riconoscimento di quelle che chiama \"colpe storiche\" nei confronti della Polonia, con Mosca additata in particolar modo come potenziale minaccia alla sicurezza nazionale polacca. Il suo governo sostiene le tendenze indipendentiste e antirusse in Ucraina e Bielorussia, mantenendo stretti contatti politici con gli USA nel contesto dell'Alleanza Atlantica."}
{"id": "763981", "revid": "320578", "url": "https://it.wikipedia.org/wiki?curid=763981", "title": "King James Version", "text": ""}
{"id": "763982", "revid": "287204", "url": "https://it.wikipedia.org/wiki?curid=763982", "title": "Jaroslaw Kaczynski", "text": ""}
{"id": "763983", "revid": "1573940", "url": "https://it.wikipedia.org/wiki?curid=763983", "title": "\u00c1kos Vereckei", "text": "Ha vinto due titoli olimpici nel K4 1000m a Sydney 2000 e ad Atene 2004. Numerosi sono anche i titoli mondiali ed europei."}
{"id": "763995", "revid": "1305772", "url": "https://it.wikipedia.org/wiki?curid=763995", "title": "G\u00e1bor Horv\u00e1th (canoista)", "text": ""}
{"id": "763997", "revid": "121453039", "url": "https://it.wikipedia.org/wiki?curid=763997", "title": "Paperinik il diabolico vendicatore", "text": "Paperinik il diabolico vendicatore \u00e8 una storia a fumetti in due puntate scritta da Guido Martina e disegnata da Giovan Battista Carpi, pubblicata sul settimanale \"Topolino\" nel 1969; \u00e8 la storia in cui esord\u00ec il personaggio di Paperinik il quale ebbe un successo straordinario, portando nei decenni successivi alla creazione di centinaia di storie realizzate anche da altri autori, ispirati da questa prima storia.\nIn occasione dei 60 anni della rivista \"Topolino\" venne organizzata una competizione tra 60 storie, denominata \"Topo Story\", ciascuna rappresentante uno dei 60 anni di vita della rivista; i lettori scelsero questa come rappresentante del 1969.\nStoria editoriale.\nA seguito della richiesta dei lettori di storie in cui il personaggio di Paperino riuscisse per una volta a uscirne vincitore negli scontri con lo zio Paperone, la caporedattrice Elisa Penna sugger\u00ec a Guido Martina di trovare ispirazione dal successo di cui all'epoca godevano i fumetti neri e, in particolare, dalla loro parodia realizzata da Johnny Dorelli nel film Dorellik. Martina ide\u00f2 e scrisse la sceneggiatura ispirandosi, oltre che al fumetto nero, con il quale il legame venne evidenziato anche dalla presenza della lettera K nel nome del personaggio, anche alle origini stesse del fenomeno dei fumetti neri citando gi\u00e0 nel nome di uno dei comprimari della storia, Fantomius - dal cui diario Paperino trarr\u00e0 ispirazione per divenire Paperinik - il personaggio di Fant\u00f4mas, protagonista di una serie di feuilleton di particolare successo nel XIX secolo; Martina realizz\u00f2 quindi una parodia, all'interno del mondo disneyano, del repertorio narrativo dei romanzi d'appendice che ebbero protagonisti personaggi come, oltre il gi\u00e0 citato Fant\u00f4mas, anche Rocambole e Arsenio Lupin, che furono ispirazione per gli stessi autori del fumetto nero italiano degli anni sessanta.\nLa storie venne divisa in due puntate e venne pubblicata nei numeri 706 e 707 di \"Topolino\" dell'8 e 15 giugno 1969.\nCome \u00e8 accaduto per molte storie sceneggiate da Guido Martina, anche questa venne censurata nelle ristampe successive in alcuni dialoghi ritenuti non pi\u00f9 adatti. Per esempio, nella versione originale, Paperone offende Paperino dicendo che \u00ab\"questo pelandrone non \u00e8 nemmeno capace di derubare un sordomuto cieco e paralitico\"\u00bb che divenne \u00ab\"questo pelandrone non \u00e8 nemmeno capace di rubare una noce a uno scoiattolo\"\u00bb.\nLa storia \u00e8 stata ristampata in numerosi paesi esteri, anche se talvolta in forma rimaneggiata o censurata. Ad esempio in Nord Europa nel 1971 la casa editrice Egmont decise di ridurre la storia a sole cinque pagine (rimontate su quattro righe) rimuovendo completamente il personaggio di Paperinik e pubblicando solo la sequenza relativa al cane Salip (scacciato in malo modo da Paperino e successivamente restituito al suo legittimo proprietario da Gastone che riceve cos\u00ec una ricompensa). Nelle nazioni del Nord Europa la versione quasi integrale della storia fu pubblicata soltanto in seguito (o nella versione rimontata proveniente dal cartonatone \"Io, Paperinik\" o nella versione dei \"Classici\" mancante della prima tavola della seconda puntata). In occasione della prima pubblicazione in Brasile, invece, l'ultima tavola della storia fu ridisegnata in quanto la casa editrice riteneva ingiusto che Gastone fosse stato punito nella versione originale, per cui fu alterata l'espressione di Paperino da trionfante a preoccupata e furono riscritti i dialoghi facendo dire a Paperone che la domestica aveva scagionato Gastone testimoniando di averlo visto la notte in cui Paperinik aveva compiuto il furto e che la ricerca del vero Paperinik sarebbe proseguita. In diverse traduzioni estere Fantomius viene descritto come una sorta di Robin Hood mentre nella versione italiana viene detto soltanto che rubasse ai ricchi.\nSuccessivamente le vicende di questa storia sono state riprese in altre storie. Nella storia a bivi \"Paperinik in: i destini di un eroe\" (2014) viene mostrato cosa sarebbe potuto succedere se alcuni avvenimenti della storia di esordio di Paperinik fossero andati in maniera diversa (ad esempio se la vincita di Villa Rosa fosse stata recapitata correttamente a Gastone e non a Paperino). Invece nella storia di Marco Gervasio \"Paperinik, tutto cominci\u00f2 cos\u00ec\" (2019), uscita in occasione del cinquantesimo anniversario del diabolico vendicatore, l'intera storia del 1969 viene rinarrata dal punto di vista di Fantomius, proveniente dal passato con una macchina del tempo, che fa in modo che Paperino diventi Paperinik e interviene di nascosto per aiutare il nuovo vendicatore mascherato suo erede nella sua prima impresa.\nTrama.\nIn questo episodio Paperino ottiene, come premio di una lotteria (in realt\u00e0 vinto da Gastone), Villa Rosa, un edificio abbandonato situato sul fittizio Poggio delle Rose nella ipotetica localit\u00e0 di Roseto, in cui trova un diario. Il diario appartiene a un misterioso ladro gentiluomo, precedente proprietario della villa, di nome Fantomius. Seguendo le sue orme, con l'aiuto di Archimede, inventa il personaggio di Paperinik.\nLa prima missione di Paperinik \u00e8 vendicarsi di suo zio, Paperon de' Paperoni, nascondendo il suo materasso, pieno di dollari, all'interno di Villa Rosa. La mattina successiva Gastone e Paperone cercano il materasso a Villa Rosa. Gastone lo ritrova, ma usa una particolare candela della villa, che esplode quando la fiamma, terminata la combustione dell'estremit\u00e0 superiore (composta da cera), viene a contatto con la dinamite posta nella parte inferiore.\nL'esplosione mette in allerta Paperone e la polizia, che arresta Gastone accusandolo di furto. L'indomani Paperone comunica la vicenda a Paperino, che si gode la vendetta nei confronti del cugino fortunato."}
{"id": "763998", "revid": "767487", "url": "https://it.wikipedia.org/wiki?curid=763998", "title": "Teatro d'impresa", "text": "Il teatro d'impresa ha lo scopo di unire l'arte e il business applicando le metodologie tipiche dell'arte teatrale in ambito formativo, organizzativo, comunicativo e promozionale all'interno delle aziende.\nImpiega le tecniche dell'arte teatrale non in sostituzione, ma come integrazione e supporto di quelle della formazione tradizionale coinvolgendo e motivando attivamente e piacevolmente i partecipanti in maniera esperienziale, divertente e al tempo stesso molto incisiva ed efficace. Tale metodologia riesce a unire due contesti apparentemente lontani fra loro come il mondo del lavoro, fondato sull'organizzazione produttiva con obiettivi concreti e razionali di profitto, e l'arte del teatro, basata sulla finzione ludica e creativa finalizzata all'espressivit\u00e0 e all'estetica. L'unione fra teatro e azienda \u00e8 possibile con un approccio metaforico, interpretando il contesto organizzativo con la metafora teatrale e il teatro come metafora della vita sociale. Riguardo agli ambiti di applicazione delle metodologie teatrali per animazione, formazione e comunicazione in contesti organizzativi, possiamo distinguere le due terminologie teatro d'impresa e teatro d'azienda, spesso usate come sinonimi in quanto le potenzialit\u00e0 di applicazione dello strumento teatrale possono riguardare realt\u00e0 non solo d'impresa (intesa come un'azienda con fini di lucro), ma anche di strutture organizzative con finalit\u00e0 sociali che forniscono servizi anzich\u00e9 prodotti come le associazioni \"no-profit\", le pubbliche amministrazioni o le cooperative.\nStoria.\nLa prima forma di Teatro d'impresa nasce nel 1984 con il nome francese di \"Th\u00e8\u00e2tre d'entreprise\", a Montr\u00e9al, in Canada, con la fondazione della societ\u00e0 \"Th\u00e8\u00e2tre \u00e0 la carte\" da parte di Christian Poissonneau, il primo ad applicare la metodologia teatrale alla formazione aziendale e a divulgare questo innovativo e originale sistema. Poissonneau, convinto che ogni azienda avesse un suo vissuto fatto non solo di cose da comunicare e condividere, ma anche di conflitti e problemi di organizzazione, inizi\u00f2 con interventi di recitazione basati sulle storie aziendali ognuna ambientata nel proprio contesto organizzativo. Non erano semplici rappresentazioni di intrattenimento e animazione, ma un valido mezzo di comunicazione, riflessione e formazione. Ma \u00e8 stato a Parigi, dopo l'incontro e lo scambio di esperienze con Michel Fustier, esperto in gestione del personale e anch'egli autore di alcuni esperimenti di teatro in azienda, che il Teatro d'impresa ha assunto le tipologie che tuttora lo caratterizzano. Nei primi anni Novanta a Parigi nacquero diverse societ\u00e0 di formazione e consulenza che si avvalevano di metodologie teatrali e poi il sistema si \u00e8 diffuso e sviluppato anche altrove giungendo in pochi anni anche in Gran Bretagna con il nome di \"Business theatre\", in Germania e nel resto dell'Europa.\nDal 1991 a Nantes (Francia) si svolge il \"Festival Internazionale del Teatro d'Impresa\", un'occasione di incontro e confronto aperto agli operatori e alle imprese europee che hanno utilizzato le metodologie formative e comunicative del Teatro d'impresa. Nel corso dell'A.A. 1996/1997, a Trieste, con i docenti Maddalena Berlino e Andrea Notarnicola, il teatro d'impresa diventa per la prima volta materia obbligatoria di studio in un master in business admistration in Italia (MIB).In Italia i primi progetti di Teatro d'impresa prendono forma verso la fine degli anni Novanta. Il primo spettacolo di Teatro d'impresa va in scena all'Arena del Sole di Bologna, il 17 luglio 1997, con una lezione spettacolo sulla creativit\u00e0 aziendale tenuta da Paolo Vergnani. Nel 1999 in Italia, a Firenze, Roberta Pinzauti d\u00e0 vita a un'altra realt\u00e0 molto attiva di Teatro d'impresa con una grossa rete di attori, registi, autori, formatori e consulenti aziendali detti FormAttori. Dopo un iniziale scetticismo, nel tempo l'ingresso del teatro in azienda \u00e8 stato progressivamente sempre pi\u00f9 oggetto di curiosit\u00e0 e interesse, tanto che oggi rappresenta una realt\u00e0 abbastanza diffusa e affermata nel contesto formativo e manageriale anche delle aziende italiane. Nel 2004, in occasione dell'ingresso dei paesi dell'Est nell'Unione Europea, si \u00e8 tenuto a Venezia il \"Palio Interculturale della Rappresentazione d'Impresa\", ispirato ad una rilettura in chiave aziendale delle maschere della commedia dell'arte. Maddalena Berlino e Eva Campi con \"Business theatre training: from a formative experience to a social event\", in occasione del X Forum Internazionale dell'Approccio Centrato sulla Persona, nel maggio 2007, portano in \"scena\" la terza edizione del \"Palio Interculturale della Rappresentazione d'Impresa\" a Palma di Maiorca.\nNel giugno 2011 \u00e8 stato organizzato, dall'Associazione Italiana Formatori, il primo Festival italiano di teatro d'impresa presso il Teatro San Salvatore di Bologna.\nNuove esigenze formative.\nLa societ\u00e0 moderna ha subito profondi cambiamenti anche dal punto di vista lavorativo e formativo e occorrono nuove strategie di adattamento e rinnovamento, nonch\u00e9 la capacit\u00e0 per chi lavora di riuscire a reinventarsi per inserirsi in contesti che mutano continuamente. Da una concezione rigida e autoritaria con compiti e ruoli stabiliti dal vertice aziendale e una dimensione lavorativa prettamente tecnica ed addestrativa, il nuovo modello di organizzazione aziendale si \u00e8 evoluto in maniera pi\u00f9 flessibile e dinamica, valorizzando sempre pi\u00f9 il fattore umano e la componente relazionale, coordinativa e comunicativa. In questo nuovo scenario organizzativo sono emerse esigenze formative nuove tese ad investire maggiormente sulle risorse umane non solo dal punto di vista del sapere tecnico, ma puntando anche a sviluppare maggiormente le capacit\u00e0 di relazione e le competenze esperienziali preziose per la crescita personale e il miglioramento del \u201csaper essere\u201d del lavoratore, sia a livello manageriale che impiegatizio. Questo perch\u00e9 per avere successo in ambito personale e lavorativo non bastano le competenze intellettuali e professionali, ma occorre sviluppare la propria intelligenza emotiva dal punto di vista personale con la conoscenza e la padronanza di s\u00e9, e dal punto di vista relazionale per la gestione dei rapporti con gli altri. In un contesto di formazione adulta e in generale nell'ambito dell'andragogia, \u00e8 poi di fondamentale importanza il \u201ccome\u201d e il \u201cperch\u00e9\u201d insegnare e non solo \u201ccosa\u201d insegnare. Alla luce di questa evoluzione, chi si occupa di formazione nelle aziende si deve quindi rinnovare e deve ricercare e sperimentare nuove metodologie formative per soddisfare le nuove esigenze. Nel contesto del Teatro d'impresa si affronta anche l'aspetto della formazione-formatori e l'azienda si avvale di consulenze formative teatralizzate portate avanti da \u201cFormAttori\u201d con l'obiettivo della crescita personale dei dirigenti, dei formatori e dei dipendenti.\nPerch\u00e9 teatralizzare la formazione.\nLa figura del formatore, cos\u00ec come quella del leader, si pu\u00f2 paragonare a quella dell'attore e del regista. Entrambi devono saper stare sul \"palcoscenico\u201d e saper organizzare il lavoro assegnando i ruoli giusti alle persone giuste, essere credibili e persuasivi coinvolgendo il loro \u201cpubblico\u201d sia sul piano razionale comunicando contenuti, che emotivo trasmettendo energia e simpatia. Devono essere in grado di comunicare efficacemente attraverso linguaggi verbali e non verbali in stili diversi in presenza di varie tipologie di \u201cspettatori\u201d, e avere il carisma necessario per attrarre l'attenzione e quindi, trasferendo il concetto in ambito aziendale, devono saper motivare e gestire gruppi di collaboratori.\nOltre a sviluppare la leadership, il teatro in azienda \u00e8 altamente esperienziale per le varie figure professionali e aiuta nei percorsi formativi utili per il \"teambuilding\", per la capacit\u00e0 di lavorare in gruppo, per l'apprendimento di tecniche di negoziazione e vendita, per una comunicazione molto efficace all'interno e all'esterno dell'azienda, per la gestione dello stress, dei conflitti e degli imprevisti dovuti ai cambiamenti e alle innovazioni aziendali. Si tratta di una \"formazione-azione\". Infatti la formazione supportata da tecniche teatrali fa s\u00ec che i partecipanti, lavorando con la mente, il corpo e le emozioni, acquistino maggiore consapevolezza di s\u00e9, del proprio ruolo e delle proprie capacit\u00e0, e sviluppino la loro creativit\u00e0, la capacit\u00e0 di comunicare e l'empatia. Inoltre il \u201cfare teatrale\u201d mette in gioco aumentando la sicurezza in se stessi e offre la possibilit\u00e0 di sperimentare aspetti diversi della propria personalit\u00e0 e di scoprire nuove potenzialit\u00e0 cambiando identit\u00e0 in scena. \u00c8 un mezzo divertente e ironico che rompe la monotonia e sdrammatizza la realt\u00e0 e crea situazioni virtuali dove tutto pu\u00f2 diventare possibile, dove la finzione pu\u00f2 far emergere questioni altrimenti sommerse nel \u201cnon detto\u201d, e dove i problemi possono essere affrontati anche da altri punti di vista con la possibilit\u00e0 dunque di trovare soluzioni alternative. Utile a tal fine \u00e8 l'apprendimento delle tecniche di improvvisazione teatrale che aiutano molto nella gestione degli imprevisti che in questo modo non sempre vengono percepiti solo come ostacoli da superare, ma possono trasformarsi in spunti per un cambiamento talvolta anche originale.\nFinalit\u00e0 e funzioni.\nNei contesti lavorativi il teatro ha diversi scopi e obiettivi. Pu\u00f2 avere una funzione di animazione in occasione di corsi e seminari, incontri di lavoro, presentazioni, oppure pu\u00f2 servire per focalizzare l'attenzione su un particolare aspetto aziendale sul quale far riflettere il pubblico, spesso appartenente all'azienda stessa. Inoltre pu\u00f2 essere un'ottima spinta al cambiamento perch\u00e9 attraverso un percorso di riflessione riesce a mettere in discussione modelli e schemi comportamentali e facilita il rinnovamento.\nIl teatro pu\u00f2 dunque essere utilizzato con finalit\u00e0 di animazione organizzativa per rendere pi\u00f9 piacevoli le occasioni di socializzazione aziendale come per esempio i meeting e le convention, arricchendo di una componente ludica questi eventi che per esigenze aziendali devono essere in ogni caso costruttivi. I progetti teatrali di animazione aziendale devono essere infatti in grado di conciliare finalit\u00e0 di intrattenimento con finalit\u00e0 costruttive.\nLa rappresentazione teatrale \u00e8 anche uno strumento di marketing aziendale, una sorta di \"Promotional Theatre\" con lo scopo di pubblicizzare sia all'interno che all'esterno, per esempio ai clienti, i prodotti o i servizi forniti dall'azienda. Il marketing in tal modo diventa esperienziale e durante le rappresentazioni teatrali, oltre alla presentazione del prodotto, pu\u00f2 essere messa in scena una simulazione del processo di vendita e acquisto mettendone in evidenza le potenzialit\u00e0 e le criticit\u00e0. Questa forma \u00e8 particolarmente efficace per comunicare messaggi e capace di attirare l'attenzione e farsi ricordare da un pubblico piuttosto vasto.\nIl Teatro d'impresa \u00e8 anche un importantissimo strumento di comunicazione aziendale, molto coinvolgente e interattivo per veicolare informazioni e comunicazioni interne finalizzate all'aggiornamento, alla diffusione di vision e mission, allo stimolo del senso di appartenenza o per celebrare particolari momenti della storia aziendale (\"Celebration Theatre\").\nFondamentale la finalit\u00e0 formativa del Teatro d'impresa che si pone l'obiettivo della crescita e dello sviluppo del personale attraverso un percorso catartico e ludico di apprendimento esperienziale sia individuale che di gruppo messo in atto sperimentando diversi canali di comunicazione e relazione in contesti non usuali e in nuove prospettive. Lo scopo principale della formazione teatralizzata \u00e8 di far s\u00ec che la crescita personale dei partecipanti, raggiunta attraverso azioni e riflessioni sulle azioni, sia un arricchimento spendibile anche nel contesto lavorativo.\nModalit\u00e0 di partecipazione e coinvolgimento.\nIl Teatro d'impresa prevede diverse tipologie di partecipazione e coinvolgimento dei soggetti. Allo spettacolo i soggetti coinvolti possono assistere come semplici spettatori senza possibilit\u00e0 di intervento, ma senza per questo sminuire l'efficacia comunicativa ed emozionale di una rappresentazione che mette in scena davanti ai loro occhi il loro vissuto lavorativo interpretato da attori professionisti. Una partecipazione pi\u00f9 interattiva si ha invece quando un animatore coinvolge il pubblico invitandolo ad esempio ad improvvisare proposte per la soluzione del problema messo in scena dagli attori. Esiste la possibilit\u00e0 di una partecipazione ancora pi\u00f9 attiva che pu\u00f2 essere parziale oppure diretta. Nel primo caso il pubblico non \u00e8 solo spettatore, ma pu\u00f2 collaborare alla realizzazione dello spettacolo e prendere parte alla stesura del testo o alla progettazione di altri aspetti dell'evento teatrale fino ad avere la possibilit\u00e0 di interpretare in prima persona anche dei ruoli in scena insieme agli attori professionisti. In caso di partecipazione diretta l'impegno \u00e8 totale e i soggetti entrano in scena come attori. Lo spettacolo \u00e8 interamente interpretato dai partecipanti che possono essere i formatori o i dipendenti dell'azienda. Quest'ultima modalit\u00e0 permette di vivere un'esperienza molto coinvolgente e formativa.\nTipologie del Teatro d'impresa.\nEsistono delle tipologie principali di riferimento, ognuna con proprie caratteristiche e finalit\u00e0 e con modalit\u00e0 di fruizione pi\u00f9 o meno partecipativa da parte dei soggetti destinatari.\nTeatro su misura.\n\u00c8 uno spettacolo scritto e realizzato \"ad hoc\" da autori e attori professionisti sulla base di specifiche esigenze formative e organizzative dell'azienda richiedente. L'obiettivo \u00e8 quello di rendere la comunicazione tra azienda e dipendenti pi\u00f9 trasparente e consapevole realizzando uno spettacolo che metta in scena temi o criticit\u00e0 focalizzati con i responsabili dell'azienda. Lo spettacolo teatrale riesce a rappresentare le situazioni in modo ironico e divertente sdrammatizzando quelle pi\u00f9 difficili da affrontare facendo emergere il \u201cnon detto\u201d trasformandolo in un aneddoto. Lo spettatore riconosce il problema e vedendo rappresentato il proprio lavoro in scena, come davanti a uno specchio, \u00e8 stimolato alla consapevolezza e alla riflessione. Osservarsi da un'altra prospettiva aiuta a prendere coscienza del proprio agire e a comprendere meglio il clima aziendale. Inoltre questi eventi inducono a riflettere sulla possibilit\u00e0 di elaborare modi alternativi di gestire il proprio quotidiano lavorativo e dunque motivano al cambiamento. Il \"Teatro su misura\" \u00e8 un efficace strumento di comunicazione fra azienda e personale ed \u00e8 utile in caso di ristrutturazioni e cambiamenti organizzativi o per far meglio comprendere la cultura, i valori e la mission dell'azienda.\nL'intervento formativo del \"Teatro su misura\" si svolge seguendo un percorso che prevede un iniziale incontro fra azienda committente e societ\u00e0 di consulenza. Durante questa prima fase l'azienda, dopo un'analisi interna dei propri bisogni formativi, chiarisce i propri obiettivi, comunica i messaggi che intende lanciare ed esprime le proprie aspettative alla societ\u00e0 di consulenza. Questa, in una seconda fase e attraverso una propria analisi successiva, valuter\u00e0 con i responsabili aziendali la fattibilit\u00e0 e le modalit\u00e0 dell'intervento e raccoglier\u00e0 materiale sul contesto e sul vissuto dell'azienda mettendo in evidenza gli aspetti pi\u00f9 caratteristici della cultura aziendale ed entrando in contatto, con interviste singole o di gruppo, con le figure professionali destinatarie del progetto. Segue un'elaborazione del materiale da parte dei consulenti affiancati da registi, sceneggiatori e attori e viene redatta una bozza dello spettacolo. Un autore scrive un copione teatrale e viene impostata la progettazione dell'evento in tutti i suoi aspetti (scenografie, luci, suoni, costumi). Il risultato viene sottoposto all'approvazione della committenza e dopo una serie di prove di messa in scena l'evento viene rappresentato davanti al pubblico destinatario. Importantissima per la riuscita dell'intervento formativo \u00e8 la fase post-evento, detta anche di \"debriefing\", che prevede incontri di riflessione e discussione. Questa fase \u00e8 molto importante per verificare se il messaggio \u00e8 stato correttamente compreso, per evidenziare i risultati ottenuti e per impostare piani d'azione per risolvere i problemi messi in evidenza dallo spettacolo e mettere in atto importanti processi di cambiamento.\nTeatro attivo.\nMetodologia che coinvolge i partecipanti in maniera attiva e interattiva e a livello razionale, emotivo e corporeo. I dipendenti dell'azienda scrivono le loro scene con aneddoti realmente vissuti in ambito lavorativo e poi le rappresentano personalmente dopo un percorso formativo in aula che prevede tecniche ludico-teatrali e la possibilit\u00e0 di mettersi in gioco e sperimentare l'emozione di andare in scena imparando a conoscere e sviluppare il proprio potenziale psicofisico e il proprio linguaggio verbale e non verbale. Le sceneggiature vengono scritte su tematiche scelte dopo un confronto in base alle problematiche comunicative, organizzative e formative da affrontare e per le quali occorre uno stimolo per trovare soluzioni alternative. Il coinvolgimento necessario per la progettazione, il training teatrale di gruppo e la successiva messa in scena sviluppa la costruzione di un team unito e affiatato, la condivisione degli obiettivi e la creativit\u00e0. Questa tipologia teatrale \u00e8 quindi indicata per migliorare le capacit\u00e0 di comunicazione e le relazioni nei gruppi di lavoro, per potenziare il \"teambuilding\" e la capacit\u00e0 di problem solving.\nSelf-Theatre.\nForma di Teatro d'impresa, detta anche teatro a soggetto libero, che coinvolge totalmente i partecipanti in tutta la progettazione e la realizzazione dello spettacolo teatrale. Un gruppo aziendale guidato da \"FormAttori\" e registi scrive un copione su un tema a sua scelta e non riguardante necessariamente un problema o una criticit\u00e0 comportamentale od organizzativa. In genere l'argomento ha lo scopo di far conoscere i valori e la storia dell'azienda, oppure di comunicare cambiamenti organizzativi o risultati ottenuti, oppure ancora promuovere prodotti o servizi. Segue un training teatrale altamente formativo durante il quale i partecipanti sviluppano competenze di comunicazione interpersonale, di empatia, di ascolto attivo, lavorando sul linguaggio non verbale e sviluppando il \u201csaper essere \u2013 saper divenire\u201d. L'aspetto pi\u00f9 formativo del \"self-theatre\" \u00e8 rappresentato pi\u00f9 dal processo che conduce alla realizzazione dello spettacolo che dal tema trattato. Tale processo richiede un lavoro di gruppo particolarmente intenso durante il quale figure professionali diverse fra loro devono trovare il giusto coordinamento finalizzato al raggiungimento di un obiettivo comune. I partecipanti dopo la scrittura del copione e il training teatrale per acquisire anche le necessarie tecniche di recitazione, passano alla fase della messa in scena scegliendo ruoli e personaggi, progettando la sceneggiatura, i costumi, le musiche e le luci. Questo lavoro di gruppo stimola la partecipazione, la motivazione e il senso di appartenenza ed \u00e8 un efficace mezzo di \"teambuilding\". Lo spettacolo realizzato \u00e8 inoltre un ottimo strumento di comunicazione tra attori e spettatori che possono essere tutti appartenenti all'azienda oppure il pubblico pu\u00f2 essere rappresentato anche da persone esterne all'azienda come venditori, informatori, promotori o clienti e fornitori. Il \"Self-Theatre\" \u00e8 dunque una metodologia ideale per la realizzazione di un progetto di formazione e un valido strumento di comunicazione, sia interna per divulgare la vision aziendale e la mission aziendale, che esterna anche a fini promozionali.\nTeatro improvvisato.\nRappresenta una via di mezzo fra il \"Teatro su misura\", dove il pubblico \u00e8 semplice spettatore, e il \"Teatro attivo\" che prevede una partecipazione maggiore. Viene scelta questa metodologia d'improvvisazione teatrale quando si intende coinvolgere i partecipanti nella scrittura di un canovaccio, redatto dopo un'analisi in azienda volta a mettere a fuoco i temi di intervento. I canovacci sono brevi copioni di massima, contenenti solo delle indicazioni in base alle quali poi gli attori professionisti metteranno in scena rappresentazioni teatrali improvvisate di breve durata seguendo anche le reazioni e i suggerimenti del pubblico. Al termine si passa alla fase di discussione, di confronto e di approfondimento di gruppo. Rispetto al \"Teatro su misura\" il \"Teatro improvvisato\" \u00e8 pi\u00f9 elastico nella progettazione e nell'esecuzione ed \u00e8 meno costoso da realizzare e molto pi\u00f9 interattivo.\nAttraverso le tecniche dell'improvvisazione teatrale pu\u00f2 essere messo in pratica dai partecipanti anche un altro aspetto della metodologia formativa tramite gli \"esercizi di improvvisazione\". Tali esercizi sono ancora pi\u00f9 coinvolgenti del \"Teatro improvvisato\" e mettono in gioco personalmente essendo quindi ancor pi\u00f9 formativi. Talvolta vengono organizzati dei veri e propri \"match di improvvisazione teatrale\" nei quali due squadre si sfidano prendendo spunto dai suggerimenti del pubblico e guidati da un moderatore che stabilisce lo stile e la durata delle improvvisazioni.\nL'improvvisazione non va confusa con l'approssimazione, ma \u00e8 invece un'arte, una tecnica, un lavoro piuttosto complesso che richiede intuito, flessibilit\u00e0 mentale, capacit\u00e0 di leggere i contesti e adattarsi alle situazioni, capacit\u00e0 di ascolto, creativit\u00e0, capacit\u00e0 di gestire lo stress e gli imprevisti. Cimentarsi nell'improvvisazione \u00e8 sicuramente arricchente e aiuta efficacemente a migliorare le proprie capacit\u00e0 di problem solving.\nLaboratorio teatrale.\nCoinvolgente esperienza di gruppo finalizzata non tanto all'acquisizione di particolari capacit\u00e0 attoriali, ma alla crescita dell'individuo attraverso giochi ed esercizi che utilizzando le tecniche teatrali fanno sperimentare nuovi ruoli e comportamenti. Mentre il \"Teatro attivo\" e il \"Self-Theatre\" concretizzano il percorso formativo in uno spettacolo finale, il \"laboratorio teatrale\" si basa sulla gratuit\u00e0 del fare e dunque non lo prevede perch\u00e9 il suo scopo \u00e8 di ricerca interiore profonda e di messa in gioco e in discussione senza obblighi e giudizi finali. Il percorso \u00e8 costituito da una prima fase di riscaldamento consistente in veri e propri esercizi fisici, per poi passare alla fase che prevede esercizi teatrali sempre a livello corporeo perch\u00e9 focalizzati sulla voce e sulla comunicazione non verbale. I laboratori teatrali possono coinvolgere gruppi di una stessa azienda o essere a carattere interaziendale. In un contesto aziendale vengono progettati \"ad hoc\" in base alle situazioni organizzative e alle esigenze formative riscontrate da un'analisi interna. Se si tratta invece di \"corsi interaziendali\", riguardano un tema specifico che possa prevedere un costruttivo confronto di esperienze diverse e vissuti organizzativi provenienti da pi\u00f9 realt\u00e0 aziendali.\nLezioni spettacolo.\nSono rappresentazioni a soggetto fisso su specifiche tematiche e problematiche di interesse aziendale. In genere fanno parte di un catalogo delle societ\u00e0 di consulenza dove \u00e8 possibile scegliere \"pi\u00e8ces\" gi\u00e0 scritte e riguardanti tipiche criticit\u00e0 comportamentali, relazionali e organizzative del contesto lavorativo. L'azienda che commissiona l'intervento teatrale sceglie i contenuti delle \"lezioni spettacolo\" in base alle esigenze e alle problematiche del proprio contesto e per soddisfare i bisogni formativi interni. Il pubblico assiste semplicemente allo spettacolo messo in scena da attori professionisti con lo scopo di sensibilizzare gli spettatori, presenti anche in gran numero, su un particolare argomento rendendo pi\u00f9 leggero e godibile anche il tema pi\u00f9 complesso. Questa tipologia che non prevede partecipazione attiva \u00e8 poco esperienziale anche se \u00e8 utile per diffondere un messaggio stimolando la riflessione su determinati temi. Si pu\u00f2 definire pertanto una tipologia pi\u00f9 informativa che formativa.\nTeatro forum.\nSi tratta della messa in scena di una situazione critica simile a una problematica emersa in azienda e individuata durante la fase di analisi dei bisogni formativi. Questa forma teatrale si ispira al \"Teatro dell'oppresso\", elaborato negli anni Sessanta da Augusto Boal in Brasile, metodo che prevede l'intervento attivo del pubblico durante la rappresentazione. Ad un certo punto dello spettacolo, quando si raggiunge il top della criticit\u00e0, gli attori interrompono la recitazione e gli \u201cspett-attori\u201d sono invitati a proporre idee risolutive del problema suggerendole agli attori oppure mettendole in scena personalmente salendo sul palco. Il pubblico quindi \u00e8 stimolato dal formatore ad analizzare, suggerire e sperimentare nuove strategie e per coinvolgere tutti i partecipanti alla riflessione e alla discussione creativa \u00e8 preferibile che i destinatari siano in numero abbastanza ridotto.\nPer chiarezza gli scopi del teatro d'impresa e il classico Teatro-Forum divergono profondamente. Mentre il primo sembra pi\u00f9 lavorare per l'adattamento del lavoratore alla realt\u00e0 dell'impresa e aumentarne quindi l'efficacia e il business, il Teatro-Forum e Teatro dell'Oppresso in genere (cfr. Boal, Il teatro degli oppressi, Feltrinelli 1977) nasce con intenti di liberazione dalle forme di dominio e quindi va ad analizzare nell'impresa quali esse siano per contrastarle.\nTeatro buffo.\nPrevede l'intervento di un animatore che ispirandosi alla storica figura del giullare di corte, partecipa in qualit\u00e0 di \u201cbuffone\u201d a riunioni che in azienda possono essere considerate problematiche o delicate. La sua funzione \u00e8 denominata anche \"clown-analyse\". Proprio come era concesso in antichit\u00e0 al giullare, il consulente-buffone pu\u00f2 dire la verit\u00e0 intervenendo in maniera provocatoria e ironica per mettere in evidenza i sottintesi e indurre i partecipanti alla riflessione, alla discussione e al confronto in una maniera talvolta pungente e sfrontata, ma ironica. In tal modo si sdrammatizza la situazione che diventa un'occasione non solo di ilarit\u00e0, ma anche di riflessione per approfondire alcuni punti critici.\nIl valore del Teatro d'impresa.\nIl \"Teatro d'impresa\", per affermarsi e diffondersi non come moda, ma come valido strumento nell'ambito della formazione adulta, ha bisogno di operatori professionalmente preparati in grado di valorizzarne le grandi potenzialit\u00e0. I vari progetti proposti dai modelli teatrali analizzati, rischiano di essere banalizzati e diventare solo dei momenti di animazione, di intrattenimento o di semplice ilarit\u00e0 se portati avanti da attori che si improvvisano consulenti o da formatori che si improvvisano attori. Per operare nel settore con valide ed efficaci finalit\u00e0 formative occorre avere notevole capacit\u00e0 ed esperienza teatrale e conoscere in maniera approfondita il mondo organizzativo e il processo formativo. Il formatore deve saper facilitare il percorso formativo e il suo compito non si conclude alla fine dello spettacolo, ma deve fare da sostegno e da tramite fra l'esperienza teatrale e l'effettiva e reale applicazione di quanto appreso nel contesto lavorativo. Molto importante il suo ruolo nelle delicate e complesse fasi di \"debriefing\" e di valutazione finale dell'intervento formativo, momenti fondamentali per verbalizzare l'esperienza e trasferire l'apprendimento in ambito organizzativo e per sottolineare e analizzare l'utilit\u00e0 dei risultati ottenuti e quindi dare valore concreto all'esperienza.\nCompetenza e professionalit\u00e0 dei FormAttori sono quindi requisiti fondamentali per garantire la correttezza, la qualit\u00e0 e l'efficacia del loro intervento e valorizzare uno strumento formativo e comunicativo cos\u00ec ricco come il \"Teatro d'impresa\".\nIl Festival del Teatro d'Impresa.\nSi \u00e8 tenuto a Bologna, l'11 e 12 giugno 2011, il 1\u00ba FESTIVAL DEL TEATRO D'IMPRESA, iniziativa nata con lo scopo di dare uno spazio di rilievo alla metodologia del Teatro d'Impresa nella formazione.\nL'obiettivo, infatti, \u00e8 stato quello di tracciare una \u201cmappa\u201d aggiornata delle pi\u00f9 significative applicazioni formative ispirate dal teatro in ambito formativo.\nLa formula del festival ha previsto tavole rotonde ed una serie di 20 spettacoli a ciclo continuo della durata di 20 minuti l'uno in cui ogni artista ha presentato il proprio lavoro.\nIl FESTIVAL DEL TEATRO D'IMPRESA \u00e8 stato organizzato da AIF, Associazione Italiana Formatori, con il patrocinio della Regione Emilia-Romagna, del Comune e della Provincia di Bologna."}
{"id": "764000", "revid": "767487", "url": "https://it.wikipedia.org/wiki?curid=764000", "title": "Guru (rapper)", "text": "\u00c8 stato la parte vocale del duo Gang Starr, gruppo pioniere della storia dell'Hip Hop golden-era, formato con DJ Premier. Con la sua serie di album \"Jazzmatazz\" \u00e8 anche considerato uno dei pionieri della commistione tra jazz e hip hop. Il nome Guru \u00e8 un \"retro-acronimo\", cio\u00e8 \u00e8 stato sviluppato come fosse un acronimo in \"Gifted Unlimited Rhymes Universal\" (Dotato Illimitato Poeticamente Universale) e talvolta come \"God is Universal, He is the Ruler Universal\" (Dio \u00e8 universale, Egli \u00e8 il Regolatore Supremo).\nGuru \u00e8 considerato una leggenda dell'Hip Hop: con i Gang Starr ha contribuito alla diffusione del Jazz e del Blues nel rap e segnato parte dell'et\u00e0 d'oro dell'hip hop.\nAmmalato di mieloma multiplo, il 28 febbraio 2010 \u00e8 entrato in coma in seguito ad un arresto cardiaco. \u00c8 morto il 19 aprile 2010.\nCarriera.\nI Gang Starr.\nHa fatto parte dei Gang Starr fin dal 1986, prima che nel gruppo arrivasse DJ Premier. Guru si \u00e8 costruito una considerevole reputazione nei primi anni Novanta, con alcuni dei primi album dei Gang Starr divenuti dei classici, come \"Step in the Arena\" (1991) e \"Daily Operation\" (1992). Lo stile di Guru \u00e8 basato su battle rhyme eseguite omogeneamente, con modestia e spirito arguto; tipicamente evita di usare il suo carisma per prevalere, concentrandosi piuttosto sulle sue abilit\u00e0 nelle rime. Le sue formidabili capacit\u00e0 al microfono hanno attratto innumerevoli ammiratori; il seguito di cui godeva gli consent\u00ec di promuovere alcuni giovani rapper, tra i quali Jeru the Damaja: \u00e8 citato come produttore esecutivo, insieme a DJ Premier, del debutto di Jeru, \"The Sun Rises in the East\" (1994).\nNel 1993 ha pubblicato il suo primo album da solista, \"Jazzmatazz, Vol. 1\". L'album contiene collaborazioni con Donald Byrd, N'Dea Davenport, MC Solaar e Roy Ayers, mentre nel secondo LP, ' compaiono Ramsey Lewis, Branford Marsalis e Jamiroquai. Sebbene gli album \"Jazzmatazz\" furono considerati in genere come tra i pi\u00f9 significativi album rap dei primi anni '90, la reputazione di Guru soffr\u00ec delle recensioni contrastate ottenute dal terzo album ' (2000) e dal successivo \"Baldhead Slick &amp; Da Click\" (2001).\nTuttavia, i pi\u00f9 recenti album dei Gang Starr hanno riportato a Guru i favori della critica. L'importante rapper underground di Boston, Mr. Lif, cita frequentemente Guru come uno dei suoi principali modelli stilistici; Lif e Guru appaiono come ospiti nell'album di debutto dei the Perceptionists, \"Black Dialogue\" (2005).\nOltre al progetto Gang Starr e al suo \"Jazzmatazz\" e album da solista, Guru ha collaborato con svariati artisti a partire dai primi anni '90, non solo artisti hip hop ma anche di altri generi, come il pop, la dance elettronica, l'acid jazz e perfino bande di ottoni.\nEtichetta in proprio e ultimi progetti.\nOltre al suo progetto Jazzmatazz, Guru ha dato anche vita a una propria etichetta discografica, chiamata \"Ill Kid Records\", a met\u00e0 degli anni Novanta. Con qualche aiuto da parte di DJ Premier, sono stati pubblicati diversi singoli a 12\" in vinile e l'album \"Guru presents Ill Kid Records\". La maggior parte del materiale era di artisti pi\u00f9 o meno legati a Guru, DJ Premier o alla Gang Starr Foundation. Tuttavia, l'etichetta sembra aver cessato l'attivit\u00e0 nel 2005. Guru ha fondato la \"7 Grand\" con il produttore newyorkese Solar (da non confondersi con il francese MC Solaar precedentemente citato), di cui ha pubblicato i recenti singoli e album.\nA partire dal 2004 interrompe le relazioni con DJ Premier, il suo ex DJ nei Gang Starr.\nIl suo \"vero e proprio primo album da solista\", secondo le sue stesse parole, \u00e8 stato \"Version 7.0: The Street Scriptures\" (2005), pubblicato con l'aiuto di Solar. .\nNel 2007 esce il quarto episodio nella serie di \"Jazzmatazz\", un doppio CD, interamente prodotto da lui stesso e da Solar. In esso compaiono diversi artisti sia americani che inglesi. Nel 2007 Guru \u00e8 anche presente nell'album di esordio di Domingo, \"The Most Underrated\", e nella raccolta \"Offical Joints\", una selezione di pezzi finora inediti di diversi rappers newyorkesi.\nNel 2009 pubblica, sempre in collaborazione con Solar, \"Lost and Found\".\nProduzione e recitazione.\nCome molti altri rapper, Guru era familiare anche con il lavoro dietro il banco di mixaggio. Ha co-prodotto tutti i pezzi dei Gang Starr fin dal 1989, e prodotto (o co-prodotto) gran parte del suo lavoro da solista e nel progetto Jazzmatazz.\nGuru ha anche recitato in diversi b-movie negli anni Novanta e Duemila."}
{"id": "764001", "revid": "628767", "url": "https://it.wikipedia.org/wiki?curid=764001", "title": "Regioni della Nuova Zelanda", "text": "La regione \u00e8 la prima suddivisione amministrativa del governo della Nuova Zelanda. Le regioni sono 16, delle quali 12 sono governate da un consiglio regionale eletto dal popolo, mentre 4 sono governate dalle autorit\u00e0 territoriali (il secondo livello di suddivisione amministrativa), che pertanto svolgono le funzioni di consiglio regionale e sono conosciute col nome di autorit\u00e0 unitarie.\nLe Isole Chatham sono considerate da molti come un'autorit\u00e0 unitaria, ma ufficialmente fanno parte della regione di Canterbury. Alcuni confini regionali seguono i confini delle autorit\u00e0 territoriali, ma vi sono svariate eccezioni: per esempio, il confine meridionale della regione di Auckland attraversa il Distretto di Franklin.\nResponsabilit\u00e0.\nLe autorit\u00e0 regionali sono direttamente responsabili di:\nLe autorit\u00e0 territoriali invece sono direttamente responsabili di:\nLe attivit\u00e0 delle entit\u00e0 regionali e territoriali sono finanziate dalle tasse sulla propriet\u00e0. Avendo ruoli complementari, spesso le autorit\u00e0 regionali e territoriali cooperano attivamente fra di loro.\nI Consigli Regionali vengono eletti dal popolo ogni 3 anni.\nLista delle regioni.\nDi seguito vengono elencate le regioni sede di consigli regionali e le autorit\u00e0 territoriali, elencate grosso modo da nord a sud:\n(1) Queste regioni sono autorit\u00e0 unitarie.\n(2) La regione di Gisborne \u00e8 conosciuta anche con i nomi di East Cape e East Coast.\nAree al di fuori dei confini regionali.\nLa Nuova Zelanda \u00e8 composta di una gran quantit\u00e0 di isole che non sono comprese all'interno dei confini regionali. Le Isole Chatham non sono ufficialmente una regione; il suo consiglio ha per\u00f2 alcuni dei poteri di un consiglio regionale in base al Resource Management Act. Le Isole Kermadec e le Isole sub-antartiche della Nuova Zelanda sono abitate solo da un piccolo gruppo di membri del \"Dipartimento di Conservazione\" neozelandese, il cui Ministero agisce come un Consiglio Regionale vero e proprio."}
{"id": "764002", "revid": "1573940", "url": "https://it.wikipedia.org/wiki?curid=764002", "title": "Richard Riszdorfer", "text": "Ha vinto una medaglia di bronzo nel K4\u00a01000\u00a0m alle Olimpiadi di Atene 2004. Inoltre \u00e8 stato campione mondiale in pi\u00f9 occasioni."}
{"id": "764004", "revid": "599013", "url": "https://it.wikipedia.org/wiki?curid=764004", "title": "Water", "text": "Il vaso sanitario o water (pronuncia: ) \u00e8 un apparecchio sanitario costituito da un vaso, generalmente in ceramica (ma ve ne sono anche versioni in acciaio, in vetro e in resina), destinato allo smaltimento degli escreti di funzioni fisiologiche come la minzione e la defecazione.\nIl termine \"water\" o \"vater\" \u00e8 l'abbreviazione, adattato alla fonetica italiana, dell'inglese \"water-closet\" (letteralmente: \"stanzino dell'acqua\").\nMorfologia e funzionamento.\nIl water \u00e8 costituito da un vaso di colletta, tipicamente dotato di sedile (spesso ribaltabile), collegato a una tubatura di scarico a mezzo di un sifone riempito d'acqua per evitare la diffusione di cattivi odori nell'ambiente.\nDopo ciascun utilizzo, la parte interna del vaso viene ripulita da un getto d'acqua, di solito proveniente da un piccolo serbatoio, usualmente denominato sciacquone. Tale soluzione ha soppiantato progressivamente l'impiego di acqua corrente, in quanto permette di impiegare una quantit\u00e0 adeguata e non eccessiva di acqua a ogni risciacquo, limitandone lo spreco.\nTaluni accorgimenti (altezza e conseguente incremento della caduta, direzionamento dei getti, messa in pressione dello sciacquone, impiego in determinati Paesi, come gli Stati Uniti, dello scarico ad aspirazione al posto di quello a cacciata) ottimizzano la funzionalit\u00e0 del getto. Gli escrementi vengono cos\u00ec spinti dal getto verso la tubatura di scarico (o, con lo scarico ad aspirazione, richiamati in essa da un gradiente di pressione) fino a raggiungere la fossa biologica (in cui l'attivit\u00e0 biologica svolta dai batteri favorisce una pre-depurazione degli scarichi, liquefacendo e trasformando le masse solide prima dell'eventuale passaggio nelle fogne cittadine) o le fogne e l'acqua contenuta nel sifone viene rinnovata.\nTipologie.\nI water si distinguono per il tipo di montaggio in:\nLe altezze indicate sono in genere comuni a quelle dei bidet montati accanto ai vasi. \nDimensioni, caratteristiche e modalit\u00e0 di posa in opera sono oggetto di dettagliati \"standard\" edilizi in molti paesi, tendenti a favorire una fruizione ottimale del servizio al maggior numero possibile di utenti, contro le possibili differenziazioni biometriche. In Italia, ad esempio, i sanitari per bambini sino a 10 anni debbono avere un'altezza massima di 350 (\u00b110) mm, quelli per disabili e persone affette da dolori articolari e dell'anca di 500 (\u00b110) mm.\nIl sistema di lavaggio del vaso assume la denominazione comune di sciacquone. \nGli sciacquoni possono essere:\nIl raccordo tra il sifone del vaso e il bocchettone di scarico (generalmente in PVC grigio) pu\u00f2 essere disposto verticalmente o orizzontalmente ed \u00e8 sempre orizzontale nei vasi sospesi.\nLa conformazione del sifone e l'orientamento del raccordo determinano la tipologia di funzionamento dello scarico:\nI vasi con scarico a cacciata sono normalmente caratterizzati, oltre che da un sifone pi\u00f9 largo e corto, da una superficie d'acqua di estensione minore e collocata a un'altezza relativa al pavimento minore, rispetto ai vasi con scarico ad aspirazione; i vasi ad aspirazione inoltre possiedono un getto d'acqua ausiliare interno al sifone e diretto verso il tubo di scarico.\nBrida e accessori.\nIl vaso sanitario pu\u00f2 avere diversi tipi di brida (labbro della bocca):\nIl vaso sanitario del tipo a seduta \u00e8 generalmente munito di seduta, che \u00e8 composta da:\nGli accessori ribaltabili possono essere muniti di sistemi ammortizzanti per evitare che vadano a sbattere violentemente con il vaso e generare rumore.\nTramite l'uso di tavolette speciali il vaso sanitario pu\u00f2 integrare il bidet e diventare polifunzionale.\nStoria.\nGrazie a una scoperta archeologica pare che in Cina, attorno all'anno 1, fossero usati servizi igienici molto simili agli attuali. In una tomba della dinastia Han (dal 206 a.C. al 24 d.C.) \u00e8 stato ritrovato un locale con un sistema per sedersi e raccogliere l'acqua.\nSistemi a seduta con risciacquo continuo, per certi versi analoghi ai vasi attuali, erano diffusi nel mondo romano antico. Importanti ritrovamenti archeologici a Ostia, Ercolano, Pompei e persino presso il Vallo di Adriano hanno consentito di evidenziarne anche un aspetto di costume per il quale le azioni esplicatevi si suppongono effettuate collettivamente con naturalit\u00e0.\nNel Medioevo, quando era sconosciuto il water e non erano sistematicamente diffuse le fognature, gli escrementi erano generalmente depositati in vasi di coccio spesso vuotati direttamente dalle finestre, trasformando cos\u00ec le strade cittadine in luoghi maleodoranti e in cattive condizioni igieniche.\nIn Occidente invece l'invenzione del water viene attribuita allo scrittore John Harington, figlioccio di Elisabetta I d'Inghilterra. Il vaso era collocato in un piccolo ambiente, denominato \"water closet\" che, tradotto in italiano, significa propriamente \"ripostiglio per l'acqua\" e non \"vaso sanitario\", nonostante \"water closet\" e la sua abbreviazione, \"w.c.\" o \"WC\", siano spesso usati - sebbene erroneamente - per indicare non solo l'ambiente chiuso, ma lo stesso vaso.\nNel 1590, sir Harington ide\u00f2 un marchingegno fornito di un serbatoio a torre contenente acqua. Un rubinetto a mano faceva affluire l'acqua in un serbatoio pi\u00f9 piccolo, mentre una botola a valvola faceva defluire l'acqua di scolo in un pozzo nero.\nL'invenzione dest\u00f2 interesse nel pubblico, ma Harington ebbe la sventurata idea di parlare del progetto in un suo libro, contenente allusioni di cattivo gusto. Le divagazioni allusive non piacquero alla regina Elisabetta, che blocc\u00f2 la realizzazione del rudimentale vaso sanitario e non volle pi\u00f9 saperne dell'ingegnoso figlioccio.\nNel 1738, J.F. Brondel riprese l'invenzione di Harington proponendo delle modifiche. Nel 1775 Alexander Cummings, orologiaio inglese, aggiunse al progetto di Harington un sifone a livello della valvola che grazie alla continua presenza di acqua eliminava definitivamente il problema degli odori, ottenendo in questo modo un gran successo.\nNel 1777, Joseph Preiser apport\u00f2 ulteriori migliorie alle valvole. Nel 1883 in Francia fece la sua comparsa la tazza del water cos\u00ec come la conosciamo oggi. Nel frattempo in molti paesi si era diffuso il semplice buco detto \u201calla turca\u201d sul quale ci si accovacciava, evitando cos\u00ec problemi di tipo igienico. Dal 1739 a Parigi comparirono toilette separate per donne e uomini mentre sono del 1824 le prime toilet pubbliche.\nL'invenzione del vaso sanitario sembra da attribuirsi all'inglese Alexander Cummings.\nNel 1886 l'inglese Thomas Crapper (dal cui cognome, erroneamente, si ritiene che derivi il termine inglese \"to crap\", in realt\u00e0 ben pi\u00f9 antico) invent\u00f2 lo sciacquone sopra la tazza, ovvero un serbatoio di 10 litri che grazie a delle leve e a un tirante con catenella di ferro, scaricava e puliva il gabinetto.\nIl water rappresent\u00f2 un importante progresso igienico in quanto consent\u00ec di liberarsi in modo efficiente di materiali ad alto contenuto batterico che altrimenti potrebbero favorire l'insorgenza e la diffusione di malattie e infezioni nonch\u00e9 la prolificazione di topi e insetti.\nAspetti sanitari.\nI servizi igienici sono un elemento importante di un sistema igienico-sanitario, sebbene siano necessari anche altri elementi: trasporto, trattamento, smaltimento o riutilizzo. Malattie, incluso il colera, che colpisce circa 3 milioni di persone ogni anno, possono essere in gran parte prevenute quando igiene e trattamenti dell'acqua impediscono alla materia fecale di contaminare i corsi d'acqua, le acque sotterranee e le forniture di acqua potabile.\nNel 2016 un miliardo di persone nei paesi in via di sviluppo non avevano servizi igienici nelle loro case, ricorrendo alla defecazione a cielo aperto.\nIl \"Joint Monitoring Programme for Water Supply and Sanitation\" (Programma congiunto di monitoraggio per l'approvvigionamento idrico e i servizi igienico-sanitari) dell'OMS e dell'UNICEF \u00e8 l'ente ufficiale delle Nazioni Unite incaricato di monitorare i progressi verso gli Obiettivi di sviluppo del Millennio relativi all'acqua potabile e ai servizi igienico-sanitari (Obiettivo 7.C). Uno dei programmi di questo obiettivo \u00e8 \"dimezzare, entro il 2015, la percentuale di persone senza accesso sostenibile all'acqua potabile e ai servizi igienici di base\", pubblicando regolarmente dati sull'accesso ai servizi igienico-sanitari in tutto il mondo.\nUn'altra organizzazione che si concentra su servizi igienici e servizi igienico-sanitari \u00e8 la Organizzazione mondiale della toilette, la cui data di fondazione, il 19 novembre, viene utilizzata per la \u201cGiornata mondiale della toilette\u201d."}
{"id": "764007", "revid": "436907", "url": "https://it.wikipedia.org/wiki?curid=764007", "title": "Musicante", "text": "Musicante \u00e8 il sesto album in studio del cantautore italiano Pino Daniele, pubblicato nel 1984 dalla EMI Italiana.\nDescrizione.\nL'album annovera tra gli altri la presenza alle percussioni del brasiliano Nan\u00e1 Vasconcelos. Tra la chitarra rock di alcuni brani (\"Keep on Movin\"', \"Io ci sar\u00f2\") si insinuano melodie e ritmi che portano a sonorit\u00e0 africane, a tratti arabeggianti che gi\u00e0 accennano alla world music. Trovano ancora spazio i temi sociali come quello del contrabbando trattato con delicatezza nel brano \"Stella nera\"."}
{"id": "764008", "revid": "4507", "url": "https://it.wikipedia.org/wiki?curid=764008", "title": "Jake La Motta", "text": ""}
{"id": "764009", "revid": "1573940", "url": "https://it.wikipedia.org/wiki?curid=764009", "title": "Michal Riszdorfer", "text": "Ha vinto una medaglia di bronzo nel K4\u00a01000\u00a0m alle Olimpiadi di Atene 2004. Inoltre \u00e8 stato campione mondiale in pi\u00f9 occasioni."}
{"id": "764011", "revid": "1573940", "url": "https://it.wikipedia.org/wiki?curid=764011", "title": "Erik Vl\u010dek", "text": "Ha vinto una medaglia di bronzo nel K4\u00a01000\u00a0m alle Olimpiadi di Atene 2004. Inoltre \u00e8 stato campione mondiale in pi\u00f9 occasioni."}
{"id": "764012", "revid": "278830", "url": "https://it.wikipedia.org/wiki?curid=764012", "title": "W. G. Sebald", "text": "Pi\u00f9 volte annoverato da eminenti critici letterari fra i pi\u00f9 grandi saggisti e prosatori contemporanei, prima della sua improvvisa e tragica morte, avvenuta in un incidente stradale, in molti lo avevano individuato come possibile vincitore del Premio Nobel per la letteratura.\nBiografia.\nNato e cresciuto in Baviera, dal 1948 al 1963 visse a Sonthofen. Suo padre, Georg Sebald, si arruol\u00f2 nel 1929 nella Reichswehr e rimase nella Wehrmacht sotto i nazisti. Figura scostante nella vita dell'autore, fu prigioniero di guerra fino al 1947; il nonno rimase la presenza pi\u00f9 importante degli anni giovanili. A Sebald furono mostrate immagini dell'Olocausto mentre era a scuola a Oberstdorf e narr\u00f2 come nessuno dei suoi compagni seppe spiegare tali immagini. Olocausto e Germania del dopoguerra gravitano pesantemente nelle opere di Sebald.\nStudi\u00f2 letteratura alle Universit\u00e0 di Friburgo in Brisgovia (Germania), Friburgo (Svizzera) e Manchester (Gran Bretagna). Divent\u00f2 Assistente Lettore all\"'University of Manchester\" nel 1966 e si trasfer\u00ec definitivamente in Inghilterra nel 1970, lavorando presso la \"University of East Anglia\" (UEA). Nel 1987 fu nominato titolare della Cattedra di Letteratura Europea alla UEA e nel 1989 fond\u00f2 il \"British Centre for Literary Translation\", divenendone anche direttore. In quel periodo visse principalmente a Wymondham e Poringland. Sposatosi con Ute nel 1967, Sebald mor\u00ec in un incidente stradale nel 2001. Stava guidando l'auto, accompagnato da sua figlia Anna, che sopravvisse allo scontro (sembra che Sebald abbia subito un infarto improvviso e sia stato sbalzato nella corsia opposta, causando uno scontro frontale). \u00c8 sepolto nel cimitero di St. Andrew a Framingham Earl, vicino a dove viveva.\nOpere.\nLe opere di Sebald si concentrano soprattutto sul tema della memoria e dei ricordi, specie quelli personali e collettivi. Sono principalmente un tentativo di riconciliare se stesso - in termini sia personali sia letterari - con il trauma della Seconda guerra mondiale e i suoi effetti sul popolo tedesco. Le sue profonde preoccupazioni in merito all'Olocausto vengono espresse in diversi scritti, che tracciano le sue connessioni biografiche con gli ebrei. Le sue opere sono scritte in tedesco, ma tradotte in diverse lingue, tra le quali l'inglese che lui stesso controllava attentamente insieme ai relativi traduttori, tra cui si annoveravano Anthea Bell e Michael Hulse.\nTra le opere principali si segnalano \"Austerlitz, Gli anelli di Saturno, Gli emigrati\" e \"Vertigini\". Tali scritti sono una combinazione curiosa di fatti (o fatti apparenti), memorie e fantasia, spesso corredati di fotografie in bianco e nero che vengono a fungere da contrappunto alla narrativa, piuttosto che illustrarla direttamente. Tutti i suoi romanzi sono presentati come osservazioni e rimembranze di Sebald mentre viaggiava in svariate parti dell'Europa.\nSebald \u00e8 anche l'autore di tre libri di poesia, uno dei quali \u00e8 stato pubblicato in italiano: le edizioni inglesi sono: \"After Nature\" (1998), \"For Years Now\" (2001) e \"The Unrecounted\" (2004).\nBibliografia.\nOpere in italiano\nInfluenze.\nLe opere di Jorge Luis Borges sono state quelle che maggiormente hanno influenzato Sebald, specialmente \"Il giardino dei sentieri che si biforcano\" e \"Tl\u00f6n, Uqbar, Orbis Tertius\". Sebald fa riferimento a Tl\u00f6n nel suo \"Gli anelli di Saturno\"."}
{"id": "764013", "revid": "37401", "url": "https://it.wikipedia.org/wiki?curid=764013", "title": "Seconda guerra giudaica", "text": "La seconda guerra giudaica, chiamata anche Guerra di Kitos dal nome del principale generale romano Lusio Quieto, si svolse tra il 115 e il 117, coinvolgendo gran parte delle citt\u00e0 della Diaspora ebraica sotto il regno dell'imperatore Traiano.\nNel 70, un certo numero di rivoltosi scampati alla catastrofe trovarono rifugio ad Alessandria d'Egitto e Cirene. Le loro idee trovarono fertile terreno nei livelli inferiori della popolazione ma le classi superiori e la borghesia cittadina rimasero fedeli a Roma e anzi consegnarono molti dei ribelli alla giustizia. Dopo questi episodi per quarant'anni i rapporti tra Roma e Giudei furono tranquilli e Nerva abol\u00ec l'obolo dei Giudei, ma la tensione ad Alessandria tra Giudei e Greci rest\u00f2 sempre alta, dando vita spesso a scontri e tumulti. La maggioranza dei rabbini e della popolazione accettava la sottomissione di Roma come fase transitoria ma necessaria in quanto voluta da Dio in preparazione dell'avvento dell'et\u00e0 messianica, dilazionata ad una data indefinita. L'accento era posto sull'abbandono delle armi e sullo studio e osservanza della Legge. In alcuni ambienti della Palestina e della Diaspora prevaleva invece una convinzione di matrice apocalittica, ovvero che la distruzione di Gerusalemme e del Tempio fosse il momento culminante del periodo di tribolazione antecedente l'era divina con l'immancabile vittoria giudaica. Queste idee trovarono espressione in una produzione letteraria fra il 70 e il 135, l'Apocalisse di Baruc e il Quarto libro di Esdra dove ci si interroga sulla distruzione del Tempio e sul suo significato, con allegorismi vari: il leone \u00e8 il Messia e l'aquila che soccombe \u00e8 l'Impero Romano.\nA questa produzione letteraria si aggiungevano idee come quella che Nerone fosse ancora vivo dopo il 69, finalizzato all'abbattimento della potenza romana. Nerone diventava cos\u00ec una figura che assumeva un ruolo positivo ove, colpendo i suoi connazionali, li avrebbe puniti anche per la distruzione del Tempio e per la persecuzione di Israele (raccolta Oracoli sibillini).\nQuesto accumulo di tensione sfoci\u00f2 nella grande rivolta tra il 115 e il 117, che coinvolse numerose e importanti comunit\u00e0 giudaiche in Egitto, Cirenaica, Cipro e Mesopotamia. Essa colse di sorpresa le autorit\u00e0 imperiali e lo stesso imperatore Traiano, impegnato in una campagna militare in Oriente, visto che la fedelt\u00e0 delle aristocrazie romano-giudaiche della Diaspora e della Palestina aveva regalato un quarantennio di pace.\nLa rivolta scoppi\u00f2 dapprima in Cirenaica nel 115 per poi estendersi in Egitto e Cipro. Violentissimi furono gli scontri tra Giudei e residenti. La ribellione divamp\u00f2 dapprima nelle principali citt\u00e0 per poi propagarsi rapidamente ai villaggi; ben presto la rivolta si spost\u00f2 pi\u00f9 verso Oriente, fino a quando gli insorti passarono in Egitto, trasferimento mirato forse verso la Palestina. In una prospettiva escatologica \u00e8 verosimile che il segnale atteso per l'inizio della rivolta sia da riscontrarsi in un violentissimo terremoto che nel 115 devast\u00f2 la capitale della Siria e le regioni orientali, evento visto come l'inizio della vendetta di Dio verso i pagani. Secondo un vaticinio contenuto negli Oracoli sibillini la citt\u00e0 di Antiochia era una delle citt\u00e0 destinate alla distruzione prima dell'avvento del Messia; il terremoto e la presenza di Traiano, imperatore del quarto impero messianico, che rimase leggermente ferito fu una coincidenza incredibile. Il coronamento della lotta di liberazione sarebbe poi stato il ritorno alle terre d'esilio, ovvero alla Palestina.\nIn Egitto i tumulti scoppiarono prima nelle campagne, ed i Greci si rifugiarono ad Alessandria, dove impedirono ai Giudei di prendere il controllo della citt\u00e0. Cos\u00ec l'attivit\u00e0 dei rivoltosi rimase circoscritta alle campagne dove vennero annientati dopo vari scontri nell'autunno del 117. A Cipro i ribelli distrussero la citt\u00e0 di Salamina annientando gli abitanti; di conseguenza, dopo la repressione, a nessun Giudeo venne permesso di mettere piede nell'isola pena la morte. In Mesopotamia la rivolta scoppi\u00f2 durante la guerra partica di Traiano; Traiano aveva conquistato la Mesopotamia, l'Armenia e altri territori ma la conquista risult\u00f2 subito effimera a causa della rivolta delle popolazioni da poco sottomesse. I Giudei parteciparono alla sollevazione, mentre le motivazioni di natura politica ed economica sembrano siano all'origine della rivolta delle popolazioni locali, popolazioni di territori sotto il dominio partico, ovvero dominio che riconosceva a livello locale un elevato livello di autonomia, soprattutto in campo religioso e amministrativo, oltre a motivazioni economiche legate alla paura della diminuzione del traffico delle carovane. Traiano us\u00f2 mano pesante nei confronti dei Giudei della Mesopotamia, volendoli punire in modo esemplare. Anche la Giudea, pur non avendo partecipato alla rivolta, ebbe dei contraccolpi. Il controllo del territorio venne rafforzato con lo stanziamento di un secondo contingente permanente."}
{"id": "764019", "revid": "287204", "url": "https://it.wikipedia.org/wiki?curid=764019", "title": "Acheilognathinae", "text": "La sottofamiglia Acheilognathinae comprende alcune specie di pesci d'acqua dolce appartenenti alla famiglia Cyprinidae."}
{"id": "764021", "revid": "26601", "url": "https://it.wikipedia.org/wiki?curid=764021", "title": "Val del Chiampo", "text": ""}
{"id": "764023", "revid": "26601", "url": "https://it.wikipedia.org/wiki?curid=764023", "title": "Lessini", "text": ""}
{"id": "764025", "revid": "1573940", "url": "https://it.wikipedia.org/wiki?curid=764025", "title": "Juraj Ba\u010da", "text": "Ha vinto una medaglia di bronzo nel K4 1000m alle Olimpiadi di Atene 2004. Inoltre \u00e8 stato campione mondiale in pi\u00f9 occasioni."}
{"id": "764028", "revid": "1573940", "url": "https://it.wikipedia.org/wiki?curid=764028", "title": "Erzs\u00e9bet Viski", "text": "Ha vinto due medaglie d'argento olimpiche nel K4\u00a0500\u00a0m e numerosi titoli mondiali."}
{"id": "764036", "revid": "2153076", "url": "https://it.wikipedia.org/wiki?curid=764036", "title": "Dear Heather", "text": "Dear Heather \u00e8 l'undicesimo album di studio di Leonard Cohen, pubblicato nel 2004.\nIl disco.\nL'album rappresenta un'ulteriore svolta musicale di parte di Cohen sulla falsariga del precedente \"Ten New Songs\", con una sempre maggiore presenza di prime voci femminili e una crescente preferenza del cantautore canadese nella recitazione anzich\u00e9 nel canto. \"Dear Heather\" originariamente era stato pensato col titolo \"Old Ideas\" (Vecchie idee), tuttavia Cohen decise in seguito di cambiarne il titolo in quanto temeva che esso potesse essere scambiato per un greatest hits. Proprio come il precedente, anche questo album \u00e8 stato registrato negli studi casalinghi di Cohen e Sharon Robinson a Los Angeles."}
{"id": "764040", "revid": "1573940", "url": "https://it.wikipedia.org/wiki?curid=764040", "title": "Kinga B\u00f3ta", "text": "Ha vinto una medaglia d'argento olimpica nel K4\u00a0500\u00a0m ad Atene 2004 e numerosi titoli mondiali."}
{"id": "764042", "revid": "2052878", "url": "https://it.wikipedia.org/wiki?curid=764042", "title": "Face Dances", "text": "Face Dances \u00e8 il nono album in studio del gruppo rock inglese The Who, pubblicato nel 1981."}
{"id": "764044", "revid": "1573940", "url": "https://it.wikipedia.org/wiki?curid=764044", "title": "Hanna Balabanova", "text": "Ha vinto un bronzo alle Olimpiadi di Atene 2004 nel K4 500\u00a0m."}
{"id": "764045", "revid": "339392", "url": "https://it.wikipedia.org/wiki?curid=764045", "title": "Campi carreggiati", "text": ""}
{"id": "764051", "revid": "915690", "url": "https://it.wikipedia.org/wiki?curid=764051", "title": "Campbell Walsh", "text": ""}
{"id": "764055", "revid": "155613", "url": "https://it.wikipedia.org/wiki?curid=764055", "title": "Giovanni Marradi", "text": "Biografia.\nLetterato e poeta risorgimentale, celebre per temi patriottici (\"Rapsodie Garibaldine\") e amorosi (\"Canzoni moderne\" e \"Fantasie marine\"). Studi\u00f2 a Pisa e Firenze e si distinse nella sua carriera di insegnante in varie universit\u00e0, come ispettore a Massa Carrara e critico letterario.\nInneggi\u00f2 poeticamente a Guglielmo Oberdan, augurando la maledizione rivoluzionaria degli slavi sull'Impero austro-ungarico.\nFu sepolto nel Famedio di Montenero, a Livorno."}
{"id": "764061", "revid": "554814", "url": "https://it.wikipedia.org/wiki?curid=764061", "title": "Water closet", "text": "La locuzione inglese water closet (a cui corrisponde il sostantivo italiano \"sciacquone\"), spesso abbreviata in \"WC\" o \"W.C.\", pu\u00f2 indicare:"}
{"id": "764062", "revid": "436907", "url": "https://it.wikipedia.org/wiki?curid=764062", "title": "Dance of December Souls", "text": "Dance of December Souls \u00e8 il primo album in studio del gruppo musicale svedese Katatonia, pubblicato il 15 dicembre 1993 dalla No Fashion Records.\nNel 2004 la Black Lodge Records ha ripubblicato l'album con una nuova copertina e il logo aggiornato; tuttavia gli stessi Katatonia non hanno mancato di esprimere il proprio disappunto riguardo al lavoro svolto dall'etichetta, prendendone le distanze. Tre anni pi\u00f9 tardi la Peaceville Records ha distribuito una riedizione del disco con l'aggiunta dell'EP \"Jhva Elohim Meth\" del 1992."}
{"id": "764064", "revid": "2107763", "url": "https://it.wikipedia.org/wiki?curid=764064", "title": "Richard Sapper", "text": "Considerato uno dei designer pi\u00f9 importanti della sua generazione, le creazioni, esprimono combinazione tra innovazione tecnica, purezza di forma con rilievi di arguzia e sorpresa. Ha ricevuto il prestigioso Compasso d'Oro 10 volte dal 1960 al '98; altro alla carriera nel 2014. Le sue creazioni, sono state esposte in diversi musei, tra cui il Triennale Design Museum di Milano, la Museum of Modern Art (MoMA) di New York e il Victoria and Albert Museum di Londra.\nBuona parte dell'attivit\u00e0 \u00e8 stata legata alla citt\u00e0 di Milano. Ebbe modo di confrontarsi con primarie figure professionali del secondo dopoguerra. Nel 2014, col Premio Compasso d'Oro alla carriera, Sapper verr\u00e0 identificato come premiato \"nazionale\".\nBiografia.\nSapper inizia la sua carriera di designer nel reparto styling di Mercedes-Benz. Nel 1958 si trasferisce a Milano e collabora, inizialmente, con l'architetto Gio Ponti, in progresso con la Rinascente. Nel 1959, avvia un proficuo sodalizio con l'architetto e designer Marco Zanuso. Brionvega, intuendo le potenzialit\u00e0 dei due, affida loro, sempre nel 1959, il restyling della produzione con l'ambizione di competere con i produttori giapponesi e tedeschi. Sapper e Zanuso, ideano radio e televisori ben presto must del design italiano. Tra i progetti, il compatto e portatile Doney 14 (1962), il primo televisore funzionante unicamente a transistor; il cubo scomponibile TS502 (1962), ovvero una radio con cerniere dotata di diffusore e manopole di controllo. L'estetica plastica e minimalista dei due designer, viene evidenziata nel telefono Grillo creato nel 1965 per Siemens ed Italtel. Grillo \u00e8 il primo telefono a cerniera, prodromo dei cellulari pieghevoli. Nel 1964, Sapper e Zanuso progettano K1340 per Kartell, sedia leggera ed impilabile interamente in plastica.\nIl designer tedesco \u00e8 anche l'ideatore dell'orologio Static di Lorenz. La semplicit\u00e0 ed il rigore del progetto, valse a Sapper il Compasso d'Oro. Static ancor oggi \u00e8 in produzione in 5 colorazioni differenti. Nel 1972, Sapper disegn\u00f2 Tizio per Artemide. In sostanza, una lampada alogena, senza fili, con bracci a fungere da conduttori di corrente. La Tizio diventer\u00e0 una delle lampade pi\u00f9 vendute al mondo e, contestualmente, oggetto di culto. Sapper, creer\u00e0 ulteriori classici del design: nel 1979 le sedie da ufficio Sapper Chair di Knoll; una serie di cronometri per Heuer nel 1976; la sedia pieghevole Nena per B&amp;B Italia nel 1984.\nNel 1978, Sapper riceve il primo incarico da Alessi per il design di una caffettiera espresso, la 9090, che gli vale un nuovo Compasso. Seguiranno: Bollitore con fischietto a due note del 1984; nel 1990 la teiera Bandung; la macchina per caff\u00e8 Coban del 1997 e la grattugia formaggio Todo nel 2006. La serie di pentole La Cintura di Orione, sempre per Alessi, viene progettata tra 1986 e 2009 in collaborazione con chef di calibro come Roger Verge, Pierre e Michel Troisgros e Alain Chapel.\nNel 1977, Sapper elabora, per Aermec, il condizionatore d'aria window-type \"Verticale\". Sar\u00e0 il primo caso di design integrale nel settore della climatizzazione con contenimento dell'ingombro complessivo, aspetto critico delle apparecchiature domestiche. Spazio limitato, uso di materiali come plastica e lamiera d'acciaio con soluzioni ergonomiche originali ed avanzatissime nel settore, la caratteristica saliente.\nNel 1980, Sapper viene ingaggiato come consulente per il design alla IBM. Inizia la progettazione di numerosi portatili; \u00e8 del '92 il ThinkPad (700C). Il designer rompe la tradizione grigio perla dell'azienda newyorkese, introducendo una semplice ed elegante scatola nera rettangolare. La sorpresa \u00e8 nel pulsante rosso della tastiera per il controllo dello schermo. Nel 2005 IBM cede a Lenovo la divisione pc. Sapper continuer\u00e0 a seguire il marchio ThinkPad come consulente di design del colosso cinese.\nNel corso della sua attivit\u00e0, Sapper mostra grande interesse per i problemi di trasporto. Con FIAT studia vetture sperimentali, in particolare concentrandosi su sistemi di paraurti pneumatici. Con Pirelli sviluppa strutture pneumatiche. Nel 1972, fonda con l'architetto Gae Aulenti un gruppo di lavoro per lo studio di nuovi sistemi di trasporto urbano. Sviluppa questo tema nel 1979 alla XVI Triennale di Milano, presentando autobus FIAT con bici dei passeggeri riposte in apposito spazio. L'idea, prendeva il nome di Zoombike, una bici \"intraveicolare\" pieghevole ultraleggera (appena 6 chilogrammi) sviluppata con tecnologia aeronautica. La Zoombike si lascia piegare con la stessa facilit\u00e0 e rapidit\u00e0 di un ombrello e pu\u00f2 essere facilmente riposta in bagagliaio d'auto.\nSapper, nella sua attivit\u00e0, vanta collaborazioni con Alessi, Artemide, B&amp;B Italia, Castelli, Heuer, IBM, Kartell, Knoll, Lenovo, Lorenz, Magis, Molteni Unifor e Pirelli.\nNegli anni ha insegnato all'Universit\u00e0 di Yale, all'Accademia di Belle Arti di Stoccarda, all'Universit\u00e0 di Pechino, al Royal College of Art di Londra, alla Domus Academy di Milano, all'Universit\u00e0 di Buenos Aires ed all'Universit\u00e0 di Arti Applicate di Vienna.\nSapper \u00e8 un Honorary Fellow della Royal Society of Arts in Inghilterra e membro della Akademie der K\u00fcnste in Germania. Nel 2009, il designer tedesco riceve il Lifetime Achievement Award dal Rat f\u00fcr Formgebung in Germania per l'attivit\u00e0 di progettazione. Nel 2010, ottiene dottorato honoris causa dalla University of North Carolina. Nel 2012 riceve la Croce al Merito dal Presidente della Repubblica Federale tedesca.\nSi spegne a 83 anni il 31 dicembre 2015 a Milano. Le esequie si tengono il 5 gennaio 2016 nella chiesa cristiana protestante del capoluogo lombardo. La salma viene poi portata nel cimitero di Musso, comune di villeggiatura sul Lago di Como, e sepolta in una semplice tomba.\nPremi e riconoscimenti.\nPremio Lucky Strike della Raymond Loewy Foundation."}
{"id": "764065", "revid": "1048993", "url": "https://it.wikipedia.org/wiki?curid=764065", "title": "Benedetta Gargari", "text": "Biografia.\nInizia giovanissima a lavorare nel campo pubblicitario, partecipando a varie campagne promozionali. Ha una sorella minore, Ludovica, anche lei attrice.\nAll'inizio della carriera d'attrice lavora in varie fiction televisive di successo e al cinema nel film \"La finestra di fronte\" di Ferzan \u00d6zpetek, in cui interpreta il ruolo di Martina: sempre con lo stesso regista gira nel 2007 il film \"Saturno contro\".\nIn televisione debutta nel ruolo di Margherita nel telefilm \"Una donna per amico\" (1998). Nel 2000 partecipa alla miniserie \"Casa famiglia\" e nel 2003 a \"Casa famiglia 2\", dove interpreta il ruolo di Leila. Sempre nel 2003 partecipa alla terza stagione di \"Un medico in famiglia\", in cui interpreta il ruolo di Flaminia.\nNegli anni successivi lavora in serie tv quali \"\", \"Amiche\" e \"Amanti e segreti\".\nNel 2005 partecipa al programma di Rai 1 \"Ballando con le stelle\"; nel 2006 appare su Canale 5 nella serie \"Nati ieri\", mentre nel 2007 recita per la prima volta insieme alla sorella Ludovica nella miniserie \"La terza verit\u00e0\" diretta da Stefano Reali.\nNel 2009 \u00e8 protagonista di \"Maledimiele\", regia di Marco Pozzi, che tratta il tema dell'anoressia nervosa.\nDal 2018 interpreta Eleonora Sava nella webserie \"Skam Italia\", versione italiana della serie norvegese \"Skam\". Nel 2019 va in onda su TIMvision la terza stagione della serie, che la vede come protagonista. Si \u00e8 laureata in Giurisprudenza nel 2019 presso l'Universit\u00e0 degli Studi Roma Tre."}
{"id": "764067", "revid": "830939", "url": "https://it.wikipedia.org/wiki?curid=764067", "title": "Gianni Rondolino", "text": "Biografia.\nGi\u00e0 professore ordinario di Storia e Critica del Cinema all'Universit\u00e0 di Torino e storico del cinema italiano, \u00e8 autore di saggi e volumi, fra i quali \"Storia del cinema d'animazione\" (1974), \"Storia del cinema\" (1977), \"Luchino Visconti\" (1981), \"Roberto Rossellini\" (1989), \"Cinema e musica\" (1991) e, con Dario Tomasi, \"Manuale del Film\" (1995).\nLa sua \"Storia del cinema\" (prima edizione, 1977), \u00e8 il testo principale delle facolt\u00e0 italiane in cui si studia tale materia. Nota e discussa \u00e8 pure la sua \"Storia del cinema d'animazione\" (1974, nuova edizione nel 2004), che mette in luce le lontane origini di questa forma espressiva, critica la produzione di Walt Disney e predilige opere meno commerciali e pi\u00f9 sperimentali.\nHa diretto la collana di cinema della casa editrice \"UTET\".\nNel 1981 ha fondato e diretto, insieme ad Ansano Giannarelli, il \"Festival internazionale cinema giovani\", divenuto poi \"Torino Film Festival\". Nominato presidente dell'Associazione cinema giovani, per molti anni ne segue le sorti, finch\u00e9 nel 2006 lascia l'incarico dopo uno scontro con le istituzioni pubbliche. Era il padre di Fabrizio Rondolino (Torino, 1960), giornalista e scrittore, e di Nicola Rondolino (Torino, 1968 - Torino, 2013), regista cinematografico."}
{"id": "764077", "revid": "103918338", "url": "https://it.wikipedia.org/wiki?curid=764077", "title": "Alta Murgia", "text": "L'Alta Murgia \u00e8 una subregione della Puglia che comprende territori della citt\u00e0 metropolitana di Bari, della provincia di Barletta-Andria-Trani e della provincia di Taranto."}
{"id": "764080", "revid": "2198670", "url": "https://it.wikipedia.org/wiki?curid=764080", "title": "Kartell", "text": "Kartell \u00e8 un'azienda italiana fondata nel 1949 a Noviglio, nella citt\u00e0 metropolitana di Milano, nella frazione di S.Corinna che produce mobili e oggetti di disegno industriale ricercato in plastica.\nStoria.\nL'azienda \u00e8 fondata da Giulio Castelli, Michele Pistorio ed Enos Rastelli e comincia la propria attivit\u00e0 producendo accessori per le auto e casalinghi in plastica. Il successo del marchio si consolida negli anni sessanta. Quello \u00e8 un periodo particolarmente positivo per il design italiano. La consacrazione a livello internazionale arriva nel 1972 con la partecipazione ad una mostra presso il Museum of Modern Art di New York dedicata all'arredamento \"made in Italy\", e i pezzi presentati in quell'occasione, disegnati da Gae Aulenti, Ettore Sottsass, Marco Zanuso e Richard Sapper fanno tuttora parte della collezione permanente del museo.\nNegli anni ottanta il gusto del pubblico torna verso i mobili di costruzione artigianale e la Kartell incontra un periodo di crisi. Nel 1988 l'azienda \u00e8 rilevata dal genero di Castelli, Claudio Luti, che ha da poco lasciato dopo 11 anni Gianni Versace.\nNegli anni novanta inizia una collaborazione duratura con diversi designer di fama internazionale, tra cui Antonio Citterio, Ron Arad, Vico Magistretti, Philippe Starck, Piero Lissoni e molti altri.\nNel 1999 Kartell fonda l'omonimo museo, che raccoglie ed espone pi\u00f9 di 1000 creazioni. E nel 2014, in occasione dei suoi primi 15 anni di vita, il museo viene riprogettato e riallestito, e dal 2018 \u00e8 parte del Circuito Lombardo dei Musei del Design. Nel 2020, durante l'emergenza Covid19 il museo Kartell ha saputo reinventarsi rendendo possibili le visite virtuali.\nNel 2003 entra in azienda Lorenza, esponente della seconda generazione Luti. Nel\n2006 si amplia il team di designer: Patrick Jouin, Marcel Wanders, Patricia Urquiola, Erwan e Ronan Bouroullec, Tokujin Yoshioka.\nNel dicembre 2017 Kartell acquisisce con un investimento di 10 milioni di euro il 2% di Bio-On, la societ\u00e0 specializzata nel mercato chimico ecosostenibile. Inoltre l'azienda ha spesso lanciato iniziative a favore della sua citt\u00e0 natale, Milano.\nIcone di design.\nKartell \u00e8 la prima azienda al mondo ad usare il policarbonato nel campo del design, questo materiale infatti non era mai stato usato per fini estetici fino al 2000, anno in cui l'azienda milanese presenta la sedia minimal \"La Marie\" disegnata da Philippe Starck. La Marie viene presentata per la prima volta al Salone del Mobile di Milano grazie alla collaborazione con Fiat: la sedia era infatti posizionata su una piattaforma in cui veniva ripetutamente colpita da dei macchinari forniti dal colosso automobilistico, questa performance serviva a dimostrare la resistenza incredibile del policarbonato. Dopo la prima esperienza con il policarbonato l'azienda continua a studiare e lavorare questo materiale e crea la Luis Ghost, che con pi\u00f9 di oltre un milione di esemplari diventa la sedia di design pi\u00f9 venduta al mondo.\nRiconoscimenti.\nA diversi prodotti Kartell sono stati conferiti premi internazionali, tra cui il Compasso d'Oro, il premio assegnato annualmente dall'ADI (Associazione per il Disegno Industriale), considerato il pi\u00f9 importante premio al mondo nel settore.\nLa particolarit\u00e0 di Kartell \u00e8 l'utilizzo della plastica in arredamento in un modo del tutto originale e con l'uso di tecnologie di lavorazione tradizionalmente usate in altri settori industriali. I prodotti Kartell sono totalmente prodotti in Italia, anche se il maggiore mercato di vendita \u00e8 costituito dagli Stati Uniti.\nTra i prodotti pi\u00f9 famosi e di maggior successo ci sono le serie di sedute \"Maui\" di Magistretti, la sedia trasparente in soli due pezzi \"La Marie\", le poltroncine \"Eros\" e la serie di sedie monopezzo a stampaggio rotazionale \"Ghost\" e \"Bubble\" di Starck, la libreria \"Bookworm\" di Ron Arad."}
{"id": "764086", "revid": "2052878", "url": "https://it.wikipedia.org/wiki?curid=764086", "title": "It's Hard", "text": "It's Hard \u00e8 il decimo album in studio del gruppo rock inglese The Who, pubblicato nel 1982.\nI brani.\nLa canzone \"Athena\" \u00e8 stata ispirata da Theresa Russell, musa di Pete Townshend e, inizialmente, avrebbe dovuto intitolarsi \"Theresa\". ."}
{"id": "764094", "revid": "124909864", "url": "https://it.wikipedia.org/wiki?curid=764094", "title": "Water (disambigua)", "text": ""}
{"id": "764097", "revid": "339392", "url": "https://it.wikipedia.org/wiki?curid=764097", "title": "Goetico", "text": ""}
{"id": "764099", "revid": "1543377", "url": "https://it.wikipedia.org/wiki?curid=764099", "title": "Berchtesgaden", "text": "Berchtesgaden \u00e8 un comune tedesco situato nel \"land\" della Baviera, fa parte del circondario del Berchtesgadener Land. Posto ad un'altitudine di 572 m s.l.m., sorge al centro di una zona alpina ed \u00e8 una localit\u00e0 di villeggiatura e di cure termali rinomata. Stazione sciistica, \u00e8 un importante centro per la pratica degli sport invernali.\nGeografia fisica.\nTerritorio.\nIl borgo si trova all'estremit\u00e0 sudorientale della Germania nel cuore delle Alpi di Berchtesgaden, sottosezione delle Alpi Settentrionali Salisburghesi (Alpi Nord-orientali). Sorge ai piedi del monte Watzmann ed \u00e8 bagnato dal torrente Berchtesgadener Ache (con i suoi affluenti K\u00f6nigsseer Ache e Ramsauer Ache), tributario del Salzach. Il comune si trova non lontano dal lago alpino K\u00f6nigssee e dista meno di 200\u00a0km da Monaco di Baviera e 24 da Salisburgo, confinando direttamente con l'Austria.\nIl territorio comunale confina a nordovest con Bischofswiesen, a nordest con Marktschellenberg e a sudovest con Sch\u00f6nau am K\u00f6nigssee. A est si trova il confine con l'Austria: il comune austriaco confinante \u00e8 Hallein, nel Salisburghese, e la frontiera stradale \u00e8 situata fra la frazione austriaca di D\u00fcrrnberg e quella tedesca di Oberau.\nClima.\nIl clima di Berchtesgaden risente della collocazione montana del comune, soggetto a venti di f\u00f6hn; in altura \u00e8 alpino. La temperatura media annua \u00e8 7,2\u00b0; il mese mediamente pi\u00f9 freddo \u00e8 gennaio (-2,7\u00b0), il pi\u00f9 caldo luglio (16,3). Le precipitazioni sono relativamente costanti (1514\u00a0mm annui), con il picco a luglio (219\u00a0mm).\nStoria.\nLa cittadina (\"Altstadt\") sorge alla base della collina dove nel 1102 fu fondato un monastero dedicato a san Pietro e a san Giovanni Battista. Nel suo territorio erano attive miniere di sale, estratto a partire dal 1517.\nLa Prepositura di Berchtesgaden, piccolo Stato cuscinetto tra il Ducato di Baviera e l'Arcidiocesi di Salisburgo, si vide riconoscere dai vari imperatori diritti e privilegi che le permisero di acquisire lo stato giuridico di citt\u00e0 libera dell'Impero, pur sotto il protettorato dei principi-prevosti. Nel 1803 il prevostato fu secolarizzato e nel 1810 assorbito dalla Baviera.\nIn epoca nazista Adolf Hitler fece costruire presso Berchtesgaden una residenza estiva, il Berghof, e il \"Nido dell'Aquila\", un rifugio in posizione panoramica utilizzato da Hitler per incontri diplomatici. Nel suo capolavoro, Stefan Zweig evidenzi\u00f2 la tragica coincidenza per cui la fine di un'epoca era stata pianificata sul monte che fronteggiava la sua abitazione a Salisburgo, giusto dall'altro lato del fiume che divideva Austria e Germania:\nI lavori, diretti da Martin Bormann e iniziati nel 1936, furono eseguiti rapidamente. Hitler tuttavia vi sal\u00ec poche volte e dopo la Seconda guerra mondiale il Nido dell'Aquila fu trasformato in un rifugio con annesso ristorante.\nGeografia antropica.\nLocalit\u00e0.\nBerchtesgaden \u00e8 articolata in cinque localit\u00e0 abitate (incluso il capoluogo), a loro volta ripartite in contrade:\nInfrastrutture e trasporti.\nBerchtesgaden, per la sua attenzione a favorire il turismo ecosostenibile e la mobilit\u00e0 dolce, fa parte del consorzio delle Perle delle Alpi.\n\u00c8 capolinea della ferrovia Freilassing-Berchtesgaden, che a Freilassing s'innesta sulla linea ferroviaria Monaco\u2013Salisburgo.\nSport.\nStazione sciistica specializzata nello sci alpino, sulla pista sciistica Loipl ha ospitato numerose prove tecniche (slalom gigante e slalom speciale) della Coppa del Mondo di sci alpino, a partire dalla prova inaugurale del massimo circuito, il 5 gennaio 1967. Berchtesgaden \u00e8 stata sede dei Campionati mondiali di snowboard 1999.\nIl 7 gennaio 1974 la Nazionale italiana di sci, in una gara di slalom gigante valida per la Coppa del Mondo, ottenne un clamoroso risultato di squadra piazzando 5 atleti ai primi 5 posti della classifica (in ordine Gros, Th\u00f6ni, Stricker, Schmalzl, Pietrogiovanna), record imbattuto, a tutto il 2017, relativamente alle gare maschili di gigante; in seguito a questo successo collettivo venne coniata l'espressione \"Valanga azzurra\".\n\u00c8 punto terminale della \"Deutsche Alpenstrasse\", la strada alpina delle Alpi Bavaresi.\nCorsa in montagna.\nBerchtesgaden ha ospitato i Campionati del mondo di corsa in montagna nel 1994."}
{"id": "764103", "revid": "2519", "url": "https://it.wikipedia.org/wiki?curid=764103", "title": "Eduard Taffe", "text": ""}
{"id": "764105", "revid": "484362", "url": "https://it.wikipedia.org/wiki?curid=764105", "title": "Raimondo Berengario IV di Provenza", "text": "Origine.\nSecondo la \"Historia Comitum Provinciae\" era l'unico figlio maschio del consorte dell'erede della contea di Forcalquier e conte di Provenza, Alfonso II e di sua moglie, Garsenda di Sabran, figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran e di Garsenda di Forcalquier ( - prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti.Raniero de Sabran era figlio di Rostaing II de Sabran (1105 - 1180) e della sua seconda moglie, Roscie di Caylar, figlia di Raniero, signore d'Uz\u00e8s e di Caylar e della moglie, Beatrice, di cui non si conoscono gli ascendenti.Alfonso II, secondo la \"Ex Gestis Comitum Barcinonensium\" era il figlio maschio secondogenito del conte di Barcellona (la contea includeva quasi tutte le contee della Catalogna), re di Aragona (il regno includeva anche le contee di Sobrarbe e di Ribagorza) che aveva riunito i due domini nella Corona d'Aragona, conte di Provenza e conte di Rossiglione, Alfonso II il Casto e della sua seconda moglie Sancha di Castiglia, che, secondo le \"Cr\u00f3nicas navarras\" (Cr\u00f3nicas navarras) e le \"Ex Gestis Comitum Barcinonensium\" (Gesta comitum barchinonensium) era figlia del re di Le\u00f3n e Castiglia Alfonso VII l'Imperatore e di Richenza di Polonia, figlia del principe di Polonia, duca di Cracovia e di Slesia, Ladislao II (fuggito da Cracovia, nel 1146), detto l'Esiliato (1105-1159) e di Agnese (Cristina) di Babenberg(1111\u20131157 figlia del Margravio d'Austria, Leopoldo III, e di Agnese di Waiblingen, figlia dell'imperatore, Enrico IV e sorellastra dell'imperatore, Corrado III e del duca Federico II di Svevia). Richenza era quindi la cugina dell'imperatore, Federico Barbarossa.\nBiografia.\nSuo padre, Alfonso II mor\u00ec nel mese di febbraio 1209, a Palermo, dove era sbarcato il 2 febbraio, avendo accompagnato la sorella maggiore, Costanza (1179-1222), in Sicilia, per il matrimonio con il re di Sicilia, Federico II; Costanza, vedova, dal 1204, del re d'Ungheria, Emerico, senza figli, era tornata in Aragona ed il loro fratello, re della corona d'Aragona, Pietro II, secondo la \"Cr\u00f3nica de San Juan de la Pe\u00f1a\", era riuscito ad organizzare il matrimonio di Costanza; Alfonso II aveva un seguito costituito da nobili aragonesi, catalani e provenzali, pi\u00f9 400 lancieri che, dopo il matrimonio, sarebbero rimasti al servizio del re di Sicilia, ma, a causa di una epidemia, subito dopo l'arrivo a Palermo, il contingente che accompagnava Costanza, fu annientato.Tra coloro che persero la vita vi fu anche Alfonso II di Provenza, che lasci\u00f2 il titolo di conte di Provenza al figlio Raimondo Berengario, con la reggenza della madre, Garsenda, sotto la tutela dello zio il re Pietro II.\nIn quello stesso anno, sua madre, Garsenda, eredit\u00f2 la contea di Forcalquier, alla morte del suo bisnonno materno (nonno di Garsenda), Guglielmo IV d'Urgell, che secondo l\"'Obituaire du chapitre de Saint-Mary de Forcalquier\", mor\u00ec il 7 ottobre del 1209, e che, secondo la nota dello stesso \"Obituaire du chapitre de Saint-Mary de Forcalquier\", il conte Guglielmo IV, nel febbraio di quello stesso anno, come risulta dagli archivi del Bouches-du-Rh\u00f4ne, aveva fatto testamento a favore della nipote [Garsenda di Sabranl.Sempre secondo la nota dello stesso \"Obituaire du chapitre de Saint-Mary de Forcalquier\", nel novembre di quello steso anno, come risulta dagli archivi del Bouches-du-Rh\u00f4ne, Garsenda aveva depositato l'atto di rinuncia alla Contea di Forcalquier a favore del figlio, Raimondo Berengario IV, gi\u00e0 conte di Provenza.\nRaimondo Berengario fu condotto nel regno d'Aragona, dove fu educato; e l\u00ec rimase sino al 1216.Per la contea di Provenza, suo zio Pietro II nomin\u00f2 un reggente, il suo prozio Sancho, conte di Cerdagna e di Rossiglione, che era stato conte di Provenza dal 1181 al 1185, mentre la contea di Forcalquier era governata da sua madre, che aveva mantenuto il titolo di contessa, ma le si era contrapposta la sorella minore di Guglielmo IV e Bertrando II, la prozia, Alice d'Urgell, che pretendeva il titolo per s\u00e9 e che, con l'aiuto del figlio, Guglielmo di Sabran, contrast\u00f2 Garsenda per diversi anni.\nNel 1213, dopo la morte dello zio, Pietro II, nella battaglia di Muret, il suo prozio, Sancho, fu nominato reggente della corona d'Aragona per conto del giovane re d'Aragona e conte di Barcellona, Giacomo I, come lo stesso Giacomo ci conferma nella sua autobiografia \"Historia del rey de Arag\u00f3n Don Jaime I\"; Sancho nomin\u00f2 reggente di Provenza e Forcalquier suo figlio Nu\u00f1o. Scoppiarono dissensi tra i catalani e i partigiani della contessa, la quale accus\u00f2 Nu\u00f1o di tentare di prendere il posto di suo nipote nella contea. Dapprincipio, l'aristocrazia provenzale, con le sue mire ambiziose, cerc\u00f2 di trarre vantaggio dalla situazione, ma alla fine si schier\u00f2 dalla parte di Garsenda rimuovendo Nu\u00f1o, che ritorn\u00f2 in Aragona. La reggenza pass\u00f2 a Garsenda e venne stabilito un consiglio di reggenza costituito da nobili locali.\nDopo la morte della prozia, Alice, avvenuta tra il 1212 ed il 1219, il di lei figlio, Guglielmo di Sabran, continu\u00f2 a rivendicare il titolo di Conte di Forcalquier e continu\u00f2 a contrapporsi a Garsenda ed a Raimondo Berengario, che, dopo aver raggiunto la maggior et\u00e0, nel 1216, era rientrato in Provenza dal regno d'Aragona.Guglielmo di Sabran fomentava la rivolta nella regione di Sisteron, ma alla fine fu sconfitto anche per il fatto di essere stato scomunicato (secondo la \"Gallia Christiana Novissima, Metropole d'Aix, Aix, Arles, Embrun, parte 1\" e anche secondo la \"Gallia Christiana Novissima, tomus I\", Guglielmo, citato col titolo di conte di Forcalquier, venne scomunicato per aver sottratto ai monaci di Montmaior, l'abitato di Pertuis. Guglielmo, anche per l'intervento di papa Innocenzo III dovette restituire la propriet\u00e0 all'abbazia e tra il 1220 ed il 1222 fu sconfitto e rinunci\u00f2 ad ogni rivendicazione.\nGarsenda, che, nel 1217 circa, aveva gi\u00e0 lasciato le redini del governo a Raimondo Berengario IV, verso il 1222 si ritir\u00f2 nel monastero di La Celle, dove prese i voti; Raimondo Berengario, dopo il ritiro della madre dalla vita pubblica, entr\u00f2 in possesso del titolo di conte di Forcalquier e, solo allora, riusc\u00ec a riunire, dopo circa 150 anni, le due contee, di Provenza e di Forcalquier.\nRaimondo Berengario, dopo il 1223, appoggi\u00f2 la ripresa della crociata albigese del re di Francia, Luigi VIII, contro il conte di Tolosa, Raimondo VII, la cui casata da oltre cento anni combatteva la casa di Barcellona e sottomise Arles e Marsiglia che creavano problemi nella contea.Nel 1226, Raimondo Berengario, si un\u00ec al re di Francia, Luigi VIII, alla conquista di Avignone, in territorio dell'imperatore, Federico II, dopo tre mesi di assedio, senza che Federico II intervenisse; si limit\u00f2 a prudenti proteste.Nonostante la politica filo-francese, Raimondo Berengario ebbe un buon rapporto con lo zio acquisito, il re di Sicilia che ora era divenuto l'imperatore Federico II, che l'appoggi\u00f2 nella lotta che lo contrapponeva a Raimondo VII di Tolosa, alleato dei marsigliesi.\nNel 1231 Raimondo Berengario fond\u00f2 sulle Alpi una citt\u00e0 e, per le sue origini catalane, la battezz\u00f2 col nome di Barcelonnette, in omaggio a Barcellona.\nNel 1234 divenne suocero del re di Francia, Luigi IX, che nel 1226 era succeduto al padre Luigi VIII, per il matrimonio, della figlia maggiore, Margherita, celebrato il 27 maggio, con il nuovo re di Francia, come riportato dal \"Vincentii Bellovacensis Memoriale Omnium Temporum\".\nNel 1235 il re d'Inghilterra, Enrico III, chiese la mano della secondogenita di Raimondo Berengario, Eleonora, attraverso la mediazione del cognato di Raimondo e fratello di Eleonora, Amedeo IV di Savoia.Il matrimonio fu celebrato il 14 gennaio 1236. L'accordo di matrimonio \u00e8 ricordato nel documento n\u00b0 96 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger.\nDopo l'assemblea di Haguenau, svoltasi alla fine del 1235 e nella quale sia Raimondo Berengario che Raimondo VII apparvero accanto a Federico II, la politica dell'imperatore era gi\u00e0 cambiata; non solo l'anno precedente aveva riconsegnato a Raimondo VII (a dispetto della chiesa) tutte le propriet\u00e0 che gli erano state tolte dal re di Francia, Luigi IX, il Santo, nel 1229, ma cominci\u00f2 ad appoggiare apertamente, Raimondo VII, il capo del partito anticlericale contro Raimondo Berengario, che si era schierato a favore della chiesa.\nL'alleanza tra Raimondo Berengario e Luigi IX il Santo, rinsaldata anche dal matrimonio di Luigi con Margherita, rimase inalterata per il resto della sua vita, mentre il suo rivale, Raimondo VII, rimase fedele all'imperatore.\nRaimondo Berengario IV, come riportato dagli \"Annales Sancti Victoris Massilienses\", mor\u00ec il 19 agosto 1245, nei pressi di Aix-en-Provence; anche l\"'Obituaire du Chapitre de Saint-Mary de Forcalquier\" ne riporta la morte e ricorda che una processione in sua memoria doveva essere fatta tutti gli anni alla chiesa di Saint-Mary de Forcalquier; fu sepolto nella chiesa di San Giovanni di Malta, Aix-en-Provence.Alla sua morte, Raimondo Berengario IV, come da suo testamento (come ci conferma il documento riportato a pagina 485 del \"Matth\u00e6i Parisiensis, Monachi Sancti Albani, Chronica Majora, vol IV\", lasci\u00f2 i titoli di contessa di Provenza e Forcalquier alla figlia pi\u00f9 giovane, non ancora sposata, Beatrice, che l'anno dopo (1246) spos\u00f2 il conte d'Angi\u00f2 e del Maine Carlo I.Il testamento redatto da Raimondo Berengario IV, il 20 giugno 1238 a Sisteron, si trova nelle \"Layettes du Tr\u00e9sor des Chartes, vol. II\", contrassegnato come documento n\u00b0 2719.\nMatrimonio e discendenza.\nRaimondo Berengario IV aveva sposato il 20 dicembre 1220 Beatrice di Savoia (1206 \u2013 1266), come risulta dalla cronaca del monaco benedettino inglese, cronista della storia inglese, Matteo Paris (1200 \u2013 1259), quando descrive il matrimonio della figlia Eleonora con il re d'Inghilterra, Enrico III. La promessa di matrimonio (fidanzamento) era stata redatta a Dronero, il 5 giugno 1219, dove, secondo il documento n\u00b0 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, il conte Raimondo Berengario, fissata la dote, si impegnava a sposare Beatrice, figlia del Conte di Savoia, d'Aosta e di Moriana, Tommaso I (1177 \u2013 1233) e della moglie Beatrice Margherita di Ginevra (1180 \u2013 1257), che secondo la \"Chronica Albrici Monachi Trium Fontium\" era figlia di Guglielmo I di Ginevra e di Margherita B\u00e9atrice di Faucigny.Raimondo Berengario da Beatrice ebbe un solo figlio maschio e quattro figlie femmine, che, come ricorda anche Dante, tutte e quattro divennero regine:\nParentele incrociate.\nDue delle figlie di Raimondo Berengario IV, Margherita e Beatrice sposando i fratelli Luigi IX di Francia e Carlo d'Angi\u00f2, divennero cognate, e viceversa per Luigi e Carlo. La stessa cosa per le altre due sorelle, Eleonora e Sancha, che sposarono rispettivamente i fratelli Enrico III d'Inghilterra e Riccardo di Cornovaglia.\nLetteratura.\nRaimondo Berengario IV nella Divina Commedia.\nRaimondo Berengario IV \u00e8 citato da Dante Alighieri nella sua Divina Commedia:\nMecenate e trovatore.\nRaimondo Berengario V viene identificato con il mecenate e trovatore provenzale Raimon Berenguier o Coms de Proensa o Comte de Proensa o Comte Berengier.\nI componimenti e gli interlocutori del Coms de Proensa sono:"}
{"id": "764108", "revid": "767487", "url": "https://it.wikipedia.org/wiki?curid=764108", "title": "Ron Arad (designer)", "text": "Biografia.\nStudi\u00f2 alla \"Jerusalem Academy of Art\" dal 1971 al 1973, continuando gli studi all\"'Architectural Association\" di Londra. Nel 1981 fond\u00f2 uno studio di design con il nome di \"One Off\" e in seguito quello di architettura e design Ron Arad Associates. Per \"One Off\" produce nel 1989 la \"little heavy chair\", considerata una icona del design\nHa progettato vari oggetti per Kartell, tra cui la libreria \"Bookworm\" (1997) e la sedia \"FPE\" e per Bonaldo, tra cui \"RON-ALDODOWN\" vincitore del premio iF Design Award 2003. \u00c8 stato capo del dipartimento prodotti di design al \"Royal College of Art\" di Londra dal 1997 al 2009.\nNel 2008 la progettazione del Museo del Bauhaus di Tel Aviv.\nHa disegnato assieme a Bruno Asa il Design Museum Holon che ha aperto nel 2010 a Holon (Israele).\nNel 2014 ha personalizzato la Fiat 500 che \u00e8 stata presentata con il nome di \"500 Ron Arad Edition\" ed \u00e8 stata messa in produzione in serie limitata da novembre dello stesso anno."}
{"id": "764109", "revid": "2014155", "url": "https://it.wikipedia.org/wiki?curid=764109", "title": "Zazpiak Bat", "text": "Zazpiak Bat \u00e8 un motto basco inneggiante all'unificazione delle sette regioni di Euskal Herria coniato da Antoine Thomson d'Abbadie. Deriva dalle parole basche \"zazpi\" (che significa \"sette\") con il suffisso \"-ak\" che indica pluralit\u00e0 e \"bat\" (che significa \"uno\"). Si pu\u00f2 tradurre in italiano con le frasi \"\"i sette sono uno\" o \"sette in uno\"\".\nZazpiak Bat \u00e8 anche il nome dello stemma di Euskal Herria, disegnato da Jean Jaugain nel 1897. Tale stemma rappresenta uno scudo diviso in sei sezioni (tre superiori e tre inferiori) ognuna delle quali rappresenta lo stemma di una delle sei regioni di Euskal Herria (si considerano, limitatamente al disegno, la Navarra spagnola e la Navarra francese come un'unica regione).\nLo stemma.\nOgnuno dei sei riquadri in cui \u00e8 suddiviso lo stemma rappresenta una regione di Euskal Herria secondo lo schema che segue.\n\"I tre stemmi superiori, da sinistra a destra, rappresentano Hegoalde\"\n\"I tre stemmi inferiori da sinistra a destra, rappresentano Iparralde\""}
{"id": "764110", "revid": "729019", "url": "https://it.wikipedia.org/wiki?curid=764110", "title": "Euratom Cricket Club", "text": "L'Euratom Cricket Club nasce nel 1981 a Ispra (VA).\nStoria.\nL'Euratom CC \u00e8 stata fondata nel 1981 da appassionati di cricket che lavoravano al Centro Comune di Ricerca di Ispra."}
{"id": "764112", "revid": "438678", "url": "https://it.wikipedia.org/wiki?curid=764112", "title": "Il grande capo", "text": "Il grande capo (\"The Boss Of It All\") \u00e8 un film del 2006 diretto da Lars von Trier. Debutta in questo film la tecnica dell\"'automavision\". L'attore Jens Albinus, che in questo film interpreta Kristoffer, interpreta un personaggio dallo stesso nome nel film \"Idioti\", pellicola a sua volta diretta da von Trier.\nTrama.\nIn Danimarca un'importante societ\u00e0 che si occupa di informatica sta per essere venduta ad un burbero islandese, Finnur, che vuole firmare il contratto con il proprietario. Il vero proprietario, Ravn, per\u00f2 non ha mai rivelato la sua identit\u00e0, fingendo di essere un semplice esperto legale che operava per conto del \"grande capo\". Decide quindi di assumere un attore disoccupato, Kristoffer, perch\u00e9 reciti la sua parte per concludere la cessione dell'azienda. La firma del contratto viene, per\u00f2, ritardata e a Kristoffer \u00e8 richiesto di recitare il ruolo del \"grande capo\" anche con gli stessi dipendenti, in modo da scaricare il vero proprietario dalle responsabilit\u00e0 delle scelte pi\u00f9 impopolari passate e future. La situazione \u00e8 per\u00f2 destinata a sfuggire di mano.\nIl drammaturgo Gambini, ossessione di Kristoffer, in realt\u00e0 non esiste. Von Trier vide quel nome su un camion di alimentari e ne prese spunto. In realt\u00e0, come da lui stesso dichiarato in un'intervista, intendeva alludere a Henrik Ibsen.\nAll'inizio del film, come la stessa voce narrante segnala, compare Lars von Trier dietro alla telecamera, riflesso nelle finestre dell'edificio.\nAl termine della scena in cui Kristoffer e Ravn sono al cinema, nel momento in cui Ravn guarda lo schermo, si sente una delle poesie che fanno parte dell'audio del film \"Lo specchio\" del regista russo Andreij Tarkovskij."}
{"id": "764113", "revid": "2181160", "url": "https://it.wikipedia.org/wiki?curid=764113", "title": "Policlinico Umberto I", "text": "Il Policlinico Umberto I \u00e8 un policlinico universitario di Roma, sito nel quartiere Nomentano, che ospita le facolt\u00e0 di medicina ed odontoiatria e farmacia dell'Universit\u00e0 degli Studi di Roma \"La Sapienza\". Si tratta del pi\u00f9 grande ospedale d'Europa per area occupata e del terzo ospedale italiano per capienza, con un totale di posti letto.\nIl nosocomio \u00e8 amministrato dall'Azienda Ospedaliero Universitaria Policlinico Umberto I.\nStoria.\nDopo la presa di Roma e la proclamazione di quest'ultima a capitale del Regno d'Italia, il clinico e docente universitario Guido Baccelli matur\u00f2 l'idea di dotare la citt\u00e0 di un nuovo grande ospedale che riunisse tutte le cliniche degli antichi ospedali romani da realizzare in accordo con le pi\u00f9 avanzate soluzioni dell'architettura sanitaria dell'epoca. L'obiettivo della struttura era anche quello di essere un luogo privilegiato per la ricerca e la formazione dei futuri medici.\nLa prima pietra dell'ospedale fu posata il 19 gennaio 1888 alla presenza di re Umberto I di Savoia, al quale fu dedicato poi il nosocomio, e della regina Margherita. Durante la cerimonia Baccelli apostrof\u00f2 cos\u00ec i due sovrani: \"A Voi dunque spetta o Sire, (\u2026) porre la prima pietra di questo grande istituto, a Voi decorarlo del vostro nome, perch\u00e9 qui verranno i derelitti della fortuna, a sentire gli effetti benefici di quell\u2019amplesso immortale che si daranno nel vostro nome augusto la Scienza e la Carit\u00e0. (...) Mentre la pietra, spalmata di calce da Re Umberto, calava nella fossa preparata a custodirla (...) dalla circostante immensa folla, composta per la maggior parte di medici e di studenti universitari, si elevavano entusiastiche grida plaudenti alla nobile istituzione e bene auguranti al prospero suo avvenire\". Contestualmente, sempre su iniziativa di Baccelli, nacque un giornale di medicina denominato, per l'appunto, \"Il Policlinico\", il cui primo numero usc\u00ec il 15 dicembre 1893.Nonostante la cerimonia i lavori iniziarono solo nel dicembre 1889 e si protrassero per i successivi 12 anni, soprattutto a causa della mancanza di fondi, concludendosi nel 1902; in quella data l'architetto Luigi Podesti aveva consegnato il fronte principale, le sei cliniche ed il palazzo dell'amministrazione. L'inaugurazione e l'inizio dell'operativit\u00e0 del policlinico dovettero comunque attendere i primi mesi del 1903. Durante i lavori di realizzazione fu rinvenuto un sarcofago decorato con la testa di Medusa, simbolo successivamente adottato come logo dell'ospedale; tale sarcofago \u00e8 stato poi estratto e trasportato presso i Musei Vaticani.\nLa nuova struttura era stata realizzata su un'ampia area di 160000 metri quadrati, di cui solo 40000 coperti da edifici, in un'area ritenuta tradizionalmente salubre ed isolata dalla citt\u00e0 con una capacit\u00e0 di circa 1200 malati. I vari padiglioni, che avevano l'obiettivo di suddividere i malati per malattia, sesso ed et\u00e0, erano collegati da ampi viali alberati dove i malati meno gravi avevano la possibilit\u00e0 di \"prendere aria buona\".\nDal 1\u00ba gennaio 2016 il policlinico ha inglobato l'ospedale odontoiatrico George Eastman, come disposto il 15 dicembre 2015 dalla Regione Lazio.\nDescrizione.\nIl nosocomio si estende su un'ampia area di 300 chilometri quadrati che include 48 edifici all'interno del perimetro quadrato originario, pari a due chilometri, a cui si aggiungono otto strutture esterne.\nOrganizzazione.\nClinica medica e chirurgica.\nSul finire dell\u2019Ottocento le Cattedre di Clinica Medica e di Clinica Chirurgica della Sapienza sono dirette da due personalit\u00e0 di grande rilievo accademico: Guido Baccelli e Francesco Durante, quest\u2019ultimo gi\u00e0 Presidente della neocostituita Societ\u00e0 Italiana di Chirurgia. Sotto la loro influenza si realizza la progettazione e la costruzione del nuovo Policlinico Universitario Umberto I dove la Clinica Chirurgica vi si trasferisce nel 1904. La Clinica Chirurgica del Policlinico consta di ampi reparti di degenza, sale operatorie e laboratori di ricerca, nel sotterraneo dell\u2019edificio trova sede un\u2019officina per la costruzione di strumenti chirurgici dove fu realizzata la famosa \u2018\"pinza di Durante\"\u2019.\nLa struttura rappresenta quanto di pi\u00f9 moderno ed efficiente si possa trovare in quel periodo. In essa Francesco Durante realizza la pi\u00f9 importante scuola Chirurgica Italiana del primo Novecento. Nel 1919, Durante lascia la direzione della Clinica al suo allievo Roberto Alessandri, laureato presso l\u2019universit\u00e0 di Roma che diviene professore d\u2019Ortopedia e di Patologia Chirurgica dell\u2019istituto universitario, fu anche primario chirurgo dei nuovi padiglioni ospedalieri del Policlinico. Rilevanti sono stati i suoi studi sulla chirurgia urologica. Allievo di Alessandri fu Pietro Valdoni che gli successe alla direzione della Clinica Chirurgica della Sapienza. Valdoni fu un chirurgo di eccezionale abilit\u00e0 e tecnica, nel 1935 con l\u2019aiuto di Alessandri, esegue per la prima volta al mondo un\u2019eccezionale intervento embolectomia dell\u2019arteria polmonare con guarigione del paziente. Nel 1948 Togliatti, Segretario Generale del Partito Comunista Italiano, subisce un attentato e viene colpito da un proiettile al polmone. Il politico viene prontamente condotto al Policlinico Umberto I dove il Prof. Valdoni esegue una toracotomia con estrazione del proiettile e sutura del polmone. Togliatti guarisce in maniera eccellente e la figura di Valdoni spicca a livello accademico e medico. Dotato di notevole carisma, Valdoni riesce presto a portare nella Scuola romana i pi\u00f9 brillanti giovani chirurghi da tutta Italia; avvia uno dei suoi pi\u00f9 brillanti allievi, Piero Mazzoni, verso l\u2019anestesiologia e la rianimazione, creando la scuola di specializzazione in questa disciplina e affidando a se stesso la direzione della cattedra. Ai tempi di Valdoni l\u2019istituto di Clinica Chirurgica era rimasto pi\u00f9 o meno nelle condizioni nelle quali l\u2019aveva creato Durante, inadeguato per il livello di Chirurgia praticata da Valdoni e per il numero di pazienti che si presentavano al Policlinico. Negli anni 50 del Novecento iniziano i lavori del nuovo edificio nello spazio retrostante il vecchio edificio su via Baglivi. La Clinica entra in funzione alla fine degli anni 60 e divenne ben presto un modello d\u2019eccellenza. Valdoni comprende il ruolo che le moderne tecnologie diagnostiche vanno assumendo in quegli anni e realizza all\u2019interno dell\u2019istituto una moderna radiologia con tre sezioni diagnostiche di cui una angiografica. Nella clinica viene creato un servizio di medicina nucleare, un servizio d\u2019istopatologia e uno di endoscopia; \u00e8 all\u2019interno dell\u2019ospedale che uno degli allievi di Valdoni, Luciano Provenzale, esegu\u00ec la prima colonscopia. Si procede poi a rimodernare il vecchio edificio dotandolo di 3 sale operatorie e di un moderno laboratorio di diagnostica cardiovascolare diretto da Attilio Reale, allievo di Valdoni e successivamente ordinario di cardiologia nell\u2019Universit\u00e0 \u2018la Sapienza\u2019. In questo nuovo ambiente scientifico romano, si formarono centinaia di chirurghi. Nel 1970 la grande Clinica Chirurgica creata da Valdoni che contava circa 400 posti letto, da vita a diversi istituti autonomi diretti dai suoi allievi. \nClinica di medicina interna.\nDall\u2019inaugurazione del Policlinico Umberto I gli Istituti di Clinica Medica, di Patologia Medica e di Malattie Infettive, alla pari degli altri Istituti inclusi nell\u2019Ospedale, appartenenti alla Universit\u00e0 di Roma \u201cStudium Urbis\u201d, poi denominata col titolo originale \u201cLa Sapienza\u201d, hanno subito profonde modificazioni di struttura e di funzione, nonch\u00e9 cambiamenti di denominazione a seguito delle vicende in cui \u00e8 stata coinvolta la Facolt\u00e0 di Medicina in tutta Italia, come pure a seguito dei necessari adattamenti alla crescente popolazione studentesca ed all\u2019ampliamento degli orizzonti culturali e scientifici.\nDando uno sguardo complessivo alla storia del Policlinico ed alle principali aree culturali che lo hanno qualificato, si pu\u00f2 affermare che, le grandi scuole che si sono succedute negli anni in medicina interna, e che hanno dato luogo a ricerche di eccellenza, riscuotendo in tal modo stima e riconoscimenti in tutta Italia ed all\u2019estero, sono state la scuola di Cesare Frugoni, quella di Luigi Condorelli, quella di Cataldo Cassano, e quella di Giuseppe Giunchi. La scuola di Frugoni si \u00e8 distinta principalmente per l\u2019impronta immunologica ed allergologica. Merito di quest\u2019ultimo \u00e8 stato di aver creato una scuola di clinici di rilievo, che hanno apportato numerosi contributi in vari settori della medicina interna. Molti degli allievi sono andati ad occupare cattedre in Universit\u00e0 italiane e straniere. Frugoni \u00e8 stato Presidente dell\u2019Accademia Medica e della Societ\u00e0 Italiana di Medicina Interna .Nel 1951 a Cesare Frugoni \u00e8 subentrato Giovanni Di Guglielmo, Clinico Medico di Napoli e principale epigone della Scuola ematologica di Ferrata e Micheli. A merito scientifico di Di Guglielmo vanno annoverati l\u2019inquadramento delle malattie mieloproliferative ed il riconoscimento della patologia eritremica.\nA seguito di Di Guglielmo nel 1956 \u00e8 stato chiamato a dirigere la Cattedra di Clinica Medica Luigi Condorelli, gi\u00e0 Patologo Medico nella Universit\u00e0 romana. Condorelli si era perfezionato a Vienna negli Istituti di Sternberg e Wenckebach ed era stato al seguito a Roma e a Napoli. La sua attivit\u00e0 scientifica si \u00e8 concentrata con speciale predilezione sulla fisiopatologia e clinica della malattie del cuore e della circolazione. Particolarmente interessanti sono stati gli studi sul circolo coronarico e l\u2019individuazione delle zone miocardiche elettrocardiograficamente. Di suggestivo valore sono state la messa a punto della tecnica del pneumomediastino ed il riconoscimento della sindrome clinica dell\u2019\u201caccretio\u201d pericardico. Di uguale importanza sono stati riconosciuti gli studi sulla regolazione pressoria del circolo polmonare e sull\u2019azione farmacologica dell\u2019acido nicotinico. Condorelli \u00e8 stato fra i primi in Italia a praticare il cateterismo cardiaco, l\u2019agobiopsia epatica e quella polmonare.\nClinica delle malattie tropicali e subtropicali.\nL\u2019origine della disciplina viene riconosciuta a partire dalla seconda met\u00e0 del secolo XIX e l\u2019inizio del XX secolo, durante cui si assiste alla massima espansione coloniale delle potenze europee; un processo cui l\u2019Italia partecipa stabilendo la propria egemonia sull\u2019Eritrea, sulla Somalia centrale e meridionale e, successivamente, sulla Libia. Con questa fase storica coincide una sempre maggiore attenzione per quelle patologie esotiche indicate con i termini di \u201cMalattie Tropicali\u201d, \u201cMalattie Coloniali\u201d, \u201cMalattie dei Paesi Caldi\u201d e fonte di notevole preoccupazione negli occupanti, non tanto verso le popolazioni autoctone, quanto, invece, per la salute dei militari, dei funzionari civili e degli altri espatriati residenti nei paesi assoggettati e, inoltre, per il timore di importare le forme trasmissibili sul territorio metropolitano; problema assai ampio ed articolato nei suoi complessi aspetti diagnostici, curativi e preventivi in quanto, come sosteneva Aldo Castellani, \u201cla medicina tropicale comprende lo studio di tutte quelle malattie che occorrono comunemente nei climi tropicali: se si intendessero quelle limitate nella loro estensione geografica, non vi sarebbero ragioni di fare assurgere la medicina tropicale ad una branca specialistica della scienza medica. Tenuto conto dell\u2019effetto potenziante svolto sulla morbosit\u00e0 dal drammatico stato di povert\u00e0 delle zone depresse, ne deriva che gli argomenti oggetto della \u201cMedicina Tropicale\u201d possano trovare punti di contatto con le basi teoriche e gli sviluppi pratici della \u201cMedicina di Comunit\u00e0\u201d e della \u201cMedicina Internazionale\u201d; con la Medicina di Comunit\u00e0 in quanto propone sotto l\u2019aspetto metodologico: la globalizzazione dell\u2019intervento, la definizione dei bisogni sanitari effettivi e preminenti, il privilegio delle attivit\u00e0 sanitarie di tipo ambientale e collettivo, la promozione della partecipazione attiva degli utenti, l\u2019adozione di sistemi di lavoro di gruppo da parte degli operatori. Tuttavia bisogna attendere il 1931 per vedere istituita, con provvedimento legislativo, presso la Facolt\u00e0 di Medicina e Chirurgia di Roma, una \u201cnuova\u201d Clinica per l\u2019insegnamento delle Malattie Tropicali e Subtropicali e l\u2019omonimo Istituto di ricerca, ricovero e cura.\nCome figura emergente si cita Aldo Castellani, il quale fu nominato \u201cstabile\u201d (ordinario di I fascia), della Clinica delle Malattie Tropicali e Subtropicali, a decorrere dal 1 febbraio 1931. Castellani era conosciuto in tutto il mondo per i suoi studi in dermatologia, per le sue ricerche microbiologiche e parassitologiche, per la realizzazione dei vaccini polivalenti. Alla fama scientifica si accompagnava una grande professionalit\u00e0 ed una notevole capacit\u00e0 didattica, poich\u00e9 era stato docente dal 1903 al 1914 a Ceylon presso il Collegio Medico della capitale Colombo; dal 1919 al 1926 alla London School of Hygieneand Tropical Medicine; dal 1926 al 1931 alla Tulane Medical School di New Orleans, con titoli equivalenti a quello italiano di \u201cProfessore Stabile\u201d. Castellani ricopriva, inoltre, incarichi prestigiosi che non volle abbandonare per dedicarsi esclusivamente all\u2019insegnamento in Italia; accett\u00f2, quindi, la nomina presso il policlinico solo dopo un decreto legge che lo assicurava di poter mantenere l\u2019attivit\u00e0 anche all\u2019estero, ottenendo la certezza di conte-nere le lezioni all\u2019Universit\u00e0 di Roma nel trimestre aprile-giugno. Spinto, pertanto, dall\u2019esigenza di rendere operativa la struttura e consapevole di non assicurare la sua presenza in modo continuativo, Castellani, dai primi mesi del suo incarico, oper\u00f2 al fine di ottenere la nomina del personale occorrente per il funzionamento della Clinica da lui diretta. \nClinica di ginecologia ed ostetricia.\nLa scuola di Perfezionamento di Ostetricia e Ginecologia fu istituita nel 1906 ed inizi\u00f2 a funzionare nell\u2019anno 1907-1908 grazie ad Ernesto Pestalozza. La scuola aveva carattere eminentemente pratico e durava un anno; essa riusc\u00ec a formare centinaia di allievi, molti dei quali si inserirono come docenti in altre Universit\u00e0 e nelle scuole per Ostetriche, altri invece furono assorbiti nelle strutture sanitarie e di ricerca scientifica che la Societ\u00e0, sempre pi\u00f9 articolata. Ernesto Pestalozza, nato a Milano nel 1860, diede all\u2019insegnamento e alla ricerca un indirizzo fisio-patologico, cercando di interpretare i ritmi biologici nella evoluzione della gravidanza. Si dedic\u00f2, in particolare, agli studi dell\u2019anatomia dell\u2019utero in gravidanza e durante il parto, contribuendo ai progressi della tecnica chirurgica, soprattutto per le correzioni degli spostamenti di posizione dell\u2019utero e per il prolasso. Pestalozza era contrario alla limitazione delle nascite, alla sterilizzazione coattiva, agli interventi inutilmente demolitori e fu uno degli ispiratori dell\u2019Opera Nazionale Maternit\u00e0 e Infanzia, creata nel 1927, alla cui organizzazione diede un contributo basilare. Sempre in quell\u2019anno la Clinica Ostetrica del Policlinico Umberto I venne ampliata e la sua ricettivit\u00e0 portata a 100 letti. I suoi laboratori furono ristrutturati e dotati di moderne apparecchiature per ricerche sierologiche e chimiche. Inoltre furono istituiti reparti radioterapici all\u2019avanguardia per quei tempi e fu migliorato l\u2019isolamento delle pazienti infette. Alle dipendenze della Clinica furono create due Guardie Ostetriche permanenti, una presso la Clinica Ostetrica del Policlinico Umberto I e l\u2019altra nel centro storico di Roma nel quartiere Trastevere presso la Maternit\u00e0 Savetti rimasta attiva fino agli inizi degli anni \u201960.\nIn seguito alla morte di Pestalozza, venne chiamato in sua sostituzione Luigi Cattaneo, il quale quando arriv\u00f2 alla Cattedra di Roma, nel 1945, si rese subito conto che era necessario riempire i vuoti lasciati dalla guerra, riallacciare sul piano culturale i contatti con gli altri Paesi, prepararsi ad affrontare un periodo di prevedibile sviluppo demografico. Nella ricerca scientifica, la preoccupazione di non essere lasciato indietro, port\u00f2 Cattaneo ad accelerare i tempi e, in alcuni casi, egli si trov\u00f2 all\u2019avanguardia.\nLe sue ricerche, modificando acquisizioni gi\u00e0 date per certe, apportarono un reale contributo alla conoscenza della fisiologia fetale e lo collocano tra gli antesignani della moderna medicina fetale. Egli fu, inoltre, un tenace sostenitore del parto naturale, limitando l\u2019uso del forcipe e denunciando l\u2019abuso del taglio cesareo. Introdusse in Italia il parto pilotato ed istitu\u00ec corsi di psicoprofilassi, propagandandoli sia tra gli ostetrici che direttamente tra le partorienti. Richiam\u00f2 per primo l\u2019attenzione sulla necessit\u00e0 di controlli urologici in ginecologia, illustrando le sindromi urologiche di interesse ginecologico e insistendo sulla distinzione tra sintomi urologici e sintomi ginecologici. Nella lotta contro il cancro dell\u2019apparato genitale femminile fu un caposcuola ed organizz\u00f2 centri di diagnosi precoce, precorrendo anche in questo i tempi. Egli diede un reale contributo alla ginecologia operativa e nella cura del carcinoma cervicale fu sostenitore di un intervento chirurgico totale, contro il parere di quelli che, almeno per un certo periodo, preferirono il trattamento radiante.\nLa sala operatoria di Cattaneo era frequentata oltre che dagli assistenti e dagli studenti anche da chirurghi provenienti da tutta Italia e dall\u2019estero, cos\u00ec anche le sue lezioni erano sempre affollatissime di studenti e specialisti che, oltre alla chiarezza dell\u2019esposizione, apprezzavano l\u2019originalit\u00e0 delle sue ricerche.\nClinica delle malattie nervose e mentali.\nL\u2019insegnamento della Psichiatria all\u2019Universit\u00e0 \u201cLa Sapienza\u201d inizia nel 1871 con il nome di \u201cCorso clinico delle malattie mentali\u201d, una cattedra ben distinta da quella delle Malattie Nervose. I due insegnamenti vennero fusi fra loro solo nel 1920 e rimarranno tali fino al 1950, anno in cui i due insegnamenti vennero nuovamente resi autonomi.\nOriginariamente l\u2019insegnamento si teneva presso il manicomio Santa Maria della Piet\u00e0 il cui direttore fu Giuseppe Girolami che divent\u00f2 il primo docente della scuola psichiatrica romana. Diomede Panteleoni in un rapporto amministrativo del 1871 scrisse:\"Sono riuscito ad ottenere dalla Pubblica Istruzione che un insegnamento di Psichiatria sia stabilito nella Romana Universit\u00e0; ed essendo ugualmente utile all\u2019insegnamento ed alla condotta del luogo pio che la scelta cada sulla stessa persona, come ordinariamente avviene, ho potuto ottenere che il Direttore del Manicomio sia a quell\u2019insegnamento prescelto\"\nGirolami tenne la cattedra dal 1871 al 1875, anno in cui dovette rinunciare all\u2019insegnamento a causa di una malattia. Fu da sempre molto vicino alle ideologie di Guislain a cui dedica un trattato intitolato \"Sulla pazzia. Studi psicologici e patologi\", dove traspare l\u2019atteggiamento critico di Girolami sul sistema psichiatrico del tempo, che cercava di \u2018contenere\u2019 il comportamento dei pazienti piuttosto che cercare un trattamento adeguato per la loro salute psico-fisica.\nGirolami riteneva che la causa della maggior parte delle malattie mentali potesse essere causata dal trauma di un evento passato perci\u00f2 fu sempre attento all\u2019aspetto morale tanto che viene annoverato fra i cosiddetti \u2018psichiatri spiritualisti\u2019; port\u00f2 le sue ideologie al corso di Malattie Mentali dell\u2019Universit\u00e0 pur valorizzando lo studio anatomo-patologico ed istologico del sistema nervoso.\nLa cattedra di psichiatria rest\u00f2 vacante sino al 1881, anno in cui si insidi\u00f2 Alessandro Solivetti, medico del Manicomio che rese possibile la creazione di due sale di Psichiatria per l\u2019osservazione e la cura dei pazienti. Le sale rimasero attive anche dopo la rinuncia di Solivetti alla cattedra, prontamente sostituito dal direttore del manicomio Clodomiro Bonifigli.\nNel 1895 venne incaricato Ezio Sciamanna alla direzione della Clinica Psichiatrica, gi\u00e0 direttore di Neuropatologia (prima cattedra di questa disciplina in Italia), fu sua l\u2019idea di trasferire la Clinica in una struttura annessa al manicomio, progetto perseguito dal suo successore Augusto Tamburini.\nCome gi\u00e0 accennato nel 1920 le Scuole di Malattie Mentali e Nervose si fusero fra loro per diventare un'unica scuola per decreto del Ministero, ma prima di allora le due erano nettamente separate. Derivata dalla fusione delle due discipline, la Clinica delle Malattie Nervose e Mentali si trasferisce definitivamente, anche per la parte neurologica che si trovava nei locali della Patologia Medica, in viale dell\u2019Universit\u00e0 30 dove si trovano a tutt\u2019oggi la Neurologia e la Psichiatria, con la Scuola di Specializzazione in Psichiatria.\nL\u2019insegnamento della disciplina delle Malattie Nervose prende avvio con l\u2019incarico di Ezio Sciamanna alla direzione di Neuropatologia e successivamente la cattedra venne affidata a Giovanni Mingazzini, medico romano che dedic\u00f2 gran parte della sua vita allo studio dell\u2019anatomia del sistema nervoso.\nIl suo insegnamento fu caratterizzato da un approccio prevalentemente clinico, le sue lezioni erano molto seguite ed apprezzate per la sua vivacit\u00e0 e la sua facolt\u00e0 espressiva tanto che Mingazzini rimase a presiedere la cattedra fino al 1920, anno in cui le cattedre di Malattie Mentali e Nervose si unirono, ruolo che tenne fino al 1927.\nMingazzini pu\u00f2 essere considerato il padre della psicologia e della neuropsichistria infantile, suo \u00e8 il merito di aver individuato e descritto la dementia precocissima nei bambini, sindrome che il medico Ugo Cerletti afferma di aver sentito nel California Hospital di San Francisco come il \"De Sanctis\u2019 disease\".\nEgli istitu\u00ec anche il reparto di Neuropsichiatria Infantile, primo in Italia, e ampli\u00f2 l\u2019organizzazione della struttura. \u00c8 noto anche per aver fatto conoscere in Italia la sindrome di Down. \nAlla morte di De Sanctis nel 1935 fu chiamato a Roma Ugo Cerletti che fu incaricato della Cattedra di Malattie Mentali e Nervose fino al 1948. \nGi\u00e0 dal 1933 Cerletti lavorava sull\u2019epilessia, cercando di provocare attacchi convulsivi nei cani e nelle cavie attraverso l\u2019ettrostimolazione. L\u2019idea di Cerletti era che l\u2019epilessia fosse la sindrome complementare della schizofrenia e le convulsioni provocate dall\u2019elettroschock potessero diventare un\u2019efficace terapia. Effettu\u00f2 centinaia di esperimenti in un macello romano dove i maiali venivano trattati con shock elettrico per renderli pi\u00f9 docili prima di ucciderli, Cerletti racconta: \"Queste evidenti prove fecero svanire alla fine tutti i miei dubbi, e senza ulteriori indugi diedi istruzioni alla clinica di intraprendere l\u2019esperimento sull\u2019uomo. Molto probabilmente, se non ci fosse stata questa circostanza fortuita e fortunata del macello l\u2019ECT non sarebbe nato.\"\nCerletti applic\u00f2 per la prima volta l\u2019elettrostimolazione sull\u2019uomo nel 1938, anno in cui al Policlino Umberto I venne portato dalla polizia un vagabondo che vagava con atteggiamenti vivaci presso la stazione Termini di Roma. Cerletti diagnostic\u00f2 la schizofrenia e il paziente venne sottoposto a 12 cicli di terapia prima di essere dimesso con un notevole miglioramento dei sintomi schizofrenici. Cerletti comunic\u00f2 il resoconto del caso all\u2019Accademia Medica Romana ed in breve tempo la nuova terapia sostitu\u00ec gli approcci tradizionali.\nA Ugo Cerletti successe alla cattedra Mario Gozzano, laureato in medicina a Torino nel 1922, egli fu l\u2019ultimo docente della Scuola di Malattie Mentali e Nervose prima che i due insegnamenti vennero nuovamente autonomizzati.\nFisiologia.\nL\u2019istituto di Fisiologia dell\u2019Universit\u00e0 di Roma \u201cLa Sapienza\u201d ha sede in uno dei primi edifici costruiti all\u2019interno della citt\u00e0 universitaria. \nL\u2019insegnamento della fisiologia risale al 1824, anno della riforma universitaria voluta da Leone XII, ed \u00e8 impartito con lezioni maggiormente teoriche. \nI primi docenti di fisiologia svolgono le loro lezioni su basi di ipotesi speculative non avendo possibilit\u00e0 di confutare le teorie con dimostrazioni pratiche. La modalit\u00e0 di insegnamento della fisiologia cambia profondamente a partire dal 1870 con l\u2019istituzione dell\u2019Universit\u00e0 reggia che vuole tenere il passo con le altre universit\u00e0 italiane e straniere. La serie di direttori dell\u2019Istituto di fisiologia che hanno saputo conciliare l\u2019interesse per la ricerca scientifica con quello della politica giungendo a ricoprire importanti incarichi, inizia con Jacob Moleschott. \nJacob Moleschott nacque in Olanda e si forma culturalmente in Germania. Nel 1861 \u00e8 chiamato all\u2019Universit\u00e0 di Torino dove insegna per diciott\u2019anni, e infine nel 1879 ricopre la cattedra di fisiologia dell\u2019Universit\u00e0 la Sapienza. Nonostante l\u2019interesse delle ricerche seguite da Moleschott e la sua notevole capacit\u00e0 di oratore, l\u2019insegnamento della fisiologia non era riuscita ad avere ancora acquisito le caratteristiche di scienza sperimentale. \nL'istituto di fisiologia infine, dopo aver dato vita al Dipartimento di fisiologia, biofisica e nutrizione, ha contribuito con l\u2019Istituto di farmacologia medica all\u2019istituzione del Dipartimento di fisiologia umana e farmacologia \u201c\"V. Erspamer\"\u201d."}
{"id": "764114", "revid": "144796", "url": "https://it.wikipedia.org/wiki?curid=764114", "title": "Eduard Taaffe", "text": "Biografia.\nL'ambiente familiare ed i primi anni.\nNato da una nobile famiglia di origine irlandese, era il secondogenito del conte Ludwig Patrick Taaffe (1791-1855), un illustre funzionario statale che fu Ministro della giustizia nel 1848 e Presidente della Corte d'appello. Da bambino, Taaffe fu uno dei compagni preferiti del giovane arciduca, poi imperatore, Francesco Giuseppe. Nel 1852, entr\u00f2 al servizio dello Stato.\nAlla morte del fratello maggiore Charles (1823-1873), un colonnello dell'esercito austriaco, Taaffe eredit\u00f2 i titoli austriaci ed irlandesi. Nel 1862 spos\u00f2 la contessa Irma Tsaky, dalla quale ebbe quattro femmine ed un solo maschio, Henry.\nL'impegno in politica e il primo mandato come Primo ministro.\nNel 1867 Taaffe divenne governatore dell'Alta Austria e, in virt\u00f9 dell'antica amicizia, l'Imperatore gli offr\u00ec la carica di Ministro degli interni nel governo Beust. In giugno divenne Vice Primo ministro, e alla fine dell'anno entr\u00f2 nel primo governo della parte austriaca dell'Impero, appena organizzata. Per i successivi tre anni svolse una parte assai importante nei confusi cambiamenti politici, e probabilmente pi\u00f9 di ogni altro politico dell'epoca incarn\u00f2 i desideri dell'Imperatore.\nTaaffe era entrato nel governo come tedesco liberale, ma presto assunse una posizione intermedia tra la maggioranza liberale del governo Berger ed il suo partito, che intendeva modificare la costituzione in senso federalista e che era fortemente sostenuto a corte. Dal settembre 1868 al gennaio 1870, dopo il ritiro di Auersperg, fu Primo ministro (Presidente del Gabinetto). Nel 1870, il governo si spacc\u00f2 sulla questione della revisione della costituzione: Taaffe con Potocki e Berger desiderava fare alcune concessioni ai federalisti; la maggioranza liberale invece intendeva preservare intatta l'autorit\u00e0 del Reichsrat. I due partiti presentarono delle memorie all'Imperatore, ciascuna difendendo il suo punto di vista e offrendo le proprie dimissioni: dopo qualche esitazione l'Imperatore accett\u00f2 la politica della maggioranza e Taaffe con i suoi amici si dimise.\nIl secondo mandato.\nI liberali, tuttavia, non riuscirono a proseguire il governo, in quanto i rappresentanti della maggior parte dei territori rifiutarono di sedere nel Reichsrat: essi si dimisero e, nel mese di aprile, Potocki e Taaffe ritornarono in carica. Questi ultimi, tuttavia, fallirono nel tentativo di giungere ad una qualche intesa con i Cechi e, a loro volta, dovettero cedere il posto al gabinetto clericale e federalista di Hohenwart. Taaffe divenne allora governatore del Tirolo, ma ancora una volta al crollo del governo liberale nel 1879 fu chiamato in carica.\nDapprima tent\u00f2 di proseguire il governo senza cambiarne i principi ispiratori, ma presto si rese conto della necessit\u00e0 di giungere ad un'intesa con il partito feudale e con quello federale, e fu responsabile della conduzione dei negoziati che nelle elezioni di quell'anno diedero la maggioranza ai diversi gruppi dell'opposizione nazionale e clericale. A luglio divenne Primo ministro (\"k.k. Ministerpr\u00e4sident\"): dapprima continu\u00f2 a governare con i liberali, ma questo divenne presto impossibile, e fu costretto a rivolgersi ai conservatori per ottenerne l'appoggio.\nLa nomina di Taaffe port\u00f2 quindi un cambiamento fondamentale nella politica austriaca. Egli rappresent\u00f2 la fine della supremazia dei liberali, del governo \"degli avvocati e degli imprenditori\", perseguendo una linea fortemente monarchico-conservatrice.\nLa riforma elettorale del 1882.\nIl conte Taaffe \u00e8 ricordato perlopi\u00f9 per la sua riforma elettorale: nel 1882 ridusse da 10 a 5 fiorini il limite di censo, ossia la contribuzione fiscale minima richiesta ai maschi al di sopra dei 24 anni per la partecipazione al voto. Prima di questa riforma la contribuzione fiscale era fissata localmente, ma di solito ad un livello considerevolmente pi\u00f9 elevato, includendo cos\u00ec solo il 6% della popolazione maschile della Cisleithania. Tuttavia, anche dopo la sua riforma vi erano ancora quattro classi di elettori il cui voto contava diversamente a seconda di quante tasse un individuo stesse pagando.\nLa successiva riforma elettorale fu emanata nel 1896 da Kazimierz Badeni, che riusc\u00ec a promulgare riforme pi\u00f9 radicali di quanto avesse ottenuto Taaffe.\nDal punto di vista politico, tuttavia, la riforma elettorale del 1882 ebbe un'importanza decisiva: attraverso di essa, infatti, il ceto medio industriale ottenne finalmente il diritto di voto (i cosiddetti uomini dei 5 fiorini), rafforzando la base parlamentare del governo di Taaffe.\nLa politica economico-sociale.\nIn campo economico, sotto il governo Taaffe si pass\u00f2 dal dominio del mercato e della concorrenza alla difesa contro i loro effetti. Cos\u00ec furono rafforzate le barriere doganali a difesa dell'industria austriaca, venne abbandonato il principio della libert\u00e0 di impresa ed introdotte forme di regolamentazione per l'accesso alle professioni (ad esempio certificati di abilitazione per i lavori artigianali).\nNel campo delle politiche sociali, nel 1883 fu creata una legge per le ispezioni sul lavoro, in base alla quale dovevano essere controllate le condizioni di lavoro nelle imprese. Attraverso la riforma del diritto del lavoro, nel 1885 il lavoro in fabbrica fu proibito per i giovani al di sotto dei 14 anni, i quali inoltre fino a 16 anni non potevano essere impiegati in lavori pesanti. Per loro come per le donne era proibito il lavoro notturno. La giornata lavorativa massima fu fissata in undici ore. Il sistema del baratto (\"Trucksystem\"), vale a dire la retribuzione con merci anzich\u00e9 con denaro, fu vietata, furono imposti impianti tecnico-sanitari, emanate norme per la difesa dei salari come pure norme previdenziali a favore delle partorienti. Nel 1887 fu approvata una legge per l'assicurazione contro gli infortuni, che entr\u00f2 in vigore nel 1889. Nel 1888 segu\u00ec la legge per l'assicurazione contro le malattie. In tal modo l'Austria conquist\u00f2 una posizione di vertice in Europa nella legislazione per la tutela dei lavoratori.\nLo sfondo ideale per la politica di Taaffe era costituito dalla dottrina sociale cristiana, come fu articolata soprattutto da Karl Vogelsang. Costui rifiutava la pura massimizzazione del profitto e poneva sia la solidariet\u00e0 che la responsabilit\u00e0 sociale al centro delle sue riflessioni.\nPer contro, malgrado i progressi in campo sociale, la libert\u00e0 di stampa sotto Taaffe fu pesantemente ridotta. Egli costru\u00ec un sistema di controllo da Stato di polizia e nel 1884 introdusse severe leggi contro il movimento operaio.\nLe politiche riguardo alle nazionalit\u00e0.\nLa grande conquista di Taaffe fu quella di persuadere i Cechi ad abbandonare la politica di astensione e a prendere parte al Parlamento. Era dal loro sostegno, da quello dei Polacchi e da quello dei clericali che dipendeva la sua maggioranza. La sua intenzione dichiarata \u00e8 di unire le nazionalit\u00e0 dell'Austria: Tedeschi e Slavi erano, egli diceva parti ugualmente integrali dell'Austria; ne dovevano essere oppresse, ma entrambe dovevano unirsi per formare un Parlamento austriaco. Nonostante la crescente opposizione dei liberali tedeschi, che rifiutavano di accettare l'uguaglianza delle nazionalit\u00e0, egli mantenne la sua posizione per tredici anni.\nAttraverso un'ordinanza sulle lingue del 1880, che prevedeva l'utilizzo della lingua nazionale ceca anche nelle regioni completamente tedesche della Boemia, Taaffe agevol\u00f2 l'inserimento dei Cechi tra gli impiegati pubblici. Le sue trattative per un compromesso con i Cechi nel gennaio 1890 a Vienna fallirono per la resistenza del partito nazionalista dei giovani Cechi.\nNell'ottobre 1893, stanco dell'ostruzionismo dei partiti locali in Parlamento, present\u00f2 un progetto di modifica del diritto di voto per le elezioni alla Camera dei deputati, che avrebbe significato l'introduzione del suffragio universale (ma sempre ancora non uguale). L'imperatore Francesco Giuseppe colse l'occasione del fallimento della proposta per destituire Taaffe come Presidente del Consiglio dei ministri (12 dicembre 1893).\nIl carattere di Taaffe e la valutazione complessiva.\nNon un grande statista creativo, Taaffe aveva una capacit\u00e0 unica per gestire gli uomini; oratore molto scarso, aveva nei rapporti privati un'urbanit\u00e0 e una prontezza di spirito che mostravano la sua ascendenza irlandese. Sotto un'apparente cinismo e frivolezza, Taaffe nascondeva un forte sentimento di patriottismo verso il suo paese e di lealt\u00e0 verso l'Imperatore. e rese ad entrambi un servizio tutt'altro che trascurabile, mantenendo cos\u00ec a lungo, durante anni molto critici nella storia europea, l'armonia tra le due parti della monarchia e preservando il governo costituzionale in Austria. Le necessit\u00e0 della situazione parlamentare lo obbligarono talvolta ad andare oltre quanto avrebbe probabilmente desiderato nel soddisfare le richieste dei conservatori e dei Cechi, ma egli era essenzialmente un opportunista: in nessun modo uomo di parte, riconosceva che il governo doveva essere continuato gli interessava poco mediante l'aiuto di quale partito fosse mantenuta la maggioranza necessaria.\nGli ultimi anni.\nNel 1893, dopo le sue dimissioni, Taaffe si ritir\u00f2 a vita privata. Mor\u00ec due anni dopo presso la sua residenza di campagna, a Ellischau, in Boemia."}
{"id": "764120", "revid": "125019", "url": "https://it.wikipedia.org/wiki?curid=764120", "title": "Reuben Fine", "text": "Grande maestro di scacchi, fu uno dei migliori giocatori al mondo tra la met\u00e0 degli anni trenta e i primi quaranta. Vinse cinque medaglie (di cui quattro d'oro) in tre edizioni delle Olimpiadi degli scacchi e si classific\u00f2 primo a pari merito al forte torneo AVRO nel 1938. Dopo la seconda guerra mondiale consegu\u00ec un dottorato in psicologia, professione per la quale abbandon\u00f2 l'agonismo. Bench\u00e9 fosse tra i contendenti al titolo di campione del mondo, declin\u00f2 l'invito alla partecipazione al torneo a sei giocatori del 1948 per l'assegnazione del titolo dopo la morte del regnante Aleksandr Alechin.\nHa inoltre scritto libri sia scacchistici sia di psicologia.\nBiografia.\nInizi.\nFine nacque a New York da una famiglia ebrea di origine russa. Impar\u00f2 a giocare a scacchi all'et\u00e0 di otto anni e inizi\u00f2 a partecipare ai tornei del noto Marshall Chess Club di New York, trampolino di lancio per diversi famosi giocatori, tra i quali Bobby Fischer. In questo periodo Fine svilupp\u00f2 grande sicurezza nel gioco rapido, finendo con il diventare uno dei migliori al mondo in questa specialit\u00e0. A cadenza rapida gi\u00e0 nei primi anni trenta fu in grado di dire la sua contro l'allora campione del mondo Aleksandr Alechin, pur dichiarando che le poche volte in cui affront\u00f2 nella specialit\u00e0 il suo predecessore Jos\u00e9 Ra\u00fal Capablanca quest'ultimo lo batt\u00e9 \u00absenza piet\u00e0\u00bb.\nIl suo primo importante impegno ad alto livello fu il torneo dei giovani maestri di New York 1930, vinto da Arthur Dake. Nel 1931 perse di poco un match-scommessa con l'amico newyorkese Arnold Denker. Si piazz\u00f2 secondo alle spalle di Fred Reinfeld al campionato dello Stato di New York del 1931 realizzando 8 punti su 11.\nEbbe subito modo di prendersi la rivincita vincendo nello stesso anno il campionato del Marshall Chess Club con 10,5 su 13, mezzo punto in pi\u00f9 proprio di Reinfeld.\nSconfisse Herman Steiner per 5,5 a 4,5 a New York nel 1932 nel primo dei tre match che i due giocatori disputeranno tra di loro in carriera.\nU.S. Open.\nAll'et\u00e0 di diciassette anni consegu\u00ec la prima delle sue sette vittorie allo U.S. Open (allora chiamato Western Open) a Minneapolis nel 1932 con il punteggio di 9,5 su 11, mezzo in pi\u00f9 rispetto a Samuel Reshevsky. Fine partecip\u00f2 al suo primo grande torneo internazionale a Pasadena nel 1932, dove arriv\u00f2 7\u00ba-10\u00ba a pari merito totalizzando 5 punti su 11 e che fu vinto dal campione del mondo in carica Alechin. Replic\u00f2 la vittoria al campionato del Marshall Chess Club nel 1932 con 11,5 su 13, due punti e mezzo in pi\u00f9 del secondo classificato. Dopo essersi laureato nel 1932 all'et\u00e0 di diciotto anni al City College di New York (dove fu studente brillante e la cui squadra capitan\u00f2 alla vittoria del campionato nazionale del 1931), decise di tentare la vita di scacchista professionista per qualche anno.\nSuccessi olimpici.\nLa vittoria al torneo nazionale di selezione olimpica (New York 1933, con 8 su 10) gli permise di rappresentare il suo paese alle Olimpiadi degli scacchi per la prima volta (ne seguiranno altre due). Fine vinse cinque medaglie (comprese tre medaglie d'oro di squadra) rappresentando gli Stati Uniti. Di seguito (da olimpbase.org) il dettaglio delle sue prestazioni. Ottenne un totale di 20 vittorie, 19 patte e 6 sconfitte, per una percentuale utile del 65,6%.\nSuccessi nordamericani.\nFine si riconferm\u00f2 campione dello U.S./Western Open a Detroit 1933, con 12 su 13, mezzo punto in pi\u00f9 di Reshevsky. Nel 1933-34 vinse il campionato del Marshall Chess Club con 9,5 su 11.\nSconfisse Al Horowitz in un match a New York nel 1934 con il netto punteggio di 6 a 3. Arriv\u00f2 1\u00ba-2\u00ba a pari merito con Reshevsky (7,5 su 9) allo U.S./Western Open del 1934 a Chicago.\nDivise nuovamente la vittoria Citt\u00e0 di Messico 1934, 1\u00ba-3\u00ba con Herman Steiner e Arthur Dake (11 su 12). A Siracuse 1934 condivise il 3\u00ba-4\u00ba posto nel torneo che vide la vittoria di Reshevsky. Fine vinse il suo quarto U.S./Western Open consecutivo a Milwaukee 1935, realizzando 6,5 punti su 9 nei turni preliminari e 8 su 11 nelle finali. Dopo aver ottenuto enormi successi in America settentrionale, Fine tent\u00f2 il suo primo torneo individuale in Europa a \u0141\u00f3d\u017a 1935, dove divise il 2\u00ba-3\u00ba posto con 6 su 9 alle spalle di Savelij Tartakover. Vinse ad Hastings nel 1935-36 con 7,5 su 9, davanti a Salo Flohr.\nSconfitte di misura al campionato statunitense.\nBench\u00e9 Fine partecipasse in maniera attiva e con buoni risultati al campionato statunitense, non fu mai in grado di vincerlo, classificandosi generalmente alle spalle del suo pi\u00f9 grande rivale nazionale, Samuel Reshevsky. Quando nel 1936 Frank Marshall rinunci\u00f2 volontariamente a titolo di campione statunitense che deteneva dall 1909, come risultato si ebbe il primo campionato statunitense dell'epoca moderna. Fine ottenne 10,5 su 15 nell'edizione del 1936 a New York, giungendo 3\u00ba-4\u00ba a fronte della vittoria di Reshevsky. A New York 1938 si classific\u00f2 2\u00ba con 12,5 punti su 16, mentre\nReshevsky si riconferm\u00f2 campione. L'edizione successiva (New York 1940) vide Fine nuovamente vicecampione con 12,5 su 16 e Reshevsky vincere il suo terzo titolo consecutivo. Infine nel campionato del 1944 (sempre a New York) il newyorchese ottenne 14,5 punti su 17, classificandosi 2\u00ba, alle spalle di Arnold Denker. In totale Fine ottenne un 50 punti su 64 nei suoi\nquattro tentativi al titolo statunitense, per una percentuale utile molto alta, 78,1%, ma, come detto, non fu mai campione.\nTrionfi internazionali.\nNei tornei internazionali degli anni trenta Fine pot\u00e9 per\u00f2 vantare migliori risultati rispetto a Reshevsky.\nAl termine del 1937 il newyorchese aveva vinto una serie di forti tornei internazionali in Europa ed era uno dei giocatori di maggior successo al mondo. Vinse ad Oslo 1936 con 6,5 su 7, mezzo punto in pi\u00f9 di Flohr. Si piazz\u00f2 primo a Zandvoort 1936 (8,5 su 11) davanti a Max Euwe, allora campione del mondo in carica, Savelij Tartakover e Paul Keres. Divise il 3\u00ba-5\u00ba posto al fortissimo torneo di Nottingham 1936 con 9,5 su 14, un solo mezzo punto in meno dei vincitori Capablanca, gi\u00e0 campione del mondo, e Mikhail Botvinnik, che avrebbe conquistato il titolo nel 1948.\nIl 1936 si chiuse con la sua vittoria a pari merito ad Amsterdam (5 su 7 con Euwe, mezzo punto sopra Alechin) e con il secondo posto ad Hastings 1936-1937 con 7,5 su 9 alle spalle di Alechin.\nL'anno 1937 si rivel\u00f2 il pi\u00f9 fruttuoso per Fine: vinse a Leningrado 1937 con 4 su 5 davanti a Grigorij Levenfi\u0161 (vincitore del forte campionato sovietico lo stesso anno) e a Mosca 1937 con 5 su 7. Queste due vittorie rendono Fine uno dei pochissimi stranieri ad aver ottenuto successi sul suolo sovietico. Si classific\u00f2 1\u00ba a pari merito con Paul Keres a Margate 1937 (con 7,5 su 9, un punto e mezzo in pi\u00f9 di Alechin). Condivise nuovamente la vittoria, con Keres e Henry Grob, a Ostenda 1937 (6 su 9).\nA Stoccolma 1937 Fine vinse con 8 su 9, con un distacco di un punto e mezzo su Gideon St\u00e5hlberg, che sconfisse per 5 a 3 in un match a Gotemburgo nello stesso anno. Giunse 2\u00ba nel fortissimo torneo di Semmering/Baden 1937 con 8 su 14, alle spalle di Keres. A \u0136emeri 1937 ebbe un insolito risultato scadente, arrivando 8\u00ba con solo 9 su 16 (il torneo fu vinto da Reshevsky, Flohr e Vladimirs Petrovs). Divise il 4\u00ba-5\u00ba posto ad Hastings 1937-1938 con 6 su 9 (vittoria di Reshevsky).\nDavanti all'elite.\nNel 1938 Fine arriv\u00f2 primo a pari merito assieme a Paul Keres nel prestigioso torneo AVRO nei Paesi Bassi, un doppio girone all'italiana, con 8,5 su 14, con Keres vincitore per spareggio tecnico. Fu uno dei pi\u00f9 famosi tornei del XX secolo e ancora oggi vi \u00e8 chi lo ritiene il pi\u00f9 forte torneo mai tenuto, organizzato con la speranza che il vincitore potesse essere lo sfidante del campione del mondo Alechin. Fine si classific\u00f2 davanti al futuro campione Mikhail Botvinnik, all'allora campione Alechin (battendolo in entrambe le partite), ai gi\u00e0 campioni Euwe e Capablanca e ai grandi maestri Samuel Reshevsky e Salo Flohr.\nAnni di guerra.\nCon la seconda guerra mondiale che interruppe qualsiasi possibilit\u00e0 di organizzare una sfida per il titolo mondiale, Fine si dedic\u00f2 alla stesura di libri di scacchi. Nel 1941 scrisse \"Basic Chess Endings\", un compendio di analisi sul finale che, a pi\u00f9 di sessanta anni dalla pubblicazione, \u00e8 ancora considerato una delle migliori opere in materia. Il suo \"The Ideas Behind the Chess Openings\", bench\u00e9 datato, \u00e8 ancora utile per afferrare le idee alla base di numerose aperture scacchistiche.\nDurante la guerra Fine lavor\u00f2 per la Marina militare statunitense, incaricato di calcolare le probabilit\u00e0 di emersione in determinati punti dell'oceano dei sommergibili tedeschi. Ebbe anche incarichi di traduttore.\nFu naturalmente impossibilitato a competere nei tornei europei durante la guerra, ma comunque partecip\u00f2 anche a relativamente pochi tornei in America, continuando s\u00ec la sua serie positiva, ma potendo contare su premi di scarso valore anche in caso di vittoria. Vinse lo U.S. Open del 1939 con 10,5 su 11, con mezzo punto di vantaggio su Reshevsky. Al 23\u00ba campionato del Marshall Chess Club del 1939 ottenne la vittoria con 14 su 16. Vinse nuovamente lo U.S. Open a Dallas a punteggio pieno (8 su 8) nel girone finale, tre punti in pi\u00f9 di Herman Steiner. Vinse il campionato dello Stato di New York del 1941 con 8 su 10, davanti a Reshevsky, Denker e Isaac Kashdan. Si ripet\u00e9 al campionato del Marshall Chess Club del 1941, vincendolo con 14 su 15, e allo U.S. Open del 1941 a St. Louis, vincendo con 4 su 5 nel preliminare e 8 su 9 nelle finali.\nVinse il campionato del circolo Washington D.C. Chess Divan del 1942 con 7 su 7.\nSconfisse nel loro secondo match Herman Steiner per 3,5 a 0,5 a Washington nel 1944.\nVinse il campionato statunitense di scacchi rapidi sia del 1944 (10 su 11) che del 1945 (10 su 11).\nAl campionato panamericano a Hollywood nel 1945 giunse 2\u00ba, alle spalle di Reshevsky, con 9 su 12.\nDopo la guerra.\nQuando la guerra fin\u00ec nel 1945, Fine frequentava un dottorato in psicologia.\nUna volta ottenuto il titolo, gioc\u00f2 nuovamente a scacchi a livello agonistico in qualche occasione. Gioc\u00f2 nella sfida via radio Usa - URSS del 1945, ottenendo mezzo punto su 2 in terza scacchiera contro Isaak Boleslavskij. Si rec\u00f2 in Europa per l'ultima volta per partecipare alla nuova sfida contro l'URSS, ribadendo, sempre in terza scacchiera, il suo 0,5 su 2, ma in questa occasione\ncontro Paul Keres. Vinse a New York 1948 con 8 su 9, precedendo Miguel Najdorf, Max Euwe e Herman Pilnik. Pareggi\u00f2 un match contro Najdorf a New York nel 1949. Partecip\u00f2 alla sfida via radio Usa - Jugoslavia del 1950 pareggiando la sua partita contro Vasja Pirc. Fine ricevette il titolo di grande maestro internazionale, istituito quell'anno dalla FIDE, la federazione mondiale di scacchi. Il suo ultimo importante torneo fu il Maurice Werheim Memorial a New York 1951, dove ottenne 7 punti su 11 piazzandosi 4\u00ba (vittoria di Reshevsky).\nGioc\u00f2 il suo terzo e ultimo match contro Herman Steiner a Los Angeles nel 1947, vincendolo per 5 a 1, in preparazione alla potenziale partecipazione al torneo per il titolo mondiale.\nL'assenza al campionato del mondo 1948.\nDopo la morte di Alechin nel 1946, la FIDE organizz\u00f2 il campionato per eleggere il nuovo detentore del titolo mondiale. In quanto vincitore a pari merito del torneo AVRO, Fine fu invitato a partecipare, ma declin\u00f2 l'offerta per motivi che sono a tutt'oggi dibattuti. \nUfficialmente egli afferm\u00f2 che non aveva modo di interrompere il lavoro sulla sua tesi di dottorato in Psicologia. Le trattative per organizzare il torneo si trascinarono a lungo e per molto tempo non ci fu neppure certezza che esso potesse avere luogo. \u00c8 stato anche ipotizzato che Fine scelse di non giocare perch\u00e9 sospett\u00f2 che ci sarebbe stata collaborazione tra i tre sovietici per assicurarsi che fosse uno di loro ad ottenere il titolo. Nel numero di agosto 2004 di \"Chess Life\", ad esempio, il grande maestro Larry Evans ha dichiarato: \u00abFine mi disse che non voleva sprecare tre mesi della sua vita per guardare i russi accordarsi le partite\u00bb.\nEdward Winter ha compiuto un'ulteriore analisi delle prove al riguardo in un articolo del 2007 su ChessBase.\nRecord.\nRisultati in carriera contro grandi giocatori.\nFine ebbe una carriera relativamente breve ai massimi livelli scacchistici, ma ebbe risultati notevolissimi contro i migliori: \naffront\u00f2 cinque campioni del mondo: \nEmanuel Lasker (+1 =0 -0); Jos\u00e9 Ra\u00fal Capablanca (+0 =5 -0); Aleksandr Alechin (+3 =4 -2); Max Euwe (+2 =3 -2) e Mikhail Botvinnik (+1 =2 -0). \nI suoi principali avversari statunitensi furono \nSamuel Reshevsky (+3 =12 -4); Herman Steiner (+21 =8 -4); Isaac Kashdan (+6 =6 -1); Albert Simonson (+6 =1 -1); Al Horowitz (+10 =7 -2); Arnold Denker (+7 =7 -6); Fred Reinfeld (+10 =7 -5); e Arthur Dake (un sorprendente +7 =5 -7, ma con tre sconfitte di un Fine sedicenne contro un Dake pi\u00f9 maturo ventenne).\nA livello internazionale Fine affront\u00f2 i migliori del suo tempo, quasi sempre con risultati in positivo con tre eccezioni: fu in negativo contro Paul Keres (+1 =8 -3); Milan Vidmar (+0 =2 -1); e Isaak Boleslavskij (+0 =1 -1). Ma ottenne pari o migliore risultato contro tutti gli altri: Miguel Najdorf (+3 =5 -3); Savelij Tartakover (+2 =4 -1); Salo Flohr (+2 =7 -0); Grigorij Levenfi\u0161 (+1 =0 -0); George Alan Thomas (+2 =3 -0); Erich Eliskases (+1 =2 -0); Vja\u010deslav Ragozin (+1 =1 -0); Vladimirs Petrovs (+2 =1 -1); Efim Bogoljubov (+1 =1 -0); Jan Foltys (+2 =0 -0); Salo Landau (+4 -0 =1); George Koltanowski (+2 =1 -0); Igor Bondarevskij (+1 =0 -0); G\u00e9za Mar\u00f3czy (+1 =0 -0); William Winter (+4 =0 -0); Ernst Gr\u00fcnfeld (+1 =0 -0);Gideon St\u00e5hlberg (+4 =5 -2); Andor Lilienthal (+1 =0 -0); L\u00e1szl\u00f3 Szab\u00f3 (+0 =1 -0); Vladas Mik\u0117nas (+1 =1 -0); Rudolf Spielmann (+0 =1 -0); e Conel Hugh O'Donel Alexander (+1 =3 -0). \nContro la nuova generazione di maestri americani che inizi\u00f2 ad emergere nei tardi anni quaranta, Fine dimostr\u00f2 di poter ancora fare bene: Arthur Bisguier (+1 =1 -0); Larry Evans (+0 =2 -0); George Kramer (+1 =1 -0); Robert Byrne (+0 =1 -0).\nOtto anni ai vertici mondiali.\nBench\u00e9 la FIDE per valutare il rendimento dei giocatori non introdusse ufficialmente il punteggio Elo fino al 1970 \u00e8 comunque possibile valutare le prestazioni dei giocatori anche prima di quel periodo. Il sito chessmetrics.com, specializzato in valutazioni retrospettive sul livello di gioco di scacchisti del passato, valuta Fine nella Top ten per pi\u00f9 di otto anni, dal marzo 1936 all'ottobre 1942 e poi nuovamente da gennaio 1949 sino a dicembre 1950. Tra questi due periodi, Fine fu poco attivo come giocatore, questo spiega la sua uscita dalla classifica. Fine viene valutato 1\u00ba al mondo dall'ottobre 1940 al marzo 1941 e nella Top three da dicembre 1938 a giugno 1942, raggiungendo il suo punteggio (teorico) pi\u00f9 alto nel giugno 1941 (2762). Va comunque notato come il database di Chessmetrics risulti privo di alcuni degli eventi pi\u00f9 importanti della carriera di Fine.\nPsicologo.\nDopo aver conseguito il dottorato in psicologia presso la University of Southern California Fine abbandon\u00f2 gli scacchi a livello agonistico per dedicarsi alla sua nuova professione. Continu\u00f2 per\u00f2 a giocare a scacchi per tutta la vita, comprese alcune partite amichevoli contro Bobby Fischer nel 1963, una delle quali \u00e8 inclusa nel libro \"60 partite da ricordare\" di quest'ultimo. Nel 1956 scrisse l'articolo \"Psychoanalytic Observations on Chess and Chess Masters\" per una rivista di psicologia, che successivamente trasform\u00f2 in libro: \"The Psychology of the Chess Player\" (in italiano \"La psicologia del giocatore di scacchi\"), di scuola freudiana. Pubblic\u00f2 \"The History of Psychoanalysis\" nel 1979 e numerosi altri libri sull'argomento.\nCome molti altri psicologi dell'epoca, Fine credeva che l'omosessualit\u00e0 potesse essere curata (attraverso la terapia di conversione) e le sue opinioni sono state citate negli scontri sul tema, compresa la battaglia legale sul matrimonio fra persone dello stesso sesso nelle Hawaii.\nFine fu \"visiting professor\" al City College di New York, all'Universit\u00e0 di Amsterdam, al Lowell Institute of Technology e all'Universit\u00e0 degli Studi di Firenze, e fond\u00f2 il Creative Living Center a New York."}
{"id": "764124", "revid": "1005847", "url": "https://it.wikipedia.org/wiki?curid=764124", "title": "Cesco Giulio Baghino", "text": "Biografia.\nGiornalista, dopo aver combattuto nella seconda guerra mondiale come ufficiale della Repubblica Sociale Italiana, partecip\u00f2 ai primi momenti organizzativi del neofascismo.\nEsponente dei Fasci di Azione Rivoluzionaria (FAR) tra il 1946 e il 1947, contribu\u00ec a fondare il Movimento Sociale Italiano, apportandovi la componente del Movimento Italiano di Unit\u00e0 Sociale (MIUS), il piccolo partito del quale faceva parte anche Giorgio Almirante.\nNei primi anni cinquanta fu segretario del Raggruppamento giovanile studenti e lavoratori del MSI, e per un breve periodo direttore del \"Secolo d'Italia\", l'organo ufficiale del partito. Per anni ricopr\u00ec anche la carica di presidente nazionale dell'Unione nazionale combattenti della Repubblica sociale italiana (UNCRSI).\nFu eletto alla Camera dei deputati, nella circoscrizione Liguria, per cinque legislature, dal 1972 al 1992.\nFu anche l'ultimo presidente nazionale del Movimento Sociale Italiano - Destra Nazionale."}
{"id": "764125", "revid": "235044", "url": "https://it.wikipedia.org/wiki?curid=764125", "title": "Toilette", "text": ""}
{"id": "764126", "revid": "71814", "url": "https://it.wikipedia.org/wiki?curid=764126", "title": "Toilet", "text": ""}
{"id": "764135", "revid": "125137843", "url": "https://it.wikipedia.org/wiki?curid=764135", "title": "Campionato italiano di cricket", "text": "Il campionato italiano di cricket viene organizzato dalla Federazione cricket italiana.\nStoria.\nLe prime notizie di questo sport in Italia risalgono alla fine del XVIII secolo, quando nel 1793 a Napoli fu organizzata una partita tra due squadre formate dagli uomini degli equipaggi di Lord Horatio Nelson.\nFu comunque solo un evento isolato; si dovette attendere la fine del XIX secolo per vedere questo sport fare la prima apparizione ufficiale.\nNel 1893 fu fondato il Genoa Cricket and Football Club, squadra che vinse nel 1898 il primo scudetto nella storia calcistica italiana. Come il Genoa, anche il Milan e l'Internazionale Torino (in seguito assorbita dal Torino Calcio) iniziarono come associazioni di cricket, anche se nel giro di dieci anni finirono per dedicarsi esclusivamente all'emergente calcio.\nNegli anni seguenti in Italia non si parl\u00f2 pi\u00f9 di cricket tranne che in contesti locali, principalmente iniziative di associazioni con stretti legami con l'Inghilterra. La pratica del cricket riprese gradualmente vigore all'inizio degli anni sessanta, con la costruzione di un campo nella Villa Doria-Pamphili a Roma, cui fece seguito la squadra, a Milano, del Milan Cricket Club (in cui si form\u00f2 anche un capitano della nazionale inglese, Ted Dexter). Tuttavia, fu solo con l'istituzione della \"Federazione Cricket Italiana\" il 26 novembre 1980 che il gioco cominci\u00f2 ad essere praticato in modo regolare e continuativo a livello nazionale. Nel 1978 fu creata la squadra Villa Doria-Pamphili Cricket Club, che successivamente cambi\u00f2 nome in Roma Capannelle Cricket Club, societ\u00e0 fondata da due dei pi\u00f9 grandi giocatori italiani, Francis Alphonsus Jayarajah (il primo capitano della Nazionale Italiana) e Massimo Brian Da Costa.\nIl primo campionato italiano fu organizzato nel 1983 e ha visto la vittoria della squadra Euratom Ispra. Nel corso degli anni si \u00e8 vista l'affermazione di un'altra squadra: Il Pianoro. \nAttualmente il campionato prevede la partecipazione di sei squadre che si affrontano in un girone nazionale con incontri di andata e ritorno.\nNel 2020 a causa della pandemia di COVID-19 la Federazione decise di annullare il Campionato maschile di Serie A e i campionati interregionali maschili, e disputare solo la Coppa Italia maschile, il Campionato T20 e il Campionato femminile.\nCricket femminile.\nA livello femminile fino ad oggi si sono disputati otto campionati nazionali. I primi due, nel 2001 (con 5 squadre partecipanti). Nel 2009 \u00e8 stato disputato anche il primo campionato italiano femminile Under 13 che \u00e8 stato vinto dal Casteller Cricket Club di Paese, in provincia di Treviso che successivamente si \u00e8 sempre aggiudicato il titolo nei 3 anni seguenti (2010, 2011, 2012)."}
{"id": "764141", "revid": "1305772", "url": "https://it.wikipedia.org/wiki?curid=764141", "title": "LSA", "text": ""}
{"id": "764143", "revid": "785863", "url": "https://it.wikipedia.org/wiki?curid=764143", "title": "Federico Colpi", "text": "Trasferitosi in Giappone nel 1990, Federico Colpi ha concentrato la sua attivit\u00e0 sulla promozione in Europa del fumetto e dell'animazione giapponesi, stipulando accordi con le case editrici Sh\u016beisha, Shogakukan, Tokuma Shoten, Akita Shoten, Kadokawa Media Office (ora Kadokawa Shoten), Shinshokan, Seishinsha per l'importazione e l'adattamento di manga ed anime, con particolare attenzione al mercato europeo.\nOltre a ottenere licenze per le traduzioni di titoli quali \"Devilman\", \"Mazinga Z\", \"Capitan Harlock\", \"Nausica\u00e4 della Valle del vento\", ne ha tradotto alcune in lingua italiana, fra le quali \"Lam\u00f9\" e \"Ranma \u00bd\" (Rumiko Takahashi), \"Sanctuary\" (Sho Fumimura e Ry\u014dichi Ikegami), \"Patlabor\" e altre opere di G\u014d Nagai, Masamune Shirow e Leiji Matsumoto. Ha anche curato la licenza dell'edizione francese di Dragon Ball per Gl\u00e9nat.\n\"I Nostri Eroi\" e \"Yamato\" (1981~1985).\nColpi collabora alla fondazione della fanzine italiana di animazione giapponese \"I Nostri Eroi\" assieme a Francesco Di Sanzo, Caterina Cantone e Irene Cantoni. Si occupa di mantenere i contatti con Canale 5, Italia 1 e Rete 4 e disegna diversi fumetti. Quando \"I Nostri Eroi\" chiude e viene di fatto assorbita da \"Yamato\", Colpi collabora con i propri fumetti per un solo numero, ma poi rinuncia per concentrarsi nello studio.\nGranata Press (1990~1993).\nColpi comincia la sua collaborazione con Granata Press come corrispondente dal Giappone, con numerose interviste a Toei Animation, Shingo Araki, Kazuo Komatsubara, Yoshinori Kanada, Hayao Miyazaki ecc. Contemporaneamente si occupa anche dell'acquisizione delle licenze manga e video, portando in Italia serie quali Mazinga Z, Il Grande Mazinga, Appleseed, Black Magic, Dominion, I Cavalieri dello Zodiaco, Ken il Guerriero, Patlabor, Nausicaa della Valle del Vento, Ranma \u00bd e molti altri. Cura anche numerosi editoriali sia in \"Mangazine\" che in \"Nova Comix\".\nSvolge lo stesso lavoro per la francese Gl\u00e9nat e la spagnola Planeta De Agostini, curando le licenze di Dragon Ball, RG Veda, Tokyo Babylon e delle opere di Hayao Miyazaki, nonch\u00e9 scrivendo per la rivista spagnola \"Shonen Magazine\". Abbandona Granata Press nel 1993.\nTitoli acquisiti e tradotti / supervisionati da Federico Colpi.\nManga e Libri Illustrati.\nAnime (tutti gli anime rimasti interrotti alla chiusura di Granata Press furono poi continuati da Dynamic Italia)\nDynamic Group of Companies (1994~2001).\nNel 1994 Colpi abbandona la carriera di agente indipendente per unirsi alla Dynamic Planning di G\u014d Nagai, dove promuove una rete internazionale di compagnie in Asia ed Europa, il Dynamic Group of Companies che arriver\u00e0 nel 2001 a comprendere Dynamic Italia, Dynamic Visions (Belgio), Dynamic Iberia/Selecta Vision e Dynamic Sk Espana (Spagna), Dynamic Portugal (Portogallo), Dynamic Multimedia Taiwan, Dynamic Multimedia Hong Kong e Dynamic Entertainment Europe (Paesi Bassi).\nIl gruppo in breve diventa uno dei leader europei del settore, con oltre venti titoli in home video pubblicati ogni mese in 8 lingue diverse, tutti supervisionati da Colpi. Tra i maggiori successi da citare \"Dragon Ball\", \"Dragon Ball Z\", \"Dr. Slump\", \"I Cavalieri dello Zodiaco\", \"Ken il guerriero\", \"Neon Genesis Evangelion\", \"Escaflowne\", \"Trigun\", \"Inuyasha\", \"City Hunter\", \"Lady Oscar\", \"Cat's Eye\", \"Ranma \u00bd\" e molti altri. Cura anche l'acquisizione di \"Pok\u00e9mon\" e del fumetto di \"Slam Dunk\": la prima viene tuttavia scartata dai partners europei perch\u00e9 giudicata \"troppo infantile\", la seconda perch\u00e9 \"i fumetti di sport non hanno mercato\". Colpi rinuncia dunque a \"Pok\u00e9mon\" e offre la licenza di \"Slam Dunk\" a Panini Comics, che ne far\u00e0 uno dei suoi primi cavalli di battaglia.\nL'ultima licenza acquisita per il Dynamic Group of Companies diventa Mobile Suit Gundam, dopodich\u00e9 Colpi si trova costretto a ritirarsi temporaneamente per una malattia che lo lascia semi-paralizzato per oltre sei mesi.\nd/visual incorporated (2001~).\nCon la dissoluzione del gruppo a causa di ritardi nei pagamenti delle licenze europee nei confronti di Dynamic Planning, Federico Colpi e Toyoyuki Yokohama assumono la direzione di una joint-venture (50/50) fra Dynamic Planning e Omega Project (Gruppo Marubeni) fondata nel 2001 e chiamata d/world incorporated. Tuttavia a poche settimane dalla fondazione, Marubeni registra forti passivi nei settori chiave di energia, petrolchimici e materiale plastici, decidendo quindi di abbandonare tutte le attivit\u00e0 secondarie, inclusa la produzione e distribuzione di \"anime\". Nell'ottobre 2002 Colpi e Kazuhiko Murata, direttore amministrativo di d/world inc., ne acquisiscono le quote da Marubeni e Dynamic Planning e la fondono con la neonata d/visual. La d/visual, per quanto indipendente dalla Dynamic Planning, che non ne detiene alcuna quota azionaria, inizialmente opera di fatto come una sua divisione internazionale col compito di recuperare le insolvenze verso i licenziatari del defunto \"Dynamic Group of Companies\". Dal 2004, risolte tutte le vertenze lasciate aperte dagli ex-partner europei, Colpi converte d/visual in una casa editrice perseguendo i medesimi obiettivi che l'avevano indotto ad appoggiare il \"Dynamic Group of Companies\". Oltre a pubblicare versioni di alta qualit\u00e0 e corredate di un ampio apparato filologico di grandi successi del passato come Le Rose di Versailles, Capitan Harlock, Appleseed, Ken il Guerriero, introduce per la prima volta sul mercato italiano autori classici come Shigeru Mizuki, Shotaro Ishinomori e Mitsuteru Yokoyama, assieme a promettenti nuovi autori quali Shintar\u014d Kago, Yu Kinutani, Torao Asada ecc. Pubblica inoltre l'edizione completa deluxe in 24 volumi di Slam Dunk, incluso anche il volume finale \"10 days after...\" inedito in Italia. Da notare anche la Goooo! Collection, nella quale raccoglie lavori editi e inediti di Go Nagai per un totale di oltre cento volumi.\nd/visual pubblica anche due titoli in DVD: \"La Voce delle Stelle\", opera di esordio di Makoto Shinkai, col quale Colpi intrattiene rapporti d'amicizia in quanto l'ufficio di d/world inc. e quello di Shinkai sono stati a lungo dirimpettai; e la collana \"Mazinkaiser\", la prima e unica serie animata prodotta da d/world inc. Si occupa della distribuzione italiana della prima versione in DVD di \"UFO Robot Goldrake\", pubblicata da Toei Animation e Dynamic Planning. La serie si interrompe al penultimo DVD a causa di un contenzioso tra queste due ultime. d/world inc. produce anche il primo cortometraggio giapponese totalmente in computer graphic, una versione di Cutie Honey con sceneggiatura di Dai Sato, regia di Hiroyuki Kitakubo e design di Kazuya Sasahara. Il film viene anche annunciato su una rivista specializzata con un ampio corredo di immagini; ma la produzione viene bruscamente interrotta quando Dynamic Planning decide di licenziare il titolo a Hideaki Anno per la produzione di un film dal vivo.\nNel 2011 d/visual cede tutte le sue attivit\u00e0 di publishing e home video a un editore taiwanese per la parte asiatica e a Grani &amp; Partners per quella europea, concentrandosi solo sul settore produttivo. Forma un'alleanza con uno studio di Taiwan e uno di Bangkok, in seguito acquisendoli, e oggi conta su uno staff di oltre 100 artisti che si sono occupati della produzione delle scene in CG di numerosi successi, inclusi Shin Godzilla di Hideaki Anno; i videogame Gravity Daze e ; il movie Final Fantasy XV ; lo short animato Patlabor Reboot; e soprattutto la serie televisiva live Garo, della quale cura la produzione dal 2012.\nColpi vive attualmente tra Tokyo, Bangkok, Taipei e Pechino.\nTitoli pubblicati e tradotti / supervisionati da Federico Colpi (in italiano).\nAnime.\nAnime (solo distribuzione e supervisione dell'edizione italiana)\nAltre attivit\u00e0.\nFederico Colpi ha scritto numerosi articoli su riviste specializzate e saggi su \"anime\" e manga, in Giappone, Italia, Spagna e Francia. La televisione nazionale giapponese NHK nel 1997 gli ha dedicato un documentario intitolato \"Salvate gli Anime! Federico Colpi\" (Nihon no anime o sukue! Federico Colpi) e ha partecipato a numerosi programmi televisivi e radiofonici locali.\nOltre ad aver accompagnato Go Nagai in tutti i suoi viaggi all'estero fino al tour di Giordania, Kuwait, Egitto e Dubai del 2009, si \u00e8 anche distinto per aver accompagnato in Italia pi\u00f9 volte Hayao Miyazaki, anche in occasione della 61\u00aa Mostra internazionale d'arte cinematografica di Venezia e la 62\u00aa dove venne premiato col Leone d'Oro alla Carriera, e Katsuhiro Otomo, prima per la presentazione di Memories a Cartoombria, poi durante il Giro d'Italia 2007 assieme a Katsuya Terada."}
{"id": "764144", "revid": "77358", "url": "https://it.wikipedia.org/wiki?curid=764144", "title": "Acido D-lisergico", "text": ""}
{"id": "764151", "revid": "113831067", "url": "https://it.wikipedia.org/wiki?curid=764151", "title": "Trentino Aquila Cricket Club", "text": "Il Trentino Aquila Cricket Club noto come Trento \u00e8 una societ\u00e0 di cricket di Trento.\n\u00c8 stata fondata nel 1992 e inizialmente ha partecipato alla Serie B.\nDal 1997 partecipa alla massima serie italiana, in cui ha raggiunto un terzo posto nel 1997 e un secondo nel 2000. Ha inoltre vinto la Coppa Italia del 2000. Nel 2005 e 2014 ha vinto il campionato nazionale Under 15 e nel 2010 ha vinto il campionato nazionale Under 19. Nel 2011 il Trentino CC \u00e8 riuscito a conquistare lo scudetto battendo i campioni in carica del Pianoro. Nel 2012 la formazione aquilotta si \u00e8 ripetuta nell'impresa portandosi a casa anche il secondo scudetto consecutivo.\nLa stagione 2013 \u00e8 passata alla storia come quella delle grandi chance mancate sia in Serie A che in Coppa Italia.\nLa stagione 2014 ha invece sorriso alla giovanissima formazione Under 15 che \u00e8 riuscita a fare proprio il titolo nazionale."}
{"id": "764156", "revid": "767487", "url": "https://it.wikipedia.org/wiki?curid=764156", "title": "Tema (morfologia)", "text": "In morfologia il tema \u00e8 quella parte della parola che rimane dopo essere stata separata dalla desinenza.\nContestualizzazione e individuazione del tema.\nI concetti di tema e desinenza di una parola sono strettamente collegati tra loro: una volta individuato l'uno \u00e8 automaticamente individuato anche l'altro e viceversa.\nNelle lingue isolanti, come \u00e8 quasi del tutto l'inglese, individuare il tema \u00e8 normalmente un'operazione semplice, in quanto il pi\u00f9 delle volte si tratta del lemma: ad esempio il verbo \"to form\" presenta pochissime forme nella sua flessione, tutte ottenibili dal lemma tramite l'apposizione di un numero limitato di desinenze: \"form\", \"form\"s, \"form\"ed, \"form\"ing.\nAnche in una lingua agglutinante come per esempio il finlandese il tema coincide con il lemma, in quanto tutte le numerose forme di un lessema si ottengono tramite apposizioni successive di affissi: ad esempio dal lemma del sostantivo \"kirja\" si formano \"kirja\"ni, \"kirja\"ssa, \"kirja\"ssani, e cos\u00ec via.\nL'individuazione del punto di separazione tra tema e desinenza nelle lingue flessive dipende dal contesto nel quale ci si trova.\nDal punto di vista di una grammatica normativa tradizionale ci si limita a identificare il tema principale di un lemma, sul quale andranno apposte le desinenze della coniugazione o declinazione a cui appartiene.\nNelle lingue come il latino o il tedesco, nelle quali la flessione comporta anche la modifica del tema in buona parte del lessico, insieme al lemma viene fornito anche il paradigma, cio\u00e8 una breve selezione delle forme di un lessema dalla quale possono essere ricavate le possibili variazioni del tema (a volte non tutte).\nPer fare un esempio in tedesco: il paradigma del verbo \"nehmen\" \u00e8 \"nehmen, nahm, genommen\", da cui si ricavano i temi \"nehm-\", \"nahm-\" e \"genomm-\"; nella flessione si presenta per\u00f2 anche il tema \"nimm-\".\nDal punto di vista di una grammatica descrittiva si definiscono a volte contesti pi\u00f9 ristretti che portano ad individuare un maggior numero di temi e a studiare le relazioni che intercorrono tra di essi; spesso all'interno del tema \u00e8 individuato un morfema chiamato vocale tematica (ad esempio la \"-a-\" nell'italiano \"am-a-re\") che pu\u00f2 o non pu\u00f2 essere presente nella flessione (ad esempio in \"am-o\" non c'\u00e8 ma in \"am-a-te\" c'\u00e8).\nPer praticit\u00e0 di esposizione, spesso la vocale tematica \u00e8 considerata parte del tema.\nEcco l'esempio di un'affermazione che si pu\u00f2 trovare in morfologia descrittiva a proposito dei temi, relativamente ai verbi della lingua italiana:\nIn uno stesso enunciato sono definiti ben tre contesti diversi che definiscono di conseguenza tre temi diversi, ma l'affermazione \u00e8 comunque valida per tutte e tre le coniugazioni regolari:\nSi noti come in questo caso, affinch\u00e9 l'enunciato sia valido, la vocale tematica deve essere considerata parte del tema.\nPer quanto riguarda i fenomeni legati alla vocale tematica nel processo di flessione si rimanda agli approfondimenti.\nRelazioni tra tema e radice del tema.\nNei contesti in cui la vocale tematica entra a far parte del tema \u00e8 necessario introdurre il concetto di radice del tema, che nella accezione pi\u00f9 generale del termine \u00e8 ci\u00f2 che resta del tema dopo che ne \u00e8 stata tolta la vocale tematica.\nQuando il tema coincide con la radice del tema (vale a dire quando non esiste la vocale tematica) si definisce anche tema radicale.\nUn paio di esempi di tema radicale sono l'inglese \"form-\" e il tedesco \"nehm-\" gi\u00e0 citati nel precedente paragrafo.\nGli esempi di tema radicale in italiano non sono comuni, in quanto generalmente per la declinazione di nomi, aggettivi, ecc. si considera come tema la forma maschile singolare ovvero (in assenza) la forma femminile singolare, in cui \u00e8 praticamente sempre presente la vocale finale (\"-o\", \"-e\" o \"-a\") che funge sia da desinenza sia da vocale tematica.\nPer quanto riguarda la coniugazione possono essere considerati temi radicali (ma solo da un punto di vista di linguistica storica) i temi dei verbi che terminano in \"-rre\": \"condurre\" (tema del presente \"conduc-\"), \"porre\" (tema del presente \"pon-\"), \"trarre\" (tema del presente \"tra-\") e cos\u00ec via, che generalmente sono irregolari, cio\u00e8 nella loro flessione utilizzano pi\u00f9 di un tema (da notare incidentalmente il caso particolare della radice \"tra-\" in cui la vocale \"a\" non \u00e8 vocale tematica ma fa parte della radice del tema).\nDal punto di vista sincronico, la vocale eufonica \"-e-\", che nella coniugazione di questi verbi si inserisce spesso tra tema e desinenza ovvero tra tema e affisso flessivo, funge a tutti gli effetti da vocale tematica e come tale \u00e8 da considerare in questo contesto; in questo senso, negli esempi appena fatti i temi del presente sono rispettivamente \"conduce-\", \"pone-\" e \"trae-\".\nNella definizione pi\u00f9 restrittiva del termine, per radice del tema si intende ci\u00f2 che resta del tema dopo che ne sono stati tolti sia gli affissi flessivi sia la vocale tematica. In questa accezione, la radice del tema diventa, nei casi regolari, coincidente con la radice del tema del lemma: ad esempio, la radice del tema in senso stretto di \"dorm-i-va-te\" \u00e8 \"dorm-\", e coincide con la radice del tema del lemma \"dorm-i-re\" che \u00e8 per l'appunto \"dorm-\".\nIl tema nella flessione.\nAbbiamo gi\u00e0 visto che nella flessione il tema pu\u00f2 perdere la vocale tematica: \"tem-o\", \"teme-te\" (e anche \"teme-v-o\", \"teme-va-te\"; da notare che nel tema dell'imperfetto indicativo, ottenuto infissando il tema del presente indicativo, la vocale tematica diventa quella dell'infisso).\nGeneralmente questo \u00e8 un comportamento regolare ed \u00e8 una caratteristica della desinenza pi\u00f9 che del tema: ad esempio, la desinenza \"-o\" della prima persona singolare dei tempi dell'indicativo fa sempre cadere la vocale tematica.\nAnche se gli esempi sono presi dalla lingua italiana, si tratta di un comportamento comune anche in altre lingue flessive.\nPu\u00f2 per\u00f2 capitare che nella flessione di un lemma il tema possa subire delle trasformazioni anche nella sua radice, ed \u00e8 in questo caso che la flessione si definisce irregolare.\nQuesto argomento \u00e8 sviluppato con maggiore ampiezza negli argomenti di approfondimento."}
{"id": "764158", "revid": "1652635", "url": "https://it.wikipedia.org/wiki?curid=764158", "title": "Assistente arbitrale", "text": "L'assistente arbitrale, comunemente noto con i nomi storici di guardalinee, guardialinee o segnalinee, \u00e8 un ufficiale di gara che aiuta e coadiuva l'arbitro centrale nella direzione di una partita di calcio.\nPer ogni gara ne vengono designati classicamente due, andando quindi a formare, con l'arbitro, la cosiddetta \"Terna arbitrale\".\nLa denominazione ufficiale di guardalinee (\"linesmen\" in inglese) \u00e8 stata modificata in quella attuale nel 1996 dalla FIFA, la quale intendeva riflettere meglio il senso moderno da attribuire al ruolo, e secondariamente rendere l'incarico aperto alla parit\u00e0 dei sessi (poich\u00e9 \"men\" in inglese vuol dire \"uomini\").\nIn Italia, gli Assistenti sono ufficialmente definiti con l'acronimo AA (\"Assistente Arbitrale\").\nOltre all'acronimo \"AA\", viene usato anche il numero 1 o 2, per indicare l'Assistente numero 1 \"(AA1)\", ovvero quello che opera sulla linea laterale presso la quale sono posizionate le panchine (che spesso \u00e8 il pi\u00f9 esperto dei due), e l'Assistente numero 2 \"(AA2)\", ossia colui il quale opera dall'altra parte del campo, spesso lato tribune.\nIncarichi.\nGli incarichi degli assistenti arbitrali sono disciplinati dalla Regola 6 (\"Gli altri ufficiali di gara\") del Regolamento del Gioco del Calcio, bench\u00e9 le attivit\u00e0 di dettaglio per una singola gara siano sempre sottoposte al giudizio dell'arbitro, durante il consueto \"briefing\" pre-gara.\nIl Regolamento richiede comunque che l'assistente indichi:\nGli assistenti arbitrali effettuano segnalazioni all'arbitro alzando la bandierina in dotazione.\nL'arbitro pu\u00f2 non tenerne conto, in quanto tutte le valutazioni fatte dagli assistenti, in termini di regolamento, sono da considerarsi solo di supporto, rimanendo all'arbitro unico l'autorit\u00e0 nella direzione della gara.\nDurante il gioco, gli assistenti arbitrali si dispongono uno per linea laterale, e si occupano di una met\u00e0 campo a testa (per consuetudine, non essendo scritto nel regolamento ufficiale, si posiziona nella met\u00e0 a destra avendo la fronte al terreno di gioco). In ogni caso l'assistente segnala anche l'uscita del pallone dalla linea laterale su cui si trova: nella met\u00e0 campo in cui \u00e8 posizionato, segnala anche la squadra che deve eseguire la rimessa laterale; mentre nell'altra met\u00e0 campo alza la bandierina solo in posizione verticale (in questo caso \u00e8 l'arbitro che assegna la rimessa laterale). In casi eccezionali (per esempio nella rara ipotesi di una violenza consumata e non vista dagli altri ufficiali di gara), pu\u00f2 comunque eseguire segnalazioni per fatti avvenuti nell'altra met\u00e0 campo non di sua competenza. Malgrado le squadre invertano direzione di gioco nel secondo tempo, gli assistenti rimangono dallo stesso lato, cos\u00ec che abbiano modo di distribuire equamente le segnalazioni che riguardano entrambi gli attacchi delle due squadre.\nVengono identificati con il nome assistente numero uno e numero due.\nL'assistente numero uno opera dal lato delle panchine ed \u00e8 di solito il pi\u00f9 esperto ed anziano dei due, in quanto la collocazione \u00e8 ad una distanza molto ravvicinata rispetto alle panchine e alle aree tecniche in cui sono situati le riserve e i dirigenti sportivi delle squadre (nonch\u00e9 spesso delle tribune degli spettatori).\nViene coinvolto in tutte le sostituzioni quando non \u00e8 presente il quarto ufficiale o, se \u00e8 presente il componente supplementare alla terna, nei casi di sostituzioni multiple.\nSebbene non sia usuale, \u00e8 consentito agli assistenti di entrare nel terreno di gioco, principalmente per controllare le reti all'inizio di ogni tempo di gara, per aiutare a far rispettare le distanze per i calci d'angolo, le rimesse laterali e i calci di punizione, quando eseguiti vicino alle linee laterali, nonch\u00e9 in occasione dei calci di rigore e dei tiri di rigore.\nNon \u00e8 assolutamente consentito ai giocatori rivolgersi agli assistenti.\nAssistenti di parte.\nIn Italia, nelle categorie provinciali e regionali fino alla Prima Categoria, viene richiesto alle societ\u00e0 che partecipano a una gara di incaricare uno dei loro tesserati di fungere da guardalinee \"di parte\" (assistenti di parte).\nLa terna arbitrale tradizionale opera in genere solamente dal campionato di Promozione in su per questioni di bilancio, ma anche per i numeri limitati di arbitri a disposizione degli organi tecnici periferici.\nLa presenza degli assistenti designati o degli assistenti di parte \u00e8 obbligatoria, altrimenti la partita non potr\u00e0 essere iniziata o proseguita. Nel caso la gara venga disputata con l'assenza di uno o entrambi gli assistenti di parte il giudice sportivo non convalider\u00e0 il risultato e stabilir\u00e0 la ripetizione della stessa. L'incarico di assistente di parte, , viene ricoperto da un membro dello staff della societ\u00e0, un dirigente o anche da un giocatore (mai dall'allenatore) che per\u00f2 se ricopre l'incarico, non potr\u00e0 in seguito entrare in campo e giocare, tranne che nel Settore Giovanile e Scolastico. Al contrario, un giocatore sostituito pu\u00f2 svolgere le mansioni di assistente di parte, dopo aver partecipato all'inizio della gara.\nL'unico compito di questi assistenti \u00e8 quello di segnalare quando il pallone fuoriesce interamente dalle linee perimetrali, senza per\u00f2 indicare la direzione.\nTipi di segnalazioni.\nOgni assistente ha in dotazione una bandierina con un manico di 75\u00a0cm e un drappo quadrato della dimensione di 45x45 cm di colore a tinta unita gialla oppure rosso vivo, oppure entrambi con quattro quadrati alternati o a scacchi obliqui (cosiddetto stile \"\"Premier rotating flag\"). L'impugnatura anti-scivolo \u00e8 generalmente in spugna sintetica o sughero.\nRimessa laterale.\nL'assistente segnala l'uscita del pallone dalla propria linea laterale, alzando la bandierina in posizione verticale per segnalare che il pallone non \u00e8 pi\u00f9 in gioco. Successivamente, e solo nella met\u00e0 campo destra di competenza, deve segnalare (con il braccio che regge la bandierina teso e parallelo al terreno oppure a 45 gradi) anche la cosiddetta \"direzione\", cio\u00e8 la squadra che deve compiere la rimessa: in caso di assegnazione alla squadra attaccante, si usa il braccio destro teso verso il fondo campo; in caso della squadra difendente, si usa il braccio sinistro nella direzione opposta cio\u00e8 verso la linea mediana. In caso di dubbio, l'assistente alza la bandierina mantenendola brevemente in posizione verticale cercando il contatto visivo con l'arbitro, il quale stabilisce la direzione.\nDa un mero punto di vista stilistico e della gestualit\u00e0, la segnalazione viene eseguita sempre con una sola mano, cercando di evitare il passaggio della bandierina in posizione verticale dalla mano destra a quella sinistra o viceversa (in gergo arbitrale chiamato \"orologio\", in quanto, per compiere tale passaggio di mano, le braccia si muovono istintivamente come le lancette).\nCalcio d'angolo.\nQuando un calciatore difendente tocca per ultimo il pallone, che finisce oltre la linea di fondo di competenza, l'assistente deve innanzitutto alzare con la mano destra la bandierina in posizione verticale per segnalare che il pallone non \u00e8 pi\u00f9 in gioco e correre verso la bandierina d'angolo. Se il pallone \u00e8 uscito nella met\u00e0 di campo pi\u00f9 vicina (alla sinistra della porta) l'assistente indica anche l'angolo. Se invece il pallone \u00e8 uscito alla destra della porta, l'assistente rimane con la bandierina alzata verticale e attende l'indicazione dell'arbitro (braccio alzato in direzione dell'angolo opposto).\nSistemato il pallone nell'arco d'angolo, generalmente l'assistente compie un breve cenno all'arbitro per confermare che tutto \u00e8 regolare per poter riprendere il gioco.\nCalcio di rinvio.\nQuando invece a toccare il pallone per ultimo \u00e8 il calciatore attaccante, l'assistente, dopo aver alzato con la mano destra la bandierina in posizione verticale per segnalare che il pallone non \u00e8 pi\u00f9 in gioco, corre verso il fondo campo. Se il pallone \u00e8 uscito nella met\u00e0 di campo pi\u00f9 vicina (alla sinistra della porta), l'assistente posiziona la bandierina in posizione orizzontale al terreno verso il centro del terreno. Se invece il pallone \u00e8 uscito alla destra della porta, l'assistente rimane con la bandierina alzata verticale e attende l'indicazione dell'arbitro (braccio abbassato in direzione della porta).\nFuorigioco.\nIn occasione del cosiddetto \"fuorigioco\"\", l'assistente interrompe subito la corsa e alza la bandierina in posizione verticale con la mano destra per segnalare che l'azione di gioco deve essere interrotta dall'arbitro. Subito dopo il fischio dell'arbitro, l'assistente indica la zona in cui \u00e8 avvenuta l'infrazione: fronte al terreno, posiziona la bandierina alta a 45 gradi se \u00e8 nella zona lontana opposta, a 90 gradi se nella zona centrale, a 45 gradi in basso se il fuorigioco era vicino.\nSostituzioni.\nDopo che il \"quarto uomo\" (o il dirigente sportivo nei campionati minori) ha comunicato l'intenzione di effettuare una sostituzione fra giocatori, l'assistente provvede (alla prima occasione utile, a gioco fermo) a segnalarlo all'arbitro portando sopra la testa la bandierina impugnata orizzontalmente \"a manubrio\"\" con entrambe le mani oppure con la sinistra che tende il drappo preso dall'angolo sinistro.\nFalli.\nGeneralmente l'assistente non deve segnalare i falli di gioco che siano nella visuale dell'arbitro (con cui deve mantenere sempre il contatto visivo), tendenzialmente per non \"scavalcare\" l'autorit\u00e0 del direttore di gara, facendolo perdere in credibilit\u00e0. Viceversa, in caso di falli evidenti e particolarmente violenti avvenuti nelle sue immediate vicinanze (massimo 1-2 metri), l'assistente pu\u00f2 procedere alla segnalazione anche per rafforzare la decisione dell'arbitro, che nei casi gravi adotta anche i provvedimenti disciplinari dell'ammonizione o dell'espulsione. In ogni caso, l'assistente \u00e8 tenuto a segnalare tutti i falli eventualmente non visti dall'arbitro, salva la concessione del vantaggio e generalmente sempre che gli stessi siano particolarmente evidenti. Tipicamente, l'assistente segnala con la bandierina alta quando il pallone viene toccato dal portiere con le mani fuori dalla propria area di rigore.\nIl fallo viene segnalato alzando in posizione verticale la bandierina che viene scossa ed agitata rapidamente (come se fosse un sonaglio), aspettando il contatto visivo con l'arbitro. Successivamente al fischio di interruzione, la bandierina viene inclinata alta a 45 gradi per indicare la direzione, mentre, se \u00e8 strettamente necessario, con la mano libera viene indicato o mimato il motivo della segnalazione e il punto in cui \u00e8 avvenuto il fallo, cercando di limitare il pi\u00f9 possibile la gesticolazione.\nCalcio di rigore.\nTenuto conto della particolare zona in cui si svolge l'azione, in genere l'assistente non segnala con bandiera alta i falli all'interno dell'area di rigore, a meno che non siano evidentissimi e allo stesso tempo non siano stati visti dall'arbitro. Tali situazioni comportano un'evidente ed immediata perdita di credibilit\u00e0 del direttore di gara nei confronti del pubblico; per tale motivo in caso di dubbio dell'arbitro, viene attivato un contatto visivo e (per consuetudine) l'assistente fa qualche passo verso la linea di porta con la bandierina bassa nella mano destra; nel caso sia gi\u00e0 all'altezza della linea di porta, fa qualche passo dentro al campo verso l'area di rigore. Rimanendo fermo, invece, indica che per lui non \u00e8 calcio di rigore.\nSegnatura di una rete.\nIn caso di azione regolare, l'assistente rimane fermo fronte al terreno e segnala la rete indicando il centro del campo con la bandierina nella mano destra all'altezza dell'addome. Successivamente al fischio dell'arbitro che convalida la rete, l'assistente compie una breve corsa (10-15 metri) verso la linea mediana.\nAltri ufficiali di gara.\nQuarto ufficiale.\nNelle gare FIGC della Lega Professionisti (Serie A, Serie B, Coppa Italia, Serie C), cos\u00ec come in tutte le competizioni che si svolgono sotto l'egida della UEFA e della FIFA, viene designato un ulteriore ufficiale di gara, il quarto ufficiale (chiamato comunemente dalla stampa del settore \"quarto uomo\").\nAssistente di riserva.\nIntrodotto per la prima volta nella finale del campionato del mondo del 2006 (Italia-Francia), in alcuni casi di assoluta necessit\u00e0, la lega competente pu\u00f2 designare anche un assistente di riserva (noto anche come quinto uomo o quinto ufficiale di gara).\nIl nome \u00e8 di \"Assistente di riserva\", in virt\u00f9 del fatto che il \"quinto uomo\", in caso di necessit\u00e0 pu\u00f2 sostituire solo un assistente e non l'arbitro.\nI compiti del quinto uomo sono:\nDurante i mondiali 2006, l'assistente di riserva aveva preso posto tra una panchina e la bandiera d'angolo, con la possibilit\u00e0 di invertire la posizione.\nNelle altre manifestazioni, il quinto uomo prende posto tra le due panchine, insieme al quarto uomo.\nIl quinto uomo non pu\u00f2 mai intervenire, e non deve mai abbandonare la sua postazione. Solo in casi estremi (come risse) pu\u00f2 aiutare il quarto uomo a mantenere l'ordine.\nV.A.R. e A.V.A.R..\nA partire dalla stagione 2017-18 della Serie A due ufficiali di gara, detti V.A.R. (\"Video Assistant Referee\") e A.V.A.R. (\"Assistant Video Assistant Referee\"), sono incaricati di riferire all'arbitro e di rivedere il filmato dell'azione, quando si verifica una delle quattro situazioni dubbie che cambiano una partita: assegnazione di una rete, assegnazione di un calcio di rigore, espulsione diretta, scambio di persona. La decisione definitiva spetta unicamente all'arbitro.\nArbitri addizionali.\nDurante la fase a gironi della UEFA Europa League 2009-2010 sono stati introdotti in via sperimentale i due arbitri addizionali d'area (detti anche arbitri di porta, assistenti aggiunti o giudici di porta).\nOve previsti, questi prendono posto in prossimit\u00e0 delle due porte ed hanno i compiti di segnalare all'arbitro se:\nGli arbitri addizionali sono stati introdotti su idea dell'allora presidente UEFA Michel Platini, per far fronte alle numerose polemiche riguardanti i gol fantasma e le concessioni dei calci di rigore, in risposta alla tecnologia.\nPer il biennio 2010/2012, l'uso dei due \"arbitri addizionali\" \u00e8 in via del tutto sperimentale.\nEssi vengono usati nelle due principali manifestazioni UEFA, la UEFA Champions League e la UEFA Europa League, ed inoltre nella Supercoppa UEFA.\nAl termine del biennio sperimentale, nel luglio 2012 a seguito di una riunione in cui vengono discusse anche altre tematiche, come ad esempio il gol fantasma, l'IFAB approva ufficialmente la presenza degli arbitri addizionali, che dunque possono facoltativamente (non vi \u00e8 l'obbligo) fare la loro apparizione anche nelle competizioni nazionali (campionati e coppe) di tutte le federazioni affiliate alla FIFA.\nDalla Supercoppa italiana 2012 alla Supercoppa italiana 2017 sono stati utilizzati gli arbitri addizionali anche nelle partite di Serie A e, dal 2014, vengono utilizzati anche per i playoff e i playout della Serie B (se e quando sono necessari).\nNel caso in cui, durante un'azione, il pallone dovesse rimbalzare su di un arbitro addizionale, momentaneamente sul terreno di gioco, il gioco proseguirebbe normalmente senza interruzioni di sorta in quanto l'arbitro addizionale stesso \u00e8 parte del gioco (Regola 9, \"Pallone che tocca una persona diversa da un calciatore all'interno del terreno di gioco\")."}
{"id": "764159", "revid": "118031", "url": "https://it.wikipedia.org/wiki?curid=764159", "title": "John Crichton", "text": ""}
{"id": "764161", "revid": "433605", "url": "https://it.wikipedia.org/wiki?curid=764161", "title": "Castello di Arechi", "text": "Il Castello di Arechi \u00e8 un castello medievale, situato ad un'altezza di circa 300 metri sul livello del mare, che domina la citt\u00e0 ed il golfo di Salerno. \u00c8 detto di \"Arechi\" perch\u00e9 la costruzione di questa fortificazione si associa, tradizionalmente, al duca longobardo Arechi II.\nStoria e descrizione.\nIl castello si eleva in cima al monte Bonadies dominando dall'alto la citt\u00e0 di Salerno. Anche se rinvenimenti monetari attestano la frequentazione della collina gi\u00e0 nel III-II sec. a.C., il primo impianto costruttivo risale al VI sec. d.C., nel corso della guerra greco-gotica, quando ad opera del generale greco Narsete fu fatto edificare un \"castrum\". Resti della fortificazione bizantina sono riconoscibili in alcuni tratti di muratura in opera quadrata realizzata con grandi blocchi di tufo e nell'impianto primitivo della \"turris maior\".\nA pianta rettangolare, la torre era costruita su cinque o sei livelli, con funzione di controllo del porto sottostante e dei percorsi che avrebbero potuto facilmente condurre a Nuceria Alfaterna, nodo vitale per l'economia della pianura vesuviana.\nNell'VIII secolo Arechi II fece del castello il vertice nord di un sistema difensivo triangolare, le cui mura calavano lungo i pendii del colle Bonadies cingendo tutta l'antica Salernum fino al mare: il circuito murario fu rinforzato dal principe longobardo, il cui intervento sul castello fu praticamente inesistente. La posizione sul monte Bonadies offriva buone possibilit\u00e0 difensive; il castello e la cinta resero Salerno \"\"per natura e per arte imprendibile, non essendo in Italia una rocca pi\u00f9 munita di essa\", come testimonia Paolo Diacono nella sua \"Historia Longobardorum\"\": il castello, infatti, non capitol\u00f2 mai e durante l'assedio di Roberto il Guiscardo, nel 1077, solo per fame gli occupanti patteggiarono la resa . \nI Normanni non apportarono modifiche alla \"turris maior\", ma sopraelevarono i salienti murari e realizzarono un ampliamento verso sud con la costruzione di un loggiato di cui rimangono alcuni piloni inglobati nella massa muraria realizzata pi\u00f9 tardi per la sistemazione della cannoniere del XVI secolo.A loro si deve la costruzione della torre detta \"La Bastiglia\" su di uno sperone roccioso a nord del castello: la sua edificazione risponde alla necessit\u00e0 di controllare i movimenti non direttamente visibili dal castello.\nNonostante Federico II di Svevia avesse incluso la \"turris maior\" fra le fortificazioni da riparare, il periodo svevo \u00e8 poco documentato archeologicamente. Maggiori modifiche apportarono gli Angioini, che aggiunsero corpi di fabbrica e cisterne; costruirono alcune cortine, munite di saettiere (sottili feritoie verticali da cui i difensori potevano scoccare frecce) al di sotto delle quali vennero successivamente installate delle fuciliere ancora visibili: agli stessi si deve la costruzione di un \"balneum\" e di un sistema termale che utilizzava le numerose cisterne individuate. Le vicende che hanno caratterizzato il dominio angioino sono documentate da carte d'archivio della cancelleria angioina e aragonese. Nel 1274 vengono segnalate urgenti opere di riparazione. I rinvenimenti in ceramica e vetro sono numerosi e di elevata qualit\u00e0 a testimonianza che il castello aveva anche funzione abitativa. Le ultime ristrutturazioni della fase angioina risalgono al 1299. Con gli Aragonesi il castello raggiunse il massimo sviluppo. Vennero costruiti grandi corpi di fabbrica visibili oggi a est della cosiddetta piazza d'Armi. Maioliche napoletane, fiorentine e terraglie prodotte nella vicina Vietri sul Mare attestano che il complesso non fu lasciato solo ai soldati di guardia, ma che vi soggiornarono signori di un certo rango.\nGli ambienti sulla destra dell'ingresso appartengono all'et\u00e0 moderna quando ormai il castello aveva perduto la funzione difensiva ed era utilizzato come residenza temporanea dai principi Sanseverino, feudatari di Salerno. Tra il 1547 e il 1564 un viaggiatore inglese, Thomas Hoby, fu accolto dai principi che vi soggiornavano d'estate. Nella descrizione della sua venuta da Cava, Hoby specifica di aver raggiunto il castello solo arrampicandosi lungo le rocce: non era stata infatti ancora costruita la strada che oggi unisce Vietri a Salerno.\nNel 1820 nel castello ebbe luogo una congiura carbonara con l'intento di causare un'insurrezione popolare; ma a causa del tradimento di un affiliato, tutto fall\u00ec.\nDopo un lungo periodo di abbandono in seguito all'Unit\u00e0 d'Italia, gli ultimi proprietari del castello, i Conti Quaranta Signori di Fossalopara, il 19 dicembre 1960 vendettero il castello alla Provincia di Salerno che ne cominci\u00f2 i lavori di restauro.\nIl 1\u00ba marzo 1992 le Poste Italiane gli hanno dedicato un francobollo.\nIl restauro.\nDopo i primi, parziali interventi di restauro, nel 1982 \u00e8 stata aperta al pubblico l'area interessata dall'ampliamento aragonese. Dal 1991 la Direzione dei Musei Provinciali del Salernitano e il Centro \"Nicola Cilento\" per l'Archeologia Medievale dell'Universit\u00e0 degli Studi di Salerno hanno realizzato una serie di campagne di scavo per definire l'evoluzione del complesso monumentale. Nel 2000 \u00e8 stato avviato un pi\u00f9 ampio progetto volto al recupero funzionale del castello, con il restauro completo delle componenti architettoniche e la riqualificazione dell'intero complesso. Nel volume di una preesistente cisterna \u00e8 stato realizzato l'ascensore che conduce ai livelli intermedi rendendo accessibile anche ai disabili gran parte del plesso. Tra gli interventi eseguiti, la pavimentazione del livello di calpestio del fossato, il restauro delle fuciliere e dei vani arcuati delle cannoniere, il recupero dei paramenti murari della zona antistante la \"turris maior\", compromessi dall'azione erosiva degli agenti atmosferici. I restauri hanno interessato anche la Bastiglia, che presentava solai crollati e una grave lesione lungo tamburo semicircolare di rafforzamento, alla cui sommit\u00e0 si inseriscono tre cannoniere. Alcuni vani, inoltre, sono stati resi adeguati alla realizzazione del Museo; in questi stessi ambienti son visibili i resti di una merlatura inglobata nello spessore murario.\nIl restauro ha reso completamente visitabile la zona sottostante il livello di copertura del terrazzo antistante la turris maior denominata \"ipogeo\".\nGli spazi hanno avuto funzioni diverse nel tempo e lo sviluppo della volta indica una suddivisione, mediante setti murari, di uno spazio inizialmente concepito come unico. L'esplorazione precedente il restauro ha evidenziato la presenza di canalizzazioni che fanno pensare a una parziale utilizzazione del vano come cisterna, in un periodo non precisamente definibile. Lo stesso ambiente fu utilizzato per la detenzione di prigionieri e nemici.\nSul fondo sono visibili gli affreschi che ritraggono Santa Caterina Alessandrina e San Leonardo, protettore dei carcerati.\nIl Museo.\nNel Museo del castello sono esposti reperti provenienti dagli scavi eseguiti sul sito: si tratta di ceramiche, vetri, oggetti metallici e monete. Tale museo \u00e8 dotato di altoparlanti e schermi, che illustrano la geografia del castello e danno nozioni storiche del tale,dando un senso logico e culturale al visitatore.\nLa ceramica.\nDocumentata da circa quattrocento frammenti \u00e8 la ceramica decorata a \"bande rosse\" databile dal VII-VIII al XIII secolo e oltre. Tali frammenti sono caratterizzati da una decorazione con strette spirali o larghe fasce che descrivono archi consecutivi. Particolare attenzione merita una brocchetta dal profilo biconico, con base piatta, una sola ansa, orlo arrotondato e becco pinzato; la decorazione \u00e8 presente sul collo, sull'ansa, sul fondo e sulla pancia dove sono archi sovrapposti. Ulteriore classe ceramica largamente attestata \u00e8 la spiral ware databile tra il XII e il XIII secolo; a tale classe appartengono le coppe e i bacini decorati con spirali disegnate in verde ramina e bruno manganese sotto una vetrina trasparente. Sono stati rinvenuti novantotto reperti riconducibili soltanto a forme aperte. Degno di nota \u00e8 un bacino decorato con tre spirali in bruno separate da altrettante foglie lanceolate verdi con doppio contorno in bruno. I manufatti impiegati per la mensa - catini scodelle, ciotole, piatti, boccali, orcioli, microvasetti - sono caratterizzati, verso la fine del XII secolo, da un rivestimento piombifero che forma una vetrina spesso verde, ma anche giallo-bruna e, successivamente, verde ramina, bruno manganese e rosso. Numerose ciotole presentano una decorazione costituita da una fascia in verde delimitata da linee dritte e/o ondulate in bruno. La decorazione dei manufatti di XIII secolo tende ad arrestarsi in prossimit\u00e0 del fondo. Al XIII secolo si data l'introduzione della ceramica protomaiolica caratterizzata dal rivestimento utilizzato: lo smalto. I rinvenimenti del castello mostrano numerose ciotole carenate con pareti svasate e piede ad anello. Le brocche e i boccali presentano decorazioni naturalistiche di ispirazione zoomorfa o geometrica con l'impiego dei due colori fondamentali, il verde e il bruno. Tra la met\u00e0 del XIV e l'inizio del XV secolo \u00e8 da ascriversi un gruppo di reperti di ceramica graffita: la decorazione veniva effettuata \"graffiando\" la superficie con una punta sottile o piatta. Sono predominanti le forme aperte e il repertorio decorativo, disposto sulla tesa, sulle pareti e nel fondo si caratterizza per la presenza di motivi vegetali (petali, foglie, rosette) e geometrici (spirali, rombi, festoni, serpentine). Un unico esemplare reca una raffigurazione animale: un pesce sulla tesa di un piatto. Su alcuni fondi sono presenti segni distintivi della figulina o del proprietario del manufatto. La ceramica graffita, oltre alla complessa lavorazione, richiedeva anche una notevole disponibilit\u00e0 economica; gli esemplari furono probabilmente realizzati in officine locali anche se \u00e8 problematica l'ubicazione delle fabbriche, in quanto non sono stati rinvenute n\u00e9 fornaci n\u00e9 scarti di lavorazione.\nI vetri.\nDurante gli scavi del castello sono stati portati a luce numerosi reperti vitrei; si tratta per lo pi\u00f9 di frammenti di suppellettili da mensa come bottiglie, calici, bicchieri e ampolle relativi ai secoli XII-XV. Estremamente sottili, tali oggetti sono, nella maggior parte dei casi, privi di decorazione.\nDegno di nota \u00e8 un elegante bicchiere databile al XIII secolo in vetro incolore di forma troncoconica con bordo molto svasato al di sotto del quale corre una decorazione a fascia, realizzata in smalti dal colore rosso, blu, verde e oro. Il corpo del bicchiere mostra una decorazione a rilievo costituita da micro palline di vetro applicate a caldo. Dagli strati della seconda met\u00e0 del XIII secolo sono emersi calici realizzati con gambi in vetro pieno su piede a disco, la cui colorazione oscilla tra il verde e l'azzurro. Le decorazioni di tipo plastico, sono applicate a caldo sul gambo oppure realizzate a stampo. L'impiego di materiale vitreo non si limitava alla mensa; sono state rinvenute, infatti, lastre per finestra, forme per l'illuminazione (lucernette troncoconiche o per gli usi pi\u00f9 svariati).\nI metalli.\nGli scavi degli anni '90 hanno riportato alla luce numerosi oggetti metallici databili dal VIl secolo ai nostri giorni riconducibili alle innumerevoli attivit\u00e0 che si svolsero nel castello. I reperti, in ferro e bronzo, appartengono alla sfera del quotidiano: chiodi, serrature, coltelli, anelli, spille per capelli, fibbie, finimenti e ferri da cavallo. Sono state rinvenute anche numerose armi (cuspidi, punte di freccia e di dardo da balestra, lance) la cui cronologia varia dal XII al secolo, utilizzabili sia in battaglia sia in caccia. Degno di nota \u00e8 uno sperone a rotella di bronzo dorato della prima met\u00e0 del XIV sec. perduto probabilmente da un cavaliere.\nLe monete.\nDurante i lavori di restauro del castello furono recuperate numerose monete; di particolare interesse sono tre gruzzoli: il primo \u00e8 costituito da denari della zecca di Rouen, una delle capitali della Normandia, rinvenuti nel cortile delle armi.\nTali monete d'argento furono coniate tra la seconda met\u00e0 del secolo XI e gli inizi del secolo XII quando il cortile era esterno al nucleo del castello; \u00e8 probabile, quindi, che i denari siano stati dispersi durante uno scontro tra armati. Il secondo gruzzolo \u00e8 composto da 21 monete d'oro rinvenute in una brocca di creta: si tratta di tari siciliani della zecca di Palermo o Messina che vanno da Ruggero a Tancredi.\nIl terzo gruzzolo comprende 22 monete di argento e una di rame, tra cui esemplari delle zecche di Macerata, Napoli, Bologna databili dal 1392 al 1534, rinvenute in un locale che negli anni Cinquanta fu adibito a stalla da una famiglia di contadini. Tra le numerose monete se ne segnalano: una del II sec. a.C proveniente da Ebusus (odierna lbiza); un asse e un sesterzio del ll sec. d.C.; tre follari di Costantinopoli e numerosi follari della zecca di Salerno (secoli XI-XII), monete di rame coniate ad imitazione del follis bizantino. Alcuni di questi esemplari sono particolarmente interessanti in quanto presentano segni di ribattitura sullo stesso tondello; tale operazione indica l'assenza di materia prima e la necessit\u00e0, quindi, di riutilizzare monete non pi\u00f9 in uso."}
{"id": "764163", "revid": "63859383", "url": "https://it.wikipedia.org/wiki?curid=764163", "title": "Latrina", "text": ""}
{"id": "764167", "revid": "287204", "url": "https://it.wikipedia.org/wiki?curid=764167", "title": "Anna Luise Karsch", "text": "Biografia.\nAnna Luise Karsch, nata D\u00fcrbach, ebbe genitori di origine contadina, gestori anche di una modesta birreria; a sei anni, Anna fu mandata a vivere con un vecchio zio che le insegn\u00f2 a leggere e a scrivere, contro la volont\u00e0 della famiglia, che la riprese in casa, temendo che l'istruzione le fosse dannosa. Tornata a lavorare nella casa di campagna, a dieci anni conobbe un allevatore di pecore che le procur\u00f2 dei libri che Anna, per evitare le punizioni dei genitori, leggeva di nascosto.\nSposatasi giovanissima \u2013 ma il matrimonio fu breve e infelice\u00a0\u2013 continu\u00f2 come pot\u00e9 a darsi una formazione culturale: compose i suoi primi versi sul ritmo degli inni religiosi. \nRimasta vedova, la famiglia le impose un nuovo matrimonio con un uomo che si rivel\u00f2 un alcolizzato; una poesia da lei scritta per un'amica fu notata da un locandiere del paese che inform\u00f2 un insegnante delle qualit\u00e0 poetiche della ragazza, il quale la incoraggi\u00f2 a proseguire a comporre versi. Furono poesie d'occasione a farla conoscere nel piccolo ambiente cittadino, fino a veder pubblicati alcuni versi nei giornali locali. \nDurante la Guerra austro-prussiana, la Karsch scrisse molte odi in onore di Federico II, ottenendo una pi\u00f9 vasta notoriet\u00e0. Madre di quattro figli, oltre a un'infelice vita matrimoniale, soffr\u00ec anche la perdita di due suoi bambini in tenera et\u00e0: la sua poesia \"Klagen einer Witwe\", (Lamenti di una vedova), fu notata da un generale prussiano che, nel 1761, port\u00f2 Anna e la figlia a vivere con la propria famiglia a Berlino, mentre il secondo figlio fu sistemato in una vicina propriet\u00e0 di campagna del suo mecenate.\nPotendo finalmente coltivare i suoi studi e scrivere con pi\u00f9 agio, si fece conoscere negli ambienti letterari berlinesi; pubblic\u00f2 nel 1764 una raccolta di poesie dalle quali fu giudicata un'autodidatta che dimostrava come non fossero necessari regolari studi letterari per dare prova di capacit\u00e0 poetiche. La conoscenza con il famoso poeta Johann Wilhelm Ludwig Gleim diede luogo a un'ampia corrispondenza epistolare, interessante per la comprensione del mondo letterario dell'epoca.\nNel 1763 conobbe personalmente Federico II che le promise - ma non mantenne la promessa - un sostegno finanziario, tanto che la Karsch trascorse ancora molta parte della sua vita in povert\u00e0; il successore di Federico, Federico Guglielmo II, le concesse una casa nel 1787, dove la Karsch mor\u00ec quattro anni dopo.\nFu la prima tedesca a vivere grazie alla sua produzione poetica, a dispetto della sufficienza con cui, in quanto donna, fu per lo pi\u00f9 considerata negli ambienti letterari, pur guadagnandosi il titolo di \u00abSaffo tedesca\u00bb. Anche la figlia Caroline Luise von Klencke fu poetessa e ancor pi\u00f9 nota fu la nipote Helmine Christiane von Ch\u00e9zy, poetessa e librettista."}
{"id": "764168", "revid": "508156", "url": "https://it.wikipedia.org/wiki?curid=764168", "title": "Giuseppe Pietri", "text": "Biografia.\nStudi\u00f2 presso il Conservatorio di Milano grazie a Pilade Del Buono, che gli permise di iscriversi dopo averlo sentito suonare in occasione di un concerto a Portoferraio in cui venne meno il pianista. Giuseppe da sempre suonava l'organo della chiesa del paese natio (Sant'Ilario in Campo). Debutt\u00f2 all'et\u00e0 di vent'anni con la musica per il teatro intitolata \"Calendimaggio\", dramma in un atto unico, seguita dalla fiaba in musica \"Flemmerlandia\". Si accorse che per i giovani autori erano pi\u00f9 azzeccate e convenienti le opere descriventi i piccoli fatti della vita quotidiana della borghesia e della classe lavoratrice. Uno dei suoi primi lavori fu un'opera lirica incompiuta e lasciata a met\u00e0 \"(Addio giovinezza!)\", ripescata e portata al successo dalla compagnia del comico Tani.\nDopo la sfortunata opera \"Il signor di Ruy-Blas\", grazie ad una riuscita ispirazione, l'autore realizz\u00f2 una pregevole commedia di ambiente intitolata \"L'acqua cheta\" (1920), tratta dalla commedia omonima di Augusto Novelli: \u00e8 la storia di un vecchio vetturino e delle sue due figliole, una delle quali soleva vivere a testa bassa, come un'acqua cheta. Ma un giorno, la giovane figlia si incapriccia di un gentile squattrinato e fugge con lui. Gli interpreti di questa opera furono, al Teatro Nazionale capitolino, Jole Pacifici e Enrico Dezan, padre del telecronista Adriano. Tre anni dopo, Pietri condusse al successo l'operetta \"La donna perduta\", che merit\u00f2 una trasposizione cinematografica. \"La donna perduta\" va in scena il 12 aprile 1925 anche al Teatro Reinach di Parma dove il successivo 5 novembre va in scena \"Il quartetto vagabondo\".\nNel 1926, il compositore regal\u00f2 al suo pubblico l'operetta \"Primarosa\", nella quale descrisse le vicende fallimentari di una famiglia di imprenditori minerari.\nIl 10 febbraio 1927 \"Primarosa\" va in scena per la prima volta al Teatro La Fenice di Venezia con Nella De Campi, Ines Lidelba e Nuto Navarrini per la Compagnia dei Grandi Spettacoli d'Arte Operettistica ed il successivo 19 aprile al Teatro Reinach di Parma.\nNel 1928 l'operetta \"Rompicollo\" venne ambientata in una Siena del Seicento, e la protagonista di questa storia vera, Rompicollo appunto, \u00e8 la figlia di una nobile famiglia che riesce, sfuggendo al controllo dei genitori, a partecipare al Palio come fantino. \"Rompicollo\" va in scena al Teatro Reinach di Parma il 7 novembre 1930.\nAl Teatro Reinach di Parma \"Tuffolina\" va in scena il 9 novembre 1930, \"Casa mia, casa mia\" l'11 novembre successivo e \"L'isola verde\" il 23 gennaio 1931.\nNel 1934 Giuseppe Pietri compone il suo lavoro pi\u00f9 importante, l'operetta in tre atti \"Maristella\". Si tratta di una storia d'amore conclusa dolorosamente dal sacrificio di Maristella, che salva l'amato Giovanni condannato a morte. Lei infatti era stata allevata in un collegio religioso dove, in occasione di una condanna a morte, il condannato viene graziato dal gran cerimoniere di corte se una delle allieve lo chiede. Per\u00f2 questa allieva facendo cos\u00ec deve prendere i voti e diventare suora. E questo \u00e8 il sacrificio di Maristella. Indimenticabile l'aria \"Io conosco un giardino\". Questo brano del primo atto ha meritato varie incisioni discografiche, tra le quali si annoverano quelle di Ferruccio Tagliavini e di Giuseppe Di Stefano.\n\"Maristella\" va in scena anche nel 1936 al Teatro Verdi (Firenze) con Iris Adami Corradetti e nel 1943 al Teatro Metastasio di Prato con Ugo Novelli.\nGiuseppe Pietri, sepolto nel cimitero di Sant'Ilario in Campo, era sposato con Giovanna Saladino, dalla quale ebbe tre figli: Piero (1926-2002), Giovanni (1929-2014) e Donatella (1932-2021).\nCollegamenti esterni.\nScores by Giuseppe Pietri at the International Music Score Library Project"}
{"id": "764176", "revid": "1013865", "url": "https://it.wikipedia.org/wiki?curid=764176", "title": "Provincia del Mashonaland Occidentale", "text": "La provincia del Mashonaland Occidentale (ufficialmente Mashonaland West in inglese) \u00e8 una delle 10 province dello Zimbabwe.\nSuddivisione amministrativa.\nLa provincia \u00e8 divisa in 6 distretti:"}
{"id": "764178", "revid": "729019", "url": "https://it.wikipedia.org/wiki?curid=764178", "title": "Red Light District Video", "text": "Red Light District Video \u00e8 una casa di produzione cinematografica statunitense specializzata nel cinema pornografico con sede a Chatsworth in California.\n\u00c8 stata fondata nel 2002 dall'attore Vince Vouyer, per lungo tempo direttore alla Anabolic Video, e da Dion Giarrusso, che ha lavorato come manager generale alla Elegant Angel.\nNel 2004 riescono ad ottenere i diritti per la produzione del video amatoriale \"1 Night in Paris\" con protagonista Paris Hilton."}
{"id": "764179", "revid": "830939", "url": "https://it.wikipedia.org/wiki?curid=764179", "title": "Johann Gottfried Galle", "text": "Grazie all'assistenza dell'allievo Heinrich Louis d'Arrest, riusc\u00ec per primo ad osservare il pianeta Nettuno il 23 settembre 1846. La posizione prevista del pianeta gli era stata fornita dai calcoli del matematico ed astronomo francese Urbain Le Verrier dell'Osservatorio di Parigi.\nCominci\u00f2 a lavorare come assistente di Johann Franz Encke nel 1835, subito dopo il completamento dell'Osservatorio di Berlino. Nel 1851 si mosse verso Breslavia per diventare professore di astronomia ed divenne presto direttore dell'osservatorio locale.\nDurante la sua carriera studi\u00f2 le comete e nel 1894 (con l'aiuto di suo figlio Andreas Galle) pubblic\u00f2 una lista di 414 comete. Egli stesso precedentemente scopr\u00ec tre comete (dal 2 dicembre 1839 al 6 marzo 1840).\nPrima osservazione di Nettuno.\nL'ipotesi di Galle sulla presenza di un nuovo corpo planetario, messa a punto nel 1845, derivava da una riduzione e una discussione critica delle osservazioni di Ole R\u00f8mer dei transiti meridiani delle stelle e dei pianeti, eseguite nei giorni dal 20 ottobre al 23 ottobre 1706.\nIntorno al 1845, Galle, trasmise una copia delle sue considerazioni a Urbain Le Verrier, ma ebbe una risposta soltanto l'anno successivo, il 18 settembre 1846. Le Verrier raggiunse Galle il 23 settembre dello stesso anno e gli sugger\u00ec di osservare una determinata regione del cielo per trovare il nuovo pianeta, in grado di spiegare le perturbazioni nell'orbita di Urano. La stessa notte, dopo che Encke, nonostante il suo scetticismo, gli diede il permesso, fu trovato un oggetto che, nelle successive due serate di osservazioni, si conferm\u00f2 essere l'ottavo pianeta del sistema solare: Nettuno.\nOnorificenze.\nPer la scoperta di Nettuno il Re prussiano lo insign\u00ec della \"Roter Adlerorden\" e dal Re di Francia ricevette il cavalierato della Legion d'Onore. Fu membro della \"Bayerische Akademie der Wissenschaften\" e della \"Royal Astronomical Society\". La \"Naturforschende Gesellschaft zu Emden\" lo fece socio onorario nel 1859. La citt\u00e0 di Gr\u00e4fenhainichen nel 1977 gli dedic\u00f2 un monumento."}
{"id": "764182", "revid": "339392", "url": "https://it.wikipedia.org/wiki?curid=764182", "title": "Guardalinee", "text": ""}
{"id": "764183", "revid": "1013865", "url": "https://it.wikipedia.org/wiki?curid=764183", "title": "Provincia di Masvingo", "text": "La provincia di Masvingo \u00e8 una delle 10 province dello Zimbabwe. Prende il nome dal suo capoluogo, Masvingo.\nSuddivisione amministrativa.\nLa provincia \u00e8 divisa in 7 distretti:"}
{"id": "764186", "revid": "15756", "url": "https://it.wikipedia.org/wiki?curid=764186", "title": "Masvingo", "text": "Masvingo (gi\u00e0 Fort Victoria dal 1890 al 1982, e Nyanda nel 1982) \u00e8 una citt\u00e0 dello Zimbabwe sudorientale, capoluogo del distretto omonimo e della provincia omonima. Si trova nei pressi del complesso archeologico di Grande Zimbabwe. Si trova circa 292\u00a0km a sud della capitale Harare.\nStoria.\nQuello di Masvingo fu uno dei primi insediamenti coloniali dello Zimbabwe, sviluppatosi a partire da un accampamento creato nel 1890 dalla Pioneer Column di Cecil Rhodes. Nel 1891 vi fu costruito un fortino (ancora presente nel centro della citt\u00e0). Il nome dell'insediamento era inizialmente \"Fort Victoria\"; nel 1982 il nome venne cambiato prima in \"Nyanda\" e poi, pochi mesi dopo, in \"Masvingo\".\nSociet\u00e0.\nEvoluzione demografica.\nLa popolazione della citt\u00e0 era di 30.523 abitanti nel 1982 e di 51.743 nel 1992; si stima che nel 2002 fosse di circa 58.000 persone. La principale etnia della zona \u00e8 quella shona.\nStrutture.\nMasvingo \u00e8 sede della Great Zimbabwe University.\nGeografia fisica.\nLa citt\u00e0 sorge nel mezzo di una pianura punteggiata di rilievi solitari granitici chiamati \"kopje\". L'ambiente \u00e8 principalmente costituito da savana, con alberi di mopane e rari baobab. Il clima \u00e8 caldo e secco per tutto l'anno eccetto durante la stagione delle piogge, in estate.\nMasvingo si trova sulle sponde del fiume Mucheke, non lontano dal lago Mutirikwe."}
{"id": "764190", "revid": "1543377", "url": "https://it.wikipedia.org/wiki?curid=764190", "title": "Elegant Angel", "text": "Elegant Angel \u00e8 una societ\u00e0 di produzione di film pornografici di propriet\u00e0 di Patrick Collins. Fu fondata nei primi anni novanta quando egli era direttore di Evil Angel. La societ\u00e0 divenne subito pioniera nel campo della pornografia gonzo, ed i suoi film hanno vinto numerosi premi.\nStoria.\nElegant Angel \u00e8 stata fondata nel 1990 da Patrick Collins in collaborazione con il regista John Stagliano, come filiale della casa produttrice Evil Angel.\nNel 1996 Collins rese Elegant Angel indipendente da Evil Angel, e dal 1998 \u00e8 cessato ogni tipo di collaborazione tra le due produzioni. La sua uscita da Elegant Angel \u00e8 stata definita \u00abpoco amichevole\u00bb e Stagliano e Collins sono ora \u00abex amici\u00bb: Collins disse che Stagliano non era in grado di gestire un'impresa, e che non sarebbe riuscito a farcela senza di lui. Invece secondo Stagliano, Patrick \u00abera un bulletto\u00bb, non lavorava adeguatamente e avrebbe dovuto licenziarlo gi\u00e0 da anni.\nNel 2003 la societ\u00e0 ha tentato di passare dallo stile gonzo alla produzione di film \"feature\", cio\u00e8 simili a commedia. Tuttavia, secondo il direttore generale Graham Travis, all'inizio del 2004 fu chiaro che il cambiamento si era rivelato \u00abinfruttuoso e costoso\u00bb. Allo stesso tempo, l'azienda aveva problemi di DVD authoring, e mancava un logo unico sulle copertine dei suoi DVD; lo studio non aveva un sito web n\u00e9 interazioni commerciali con il pubblico: le crescenti difficolt\u00e0 nel 2004 avevano fatto circolare voci sul fatto che la societ\u00e0 potesse essere in vendita.\nAl fine di risolvere i suoi problemi, Elegant Angel cess\u00f2 la produzione per due mesi. Collins quindi rifocalizz\u00f2 l'azienda sulla produzione di film \"a tema\", e sospese alcune serie con temi pi\u00f9 ambigui che non vendevano molto. Il logo e la grafica dei cofanetti video vennero ridisegnati e semplificati. Fu scelto un nuovo appaltatore per il DVD authoring e fu lanciata una nuova campagna di Pubbliche relazioni. La societ\u00e0 poi ricominci\u00f2 a produrre otto nuovi titoli al mese.\nProduzioni.\nElegant Angel ha prodotto diverse serie di film vincitrici di numerosi riconoscimenti, tra cui \"Buttwoman\", \"Big Wet Asses\", \"Cumback Pussy\" e la serie \"Sodomania\". Numerosi film prodotti da Elegant Angel sono stati inclusi nel libro della Adult Video News \"Top 500 Greatest Films\".\nNel 1993 Collins corruppe un ufficiale dei trasporti ungherese per permettergli di filmare \"Buttwoman does Budapest\" sul tram pi\u00f9 trafficato della citt\u00e0, la linea 18, mentre esso viaggiava attraverso il quartiere di Taban Park. La tangente per l'ufficiale erano 100 dollari ed una scatola di cioccolatini: Collins divenne il primo regista pornografico statunitense a girare un film porno a Budapest.\nLa protagonista del film era la moglie di Collins, la pornostar Tianna; il film rappresenta scene di sesso davanti alle principali attrazioni turistiche della citt\u00e0.\nDopo la pausa del 2004 nacquero serie a tema, come \"Cum drenched tits\" (riguardante l'eiaculazione su seni di donne procaci), film ispirati alle teenager come \"It's a daddy thing\" e serie a tema etnico come \"Up that black ass\", \"Big black wet asses\" e \"Latin booty worship\".\nAlcune delle serie di maggior successo sono focalizzate sullo squirting: \"Squirtwoman\" \u00e8 stato il primo, seguito da \"Swallow my squirt\", \"Flower's squirt shower\" (interpretato da Flower Tucci), \"Cum rain - cum shine\" e \"Squirt in my gape\".\nSerie pi\u00f9 recenti includono \"Blow it out your ass\", che si concentra su clisteri di latte e creampie anali, e una serie sullo snowballing, \"Sperm swappers\"."}
{"id": "764191", "revid": "865160", "url": "https://it.wikipedia.org/wiki?curid=764191", "title": "Pornografia gonzo", "text": ""}
{"id": "764195", "revid": "599013", "url": "https://it.wikipedia.org/wiki?curid=764195", "title": "Daniele Masala", "text": "Biografia.\nLa carriera agonistica.\nAll'inizio si dedica soprattutto al nuoto dove, tra la fine degli anni sessanta e l'inizio dei settanta conquista diversi risultati di rilievo a livello nazionale (2\u00b0 ai campionati italiani assoluti di Napoli del 1969, piscina Oltremare, nei 400 misti).\nSuccessivamente si concentra sul pentathlon moderno dove nel 1973 conquista il primo dei suoi 14 titoli assoluti a squadre (dal 1973 al 1983 e dal 1985 al 1987). Nel 1976 arriva invece il primo dei 10 titoli italiani a livello individuale (dal 1976 al 1982 e dal 1985 al 1987).\nLa prima medaglia ai Campionati mondiali arriva a Budapest nel 1979 con il bronzo nella prova individuale dopo che in precedenza si era classificato quarto nelle edizioni del 1977 e del 1978 e ai Giochi olimpici di Montreal del 1976.\nNell'edizione mondiale di due anni dopo (1981, a Zielona Gora, Polonia) vince l'argento nell'individuale e il bronzo nella prova a squadre insieme a con Roberto Petroni e Carlo Massullo.\nL'anno successivo si laurea invece campione mondiale individuale e vince il bronzo con la prova a squadre insieme a Pierpaolo Cristofori e Petroni.\nNel 1984, dopo che nel 1980 non aveva potuto partecipare a causa del boicottaggio politico in cui il governo italiano decise di non schierare atleti provenienti da corpi militari, partecipa di nuovo ai Giochi olimpici e a Los Angeles fa suo l'oro sia nell'individuale sia, con Cristofori e Massullo, nella prova a squadre.\nL'anno dopo vince il bronzo a squadre ai mondiali, arrivando sesto nella prova individuale, mentre nell'edizione del 1986 conquista nella stessa specialit\u00e0 l'oro (con Massullo e Cesare Toraldo), nonch\u00e9 l'argento nell'individuale. Nel 1988 ai Giochi olimpici di Seul si aggiudica ancora l'argento nella gara a squadre.\nDa segnalare anche le due affermazioni nella Coppa Latina e nel \"Champion of Champions\" nel 1979 a Londra e nel 1985 a Sydney.\nDopo il ritiro.\nConclusa la carriera agonistica, dal 1989 al 1992 ha ricoperto la carica di C.T. della nazionale italiana con la quale ha conquistato diversi risultati di rilievo tra cui il bronzo a squadre ai Giochi olimpici di Barcellona 92, medaglie d'oro e d'argento in diversi Campionati del Mondo e in gare di Coppa del Mondo.\nDal 1994 \u00e8 giornalista pubblicista, e ha ideato e realizzato la rivista \"Il Pentathlon moderno\" della relativa federazione italiana; dallo stesso anno \u00e8 presidente dell'Associazione Nazionale \"I Campioni dello Sport\".\nNel 1999 si candida alle elezioni europee con i Democratici di Sinistra, nella circoscrizione Italia Centrale ottenendo oltre 9.000 preferenze, senza risultare eletto.\nCommenta per Rai Radio 1 le Olimpiadi da Barcellona 1992 a Tokyo 2020. Ha pubblicato diversi libri: \"Il Pentathlon moderno\" del 1989; \u201cIl libro degli sport\u201d e \u201cGli sport individuali\u201d (2007/2009); \"Lo sport tra cultura e agonismo\" (dic. 2016 - Societ\u00e0 Editrice Universo); nel 2018 \"Appunti di Pedagogia Speciale - la sindrome di Down e lo sport ...\" (Aracne editore) e l'ultimo \"Il gioco virtuale \u00e8 realt\u00e0\" (luglio 2018 - SEU); \"Il gioco virtuale \u00e8 realt\u00e0\" (luglio 2018 - SEU) e \u201cGenesi e regolamenti dello sport\u201d (SEU). \u201cVincitori e vinti \u2013 storia e psicopedagogia delle Olimpiadi moderne\" (2021 - TABEdizioni), per la collana \u201cRicerche Educative e Scienze Motorie\u201d.\n\u00c8 stato pi\u00f9 volte mossiere del Palio di Siena.\nVita privata.\nSposato con Francesca Molinari ha tre figli: Luna, Simone e Matteo."}
{"id": "764199", "revid": "628767", "url": "https://it.wikipedia.org/wiki?curid=764199", "title": "Provincia del Matabeleland Meridionale", "text": "La provincia del Matabeleland Meridionale \u00e8 una delle 10 province dello Zimbabwe.\nSuddivisione amministrativa.\nLa provincia \u00e8 divisa in 6 distretti:"}
{"id": "764201", "revid": "1965277", "url": "https://it.wikipedia.org/wiki?curid=764201", "title": "Giovanni Arduino", "text": "Biografia.\nFu professore di chimica, metallurgia e mineralogia a Venezia.\nStudi\u00f2 la caratteristica disposizione a strati delle rocce di diverse ere geologiche grazie agli studi sul campo soprattutto nella zona particolarmente ricca dal punto di vista geologico di Recoaro Terme, fornendo una classificazione dei periodi su questa base. Ebbe una visione chiara del movimento di innalzamento delle Alpi, che per primo classific\u00f2 in base alle diverse caratteristiche geologiche degli strati incontrati.\nNel 1759 propose di dividere le rocce della crosta terrestre nei quattro ordini ancor oggi riconosciuti:\nLa sua idea era che ciascuno di questi periodi fosse delimitato da fenomeni naturali come catastrofi, alluvioni, inondazioni, glaciazioni ecc.\nLa sua maggiore opera fu \"Due lettere sopra varie osservazioni naturali dirette al Prof. A. Vallisnieri\": nella lettera del 30 marzo 1759 propose la suddetta divisione in quattro ordini.\nDiresse inoltre alcune miniere in Veneto e in Toscana, in quest'ultimo caso per conto dei Lorena per lo sfruttamento dei giacimenti di rame.\nIl 2 giugno 1784 divenne socio dell'Accademia delle scienze di Torino.\nTributi.\nNel 1912 il geologo Edoardo Billows gli dedic\u00f2 un minerale che riteneva di nuova scoperta denominandolo \"arduinite\", tuttavia si scopr\u00ec in seguito che si trattava della gi\u00e0 nota mordenite.\nNel 1976 gli \u00e8 stato intitolato il Dorsum Arduino, un sistema di creste presenti sulla superficie della Luna."}
{"id": "764212", "revid": "1013865", "url": "https://it.wikipedia.org/wiki?curid=764212", "title": "Provincia del Matabeleland Settentrionale", "text": "La provincia del Matabeleland Settentrionale \u00e8 una delle 10 province dello Zimbabwe.\nSuddivisione amministrativa.\nLa provincia \u00e8 divisa in 7 distretti:"}
{"id": "764232", "revid": "1603714", "url": "https://it.wikipedia.org/wiki?curid=764232", "title": "Negroponte", "text": ""}
{"id": "764233", "revid": "2145086", "url": "https://it.wikipedia.org/wiki?curid=764233", "title": "Paul Badura-Skoda", "text": "Biografia.\nStudi ed esordi.\nNato a Vienna, citt\u00e0 a cui fu legato per tutta la vita, dimostr\u00f2 precoci doti musicali. Durante la guerra ebbe modo di ascoltare grandi concertisti, quali il pianista Edwin Fischer e i direttori d'orchestra Hans Knappertsbusch e Wilhelm Furtw\u00e4ngler; le loro interpretazioni, artisticamente notevoli e pervase da una forza non comune, lo impressionarono profondamente e rafforzarono la sua intenzione di diventare un musicista.\nNel 1945 entr\u00f2 nel Conservatorio di Vienna e due anni dopo, nel 1947, la Gesellschaft der Musikfreunde gli confer\u00ec il primo premio in un concorso per giovani artisti austriaci, che consisteva in una borsa di studio per studiare con il pianista Edwin Fischer a Lucerna. L'incontro con il grande maestro e la successiva lunga amicizia furono fondamentali per l'evoluzione della sua personalit\u00e0 artistica e intellettuale. Divenuto assistente di Fischer, dopo la morte di quest'ultimo (avvenuta nel 1960) ne continu\u00f2 la tradizione didattica, con corsi di perfezionamento a Vienna, Salisburgo, Edimburgo. Con il passare degli anni Badura-Skoda divenne uno degli insegnanti pi\u00f9 stimati nel panorama pianistico della nostra epoca.\nSi interess\u00f2 anche alla direzione d'orchestra (specialmente dirigendo dal pianoforte i concerti solistici del periodo classico) e alla composizione.\nCarriera concertistica.\nCome concertista, fu notato gi\u00e0 nel 1949 da Furtw\u00e4ngler e Herbert von Karajan, che lo invitarono a suonare con loro e contribuirono cos\u00ec all'avvio della sua carriera, durata oltre 70 anni. Debutt\u00f2 quindi al Festival di Salisburgo e a New York nel 1953.\nOltre ai gi\u00e0 citati, si esib\u00ec al fianco di direttori quali Josef Krips, Karl B\u00f6hm, Hermann Scherchen, Artur Rodzi\u0144ski, Lorin Maazel, George Szell, Charles Mackerras, Georg Solti e con il grande violinista David Oistrakh, tenendo concerti in tutto il mondo. Con altri due importanti pianisti austriaci, Friedrich Gulda e J\u00f6rg Demus, costitu\u00ec la cosiddetta \"troika viennese\". In particolare con Demus costitu\u00ec un duo pianistico che riport\u00f2 lo spirito viennese del \"musizieren\" all'attenzione internazionale.\nNel 1970, in occasione del bicentenario della nascita di Beethoven, cur\u00f2 assieme a Demus l'analisi ed esecuzione delle 32 sonate per pianoforte per la televisione tedesca, cui seguirono concerti in Messico, Chicago, Parigi, Vienna e Barcellona.\nIncisioni e repertorio.\nBadura-Skoda ha inciso pi\u00f9 di 200 dischi, inclusi cicli completi delle sonate di Mozart, Beethoven e Schubert. Oltre ai classici viennesi, si dedic\u00f2 a lungo Bach e Chopin, senza dimenticare gli autori contemporanei, come lo svizzero Frank Martin, che, fra le altre opere, gli dedic\u00f2 un concerto per pianoforte ed orchestra, eseguito in prima assoluta nel 1970.\nTra i primi sostenitori dell'uso di strumenti originali, li utilizz\u00f2 anche nelle registrazioni su disco, per esempio nell'integrale delle sonate di Mozart al fortepiano.\nA 14 anni, spinto dal patrigno Anton Skoda, aveva imparato a suonare la fisarmonica e, l'anno successivo (1942), incise con tale strumento vari pezzi, tra cui alcuni tango e una sua virtuosistica trascrizione dell'ouverture de \"La gazza ladra\" di Rossini.\nStudi musicologici.\nStudioso autorevole e rigoroso, considerava fondamentale il far rivivere lo spirito dell'opera cos\u00ec come creata dal compositore. Per varie case editrici di massima importanza (Wiener Urtext, Henle Verlag) ha curato la revisione di centinaia di autografi e testi originali. Oltre al pi\u00f9 noto lavoro su Mozart e Schubert, molto apprezzate sono anche le sue edizioni di Chopin.\nNel 1957 aveva dato alle stampe la prima edizione dell'altrettanto importante testo sull'interpretazione mozartiana, \"Mozart-Interpretation\", scritto in collaborazione con la moglie Eva Badura-Skoda ed edito per la prima volta in Italia nel 1980 col titolo \"L'interpretazione di Mozart al pianoforte\".\nNel 1990 condens\u00f2 i risultati del suo quarantennale studio dell'opera di Johann Sebastian Bach nel poderoso volume \"Bach Interpretation: Die Klavierwerke Johann Sebastian Bachs\" (edito in italiano nel 1998 con il titolo \"Interpretare Bach su strumenti a tastiera\"), testo fondamentale sull'argomento."}
{"id": "764234", "revid": "46931", "url": "https://it.wikipedia.org/wiki?curid=764234", "title": "Kapinaw\u00e1", "text": ""}
{"id": "764235", "revid": "4506", "url": "https://it.wikipedia.org/wiki?curid=764235", "title": "Curtain wall", "text": ""}
{"id": "764245", "revid": "169529", "url": "https://it.wikipedia.org/wiki?curid=764245", "title": "Gabinetto (ufficio)", "text": "Il gabinetto, nel significato originario del termine, \u00e8 un piccolo locale adibito ad uso personale, alla stregua di un ufficio, solitamente utilizzato per colloqui riservati o per il ricevimento di ospiti. \nEtimologia.\nIl termine \u00e8 derivato dal francese \"cabinet\", al cui significato comune - di piccola stanza privata - si \u00e8 sovrapposto il significato politico di consiglio privato del principe o capo dello Stato.\nDa questo significato originario sono derivati i due significati estensivi utilizzati nel diritto e nella politica: collegio di ministri e ufficio di \"staff\".\nGabinetto come collegio di ministri.\nPresso il gabinetto del sovrano si svolgevano le riunioni con i ministri. Da qui l'estensione del significato del termine a indicare, soprattutto nei paesi anglosassoni, uno degli organi che compongono il governo e, precisamente, l'organo collegiale altrimenti denominato \"consiglio dei ministri\" (oppure, in alcuni paesi, \"consiglio di stato\", \"consiglio esecutivo\" o, semplicemente, \"governo\") che riunisce i ministri sotto la presidenza del capo dello stato o, secondo la forma di governo adottata, del capo del governo (Primo ministro, Presidente del Consiglio dei ministri, cancelliere ecc).\nGabinetto come ufficio di \"staff\".\nAltro significato estensivo del termine \"gabinetto\" \u00e8 quello di ufficio formato dai pi\u00f9 stretti collaboratori di una carica istituzionale (ad esempio, l'ufficio di gabinetto del sindaco), o di un alto funzionario politico (ad esempio, il capo dello stato, i presidenti delle camere o un membro del governo) o burocratico (ad esempio, il prefetto) che operano in \"staff\" allo stesso. Tale ufficio \u00e8 solitamente diretto da un \"capo di gabinetto\", spesso scelto in base a criteri fiduciari.\nNei ministeri italiani il gabinetto \u00e8 uno degli uffici di diretta collaborazione con il ministro (come la segreteria del ministro e dei sottosegretari di stato, l'ufficio legislativo ecc.) e supporta lo stesso nella definizione degli obiettivi dell'amministrazione, nell'elaborazione delle politiche pubbliche, nella valutazione della loro attuazione e nelle connesse attivit\u00e0 di comunicazione; cura, inoltre, il raccordo del vertice politico con l'amministrazione. Il suo capo \u00e8 un dirigente nominato dal ministro per un periodo non superiore alla durata del proprio mandato e scelto tra \"esperti, anche estranei all'amministrazione, dotati di elevata professionalit\u00e0\" (art. 7, comma 2, lettera e) del D.Lgs, 300/1999). Anche i presidenti delle regioni, i presidenti delle province e i sindaci dei maggiori comuni italiani sono supportati da un gabinetto con funzioni analoghe.\nQuest'accezione del termine gabinetto non \u00e8 usata nei paesi anglosassoni, dove un ruolo analogo al capo di gabinetto \u00e8 svolto dal \"private secretary\". Viene comunemente tradotto in italiano con Capo di gabinetto della Casa Bianca il titolo del \"White House Chief of Staff\", che dirige l'intero \"staff\" al servizio del Presidente degli Stati Uniti ed \u00e8 uno dei suoi pi\u00f9 stretti consiglieri."}
{"id": "764250", "revid": "124320745", "url": "https://it.wikipedia.org/wiki?curid=764250", "title": "Miho Obana", "text": "Biografia.\nInizia la carriera come assistente di Momoko Sakura, creatrice di \"Chibi Maruko-chan\". Nel 1990 debutta con \"Mado no Muk\u014d\"; le sue storie appaiono sul magazine sh\u014djo \"Ribon Original\".\nIl suo manga pi\u00f9 famoso \u00e8 , importato in Italia col titolo \"Il giocattolo dei bambini\" (traduzione esatta del nome originale). La versione animata dell'opera \u00e8 stata invece importata come \"Rossana\", censurata e trasmessa da Italia 1.\nDynit, editore italiano della versione cartacea de \"Il giocattolo dei bambini\", della stessa autrice pubblica anche \"Partner\", \"Andante\" e \"Honey Bitter\". Nel novembre 2008, in Italia, sono usciti, sempre dalla medesima casa editrice, tre manga composti da racconti auto conclusivi chiamate \"Miho Obana Trilogy\". Il Primo volume avr\u00e0 il titolo \"Fa cos\u00ec male\", il secondo \"Non lasciare questa mano\", l'ultimo \"L'isola dei gatti\".\nSposata con un produttore, Obana \u00e8 una grande appassionata di musica (lei stessa suona pi\u00f9 di uno strumento tra cui il sassofono) tanto che trasporta questa passione in una delle sue opere, \"Andante\" in cui \u00e8 la musica ad essere la vera protagonista. \nAttualmente pubblica le sue opere non pi\u00f9 nel magazine \"Ribon\", ma alla \"Cookie\", dove dal 2004 \u00e8 serializzato \"Honey Bitter\", pubblicata anche in Italia.\n\u00c8 una grande amica di Mihona Fujii, creatrice del manga \"Gals!\", e con lei ha scritto una storia extra de \"Il giocattolo dei bambini\".\nOpere.\nNel 2009 la Dynit ha pubblicato la Miho Obana Trilogy che raccoglie tutte le storie brevi dell'autrice sopra citate. Di seguito la lista dei volumi e la loro suddivisione dei racconti.\n\"Fa cos\u00ec male!\" (1992), \"Al di l\u00e0 della finestra\" (1990), \"Una scena del settimo anno\" (1991), \"Io e la signorina\" (1991) e \"L'illusione delle onde bianche\" (1991)\n\"L'isola dei gatti\" (1994), \"Un amore cos\u00ec\" (1992), \"Una felicit\u00e0 senza scadenza\" (1992), \"Il bacio rubato alla principessa addormentata\" (1992) e \"Dal fondo, quarto banco vicino alla finestra\" (1993)"}
{"id": "764251", "revid": "322321", "url": "https://it.wikipedia.org/wiki?curid=764251", "title": "Massa Martana", "text": "Massa Martana \u00e8 un comune italiano di abitanti della provincia di Perugia in Umbria. Conosciuta come \"Massa \"in epoca pontificia, prese l'attuale denominazione con regio decreto del 29 marzo 1863.\nMassa Martana \u00e8 un antico borgo medioevale, tornato ad antico splendore grazie ai lavori di restauro eseguiti dopo il terremoto del 1997.\nIl territorio comunale, attraversato dall'antica via Flaminia, \u00e8 ricco di reperti di epoca romana e di chiese.\nGeografia fisica.\nFanno da cornice al paese i Monti Martani, che ne costituiscono una delle principali attrattive.\nMassa Martana fa parte delle Citt\u00e0 dell'olio. \u00c8 inserito tra i Borghi pi\u00f9 belli d'Italia.\nStoria.\nSi ipotizza che l'odierna Massa Martana fosse l'antico insediamento romano \"Vicus ad Martis\" (o \"Vicus Martanus\" o \"Marta\") sulla via Flaminia. Appartenne in et\u00e0 medievale ai Bonaccorsi e ai Bentivegna prima di entrare a far parte dello Stato della Chiesa.\nMonumenti e luoghi d'interesse.\nArchitetture religiose.\nNel territorio sono presenti numerosi luoghi di culto:\nInfrastrutture e trasporti.\nFerrovie.\nMassa Martana dispone di due stazioni ferroviarie entrambe sulla Ferrovia Centrale Umbra:"}
{"id": "764253", "revid": "1543377", "url": "https://it.wikipedia.org/wiki?curid=764253", "title": "Hotchkiss", "text": "Hotchkiss fu una azienda francese attiva come casa automobilistica dal 1904 al 1954 e attiva anche nel settore degli armamenti.\nStoria.\nBenjamin Berkeley Hotchkiss.\nBenjamin Berkeley Hotchkiss (1826-1885) era un cittadino statunitense, che cre\u00f2 nel 1855 una casa di produzione di armi e munizioni. Subito prima della guerra franco-prussiana del 1870-1871, impiant\u00f2 una filiale nel sud della Francia, a Viviez, vicino a Rodez. Ispirandosi all'insegna militare dell'\u00ab Ordnance Department \u00bb americano, scelse per stemma della sua ditta due cannoni incrociati sormontati da una bomba e da una fiamma. La nuova fabbrica di Saint-Denis (a nord di Parigi) fu inaugurata nel 1875. Benjamin deposit\u00f2 numerosi brevetti d'invenzione e quando mor\u00ec nel 1885, la sua casa era prospera.\nAutomobile.\nNel 1902, mentre continuava le fabbricazioni militari, Hotchkiss si lanci\u00f2 nella subfornitura di pezzi di ricambio per l'industria automobilistica, poi nel 1904 inizi\u00f2 la produzione delle sue prime macchine, chassis-motore di 20CV. La \"typo E\" - quasi 18 litri di cilindrata - fu creata per le corse.\nNel 1937, Hotchkiss, che aveva comprato la casa automobilistica Amilcar, cre\u00f2 la Amilcar Compound, una interessante vettura il cui prototipo \u00e8 stato studiato e sviluppato dall'ingegnere J-A Gr\u00e9goire con il sostegno dell'Aluminium Fran\u00e7ais. Macchina moderna (trazione anteriore, ruote indipendenti, telaio fatto di lega leggera...), costava molto di pi\u00f9 delle sue concorrenti e non pot\u00e9 imporsi sul mercato.\nDurante la seconda guerra mondiale, la produzione automobilistica fu sospesa. Peugeot entr\u00f2 nel capitale di Hotchkiss. Dopo la guerra, Hotchkiss riprese piano la sua attivit\u00e0 modernizzando la 13 CV e la 20 CV. Per il \"Salon de l'automobile\" di Parigi nel 1950, questi due modelli furono sostituiti dall'Anjou, stessa meccanica ma carrozzeria nuova.\nNel 1951 venne esposta al \"Salone\" la Hotchkiss Gr\u00e9goire, moderna e aerodinamica, ma di produzione difficile e costosa, dotata di molti elementi in alluminio, trazione anteriore e motore a cilindri contrapposti, non aveva punti in comune con il resto della gamma Hotchkiss. Soltanto 247 ne saranno prodotte, peggiorando le difficolt\u00e0 finanziarie di Hotchkiss. Dopo la fusione con Delahaye, Hotchkiss abbandon\u00f2 la produzione di autovetture da turismo. L'ultimo modello, la Monceau carrozzata da Chapron, non sar\u00e0 prodotto al di l\u00e0 di qualche unit\u00e0.\nLe fabbrica continu\u00f2 per\u00f2 a costruire autofurgoni e camioncini fino al 1969 con il nome di \"Hotchkiss\", e jeep con il nome di Hotchkiss-Delahaye. La societ\u00e0 diventer\u00e0 poi Hotchkiss-Brandt nel 1956, Thomson-Brandt nel 1966 e infine Thomson-CSF nel 1968."}
{"id": "764254", "revid": "124257414", "url": "https://it.wikipedia.org/wiki?curid=764254", "title": "Liberalismo", "text": "Il liberalismo \u00e8 una filosofia politica e morale, elaborata inizialmente dai pensatori illuministi tra la fine del XVII e il XVIII secolo, che attribuisce all\u2019individuo un valore autonomo rispetto a quello dello stato, e che intende limitare l\u2019azione di quest'ultimo sulla base di una ferma separazione tra pubblico e privato. Il termine \u00e8 utilizzato con l'accezione attuale a partire dal XX secolo. \nIl liberalismo, attraversando la storia del mondo occidentale dal XVII secolo ai giorni nostri, ha assunto forme e caratteristiche diverse nei differenti contesti storici e nazionali in cui si \u00e8 sviluppato, senza per\u00f2 mai rinunciare alla sua originale ispirazione anti-autoritaria.\nOrigine del termine.\nIl termine era gi\u00e0 stato utilizzato in accezione ideologica nell'Ottocento, ma con significati limitati e a volte contrastanti. Tra gli esempi, il \"Syllabus\" di Pio IX del 1864, il cui il termine \"liberalismo\" \u00e8 limitato ad indicare gli ideali di libert\u00e0 di culto e di separazione tra potere spirituale e secolare.\nAltro importante esempio, nonch\u00e9 opposto, \u00e8 il suo utilizzo sporadico ne \"Storia della libert\u00e0\" di Lord Acton per indicare genericamente le posizioni in favore della libert\u00e0 individuale (in particolare richiamando le sacre scritture e gli autori cattolici Tommaso d'Aquino, Marsilio da Padova ed Ugo Grozio), in cui per\u00f2 precisa che sia John Locke che la dottrina \"whig\" ne furono cattivi interpreti, in quanto troppo legati al concetto di propriet\u00e0 privata.\nSecondo Corrado Ocone, il primo esempio di utilizzo secondo il significato moderno \u00e8 da associarsi alla pubblicazione nel 1911 de \"Il liberalismo\", da parte del sociologo Leonard Trelawny Hobhouse. Il termine fu successivamente cristallizzato da altri autori, tra cui Guido de Ruggiero (in \"Storia del liberalismo europeo\" del 1925), Ludwig von Mises (in \"Liberalismo\" del 1927), e nel saggio \"Il liberalismo\" di Friedrich Von Hayek del 1973, iniziato come voce commissionata dall'enciclopedia italiana Treccani.\nCaratteristiche.\nForme di liberalismo.\nIl termine \"liberal\" - in senso politico - si afferm\u00f2 anticipatamente nel Regno Unito con l'avvento del Liberal Party, nato dalla fusione tra i \"whigs\" ed i \"radicals\"; in conseguenza di ci\u00f2, \u00e8 stato adottato l'utilizzo del termine \"old whig\" o \"liberalismo\" \"classico\" per differenziare la dottrina di John Locke e Adam Smith dagli orientamenti meno ortodossi del nuovo partito, quali quelli degli utilitaristi e dei radicali come John Stuart Mill.\nL'impostazione del \"liberalismo classico\" si \u00e8 quindi evoluta e trasformata nel tempo, nei diversi contesti storici e nazionali in cui si \u00e8 successivamente sviluppata, senza mai per\u00f2 abbandonare l'originale ispirazione anti-autoritaria. Le trasformazioni teoriche favorite dall'evoluzione della filosofia moderna hanno portato a superare - in taluni casi - la pura concezione giusnaturalistica e ad affiancare alla difesa dei diritti politici anche quella dei diritti civili e dei diritti sociali, dando vita a nuove forme di liberalismo, con approcci diversi ai temi della democrazia, dell'egualitarismo, dello stato sociale e dell'intervento dello stato nell'economia.\nLiberalismo classico.\nIl \"liberalismo classico\" - figlio diretto del pensiero di pensatori illuministi quali Locke, Montesquieu e Kant - \u00e8 una dottrina politica improntata sulla difesa dei diritti e delle libert\u00e0 individuali, individuati come naturali e indicati come unica giustificazione dell\u2019esistenza di un\u2019autorit\u00e0 pubblica. La base ideologica, impostata con rigore logico dal filosofo contrattualista e giusnaturalista John Locke (in particolare, nel suo \"Il secondo trattato sul governo\"), propone una struttura istituzionale caratterizzata da due aspetti fondamentali:\nRadicalismo e liberalismo sociale.\nIl termine \"radicalismo\" nacque in Inghilterra alla fine del XVIII secolo per indicare i sostenitori della riforma parlamentare, ed ha rappresentato l'evoluzione in senso democratico del liberalismo classico, costituendo l'ala sinistra dei partiti liberali. In particolare, il \"radicalismo filosofico\" divenne la concezione dominante nel contesto della battaglia per il \"Reform bill\", che affrontava l'insieme di problemi politici ed economici del Regno Unito, piuttosto che essere una semplice modifica del funzionamento delle Camere.\nLa sua affermazione avvenne tra la fine del XVIII e l'inizio del XIX secolo, in particolare grazie all'opera di Jeremy Bentham e John Stuart Mill; quest'ultimo, applicando i principi dell\u2019utilitarismo, propose un programma di riforme, con l'obiettivo di accrescere la partecipazione popolare alla vita politica, la distribuzione della ricchezza, e la libert\u00e0 d\u2019impresa e di scambio. Il carattere democratico del radicalismo non ha tuttavia mai rinnegato la sua origine nel liberalismo, mantenendo fede alla sua ispirazione individualista, ed opponendosi tanto al conservatorismo quanto al socialismo.\nNel secondo dopoguerra, questa forma di liberalismo in senso \"sociale\" raggiunse il suo apice con il piano del deputato liberale William Beveridge, un progetto - entrato in vigore nel 1948 - di assistenza sanitaria universale e di previdenza sociale (per i casi di disoccupazione, vedovanza, vecchiaia e morte), definito con l'esplicito termine \u00ab\"dalla culla alla tomba\"\u00bb. Nel 1988, il Partito Liberale britannico si fuse con il Partito Social Democratico, dando vita ai Liberal Democratici, che raccolgono questa eredit\u00e0 politica.\nQuesta corrente del liberalismo \u00e8 stata anche definita \"continentale\", essendo divenuta prevalente negli altri paesi europei. I partiti che rappresentano questa tradizione politica sono oggi identificati con il termine \"liberalismo sociale\" (detto anche \"new liberalism\"), i quali - pur non rinnegando i benefici del sistema di mercato - ammettono un certo grado di intervento dello stato per garantire prestazioni sociali di base e nella regolazione dei cicli economici (sotto l'influsso del pensiero keynesiano).\nIl \"liberalismo sociale\" \u00e8 la principale corrente del Partito Democratico americano e del Partito Liberale del Canada; in Europa, sono identificati con esso diversi partiti nazionali (tra i pi\u00f9 noti: Liberal Democrats britannici, Democraten 66 olandesi, Radikale Venstre danese, Venstre norvegese, Mouvement radical francese, Pi\u00f9 Europa/Radicali Italiani), in gran parte affiliati al partito europeo centrista dell'Alleanza di Liberali e dei Democratici per l'Europa.\nLiberalismo economico (liberismo).\nIl termine \"liberismo\", esistente solo in lingua italiana, fu coniato da Benedetto Croce (nel 1930), il quale attribuiva a questa parola l'interpretazione economica del liberalismo classico e di cui teorizzava la separabilit\u00e0 dalla dottrina istituzionale e giuridica. Croce sostiene che \u00ab\"L\u2019idea liberale pu\u00f2 avere un legame contingente e transitorio, ma non ha nessun legame necessario e perpetuo con la propriet\u00e0 privata della terra e delle industrie\"\u00bb.\nI maggiori rappresentanti del liberalismo del XX secolo hanno criticato la definizione crociana di \"liberismo\" (sia come teoria economica associabile al liberalismo politico, sia come possibilit\u00e0 di separare in questo la teoria politica dalle sue conseguenze economiche); tra questi, l'economista e filosofo Luigi Einaudi e i premi Nobel per l'economia Milton Friedman (1976) e Friedrich von Hayek (1974). Le differenze tra il concetto economico di liberismo e le conseguenze economiche del liberalismo classico sono evidenziate nella definizione di mercato espresso nell'Ottocento dall'economista liberale austriaco Eugen von B\u00f6hm-Bawerk: \u00ab\"Un mercato \u00e8 un sistema giuridico. In assenza del quale, l'unica economia possibile \u00e8 la rapina di strada\"\u00bb.\nIl concetto di \"liberalismo\" \u00e8 pi\u00f9 conforme al \"libertarismo\", se non fosse che \"liberista\" \u00e8 un aggettivo utilizzato perlopi\u00f9 in modalit\u00e0 dispregiativa; la connotazione negativa era peraltro gi\u00e0 stata attribuita al termine dal suo creatore Benedetto Croce, il quale intendeva separare le basi filosofiche del liberalismo, da lui condivise, da quelli che riteneva fossero suoi indipendenti corollari economici, che al contrario non condivideva.\nIl termine \"neoliberismo\" nasce invece come termine dispregiativo italiano per indicare la politica sostenuta da Margaret Thatcher e Ronald Reagan (in quanto \"premier\" favorevoli ad una politica di deregulation, nel senso di rimozione di freni statali alla libera impresa, affidandosi alle capacit\u00e0 di equilibrio interne al mercato) negli ultimi due decenni del Novecento. All'inizio del XXI secolo, diventa un termine dispregiativo utilizzato pi\u00f9 spesso del semplice \"liberista\".\nLiberalismo moderno negli Stati Uniti.\nIl termine \"liberal\" \u00e8 entrato nell'uso comune negli Stati Uniti d'America a partire dagli anni trenta per indicare una politica di espansione delle garanzie dell'assistenza sociale e della redistribuzione dei redditi, e sta oggi ad indicare posizioni politiche di stampo socialdemocratico, o pi\u00f9 genericamente progressiste sotto il profilo dei diritti civili (in pi\u00f9 estremi termini, secondo Friedrich von Hayek, ci\u00f2 che si intende attualmente in Europa per \"socialista\").\nProbabilmente, la negativit\u00e0 associata al termine \"socialista\" negli USA ha indotto alla ricerca di un eufemismo, ovvero di un termine alternativo per lo stesso significato. Il commento dell'economista austriaco Joseph Schumpeter fu che \u00ab\"come supremo, anche se non intenzionale, complimento, i nemici della libera impresa si sono appropriati dell'etichetta\"\u00bb.\nCiononostante, nel mondo britannico il termine \"liberal\" continua invece ad essere sinonimo dell'italiano \"liberale\", mantenendo il significato storico ed europeo del termine, e differenziandosi dall'analogo termine nordamericano.\nLibertarianismo, anarco-capitalismo, miniarchismo.\nQueste dottrine si distinguono da altre forme di liberalismo per non riconoscere la necessit\u00e0 di un'autorit\u00e0 pubblica (nel caso dell'anarco-capitalismo) o riconoscerne una ma ridotta al minimo indispensabile (nel caso del libertarianismo e del minarchismo) per la difesa dei diritti individuali. In comune col liberalismo classico hanno per\u00f2 l'individuabilit\u00e0 di un'etica naturale universale, ovvero l'esistenza di diritti moralmente riconosciuti e condivisi da ogni comunit\u00e0 (giusnaturalismo).\nTeorie antitetiche.\nDal punto di vista delle teorie politiche, in contrasto al liberalismo ed ai suoi due principi fondamentali si evidenziano:\nDal punto di vista della \"filosofia del diritto\", il liberalismo giuridico \u00e8 esattamente contrapposto al positivismo e al normativismo.\nDal punto di vista delle teorie di \"politica economica\", il liberalismo si contrappone:\nNelle varie discipline.\nLiberalismo e Diritto.\nL'origine giusnaturalista del liberalismo lo contrappone al positivismo giuridico, in favore della tradizione giurisprudenziale (common law).\nAnche \"von Savigny\", fondatore ottocentesco della scuola \"pandettistica\", giungeva alle stesse conclusioni, ma partendo da presupposti storicisti/evoluzionisti anzich\u00e9 giusnaturalisti. Esattamente nella tradizione settecentesca di Hume, che era giunto per percorsi \"evoluzionisti\" alle stesse conclusioni giusnaturaliste di Locke sui diritti individuali.\nNel novecento, oltre ad Hayek, il filosofo che maggiormente tratt\u00f2 la corrispondenza tra liberalismo e common law fu Bruno Leoni.\nIn conclusione, queste sono le principali antitesi tra l'approccio giuridico del liberalismo e quello positivista:\nLiberalismo e religione.\nSi pu\u00f2 dire ad ogni modo che ci\u00f2 che contraddistingue il liberalismo politico in ogni epoca storica \u00e8 la fede nell'esistenza di diritti fondamentali e inviolabili facenti capo all'individuo e l'eguaglianza dei cittadini davanti alla legge (eguaglianza formale). Il punto di vista dell'individuo e il godimento della libert\u00e0 individuale \u00e8 considerato il parametro valido per giudicare la bont\u00e0 di un ordinamento politico/sociale. In quest'ottica i poteri dello Stato devono incontrare limiti ben precisi per non ledere i diritti e le libert\u00e0 dei cittadini. Ne pu\u00f2 derivare, di volta in volta, il rifiuto dell'assolutismo monarchico, del clericalismo, del totalitarismo e in generale di ogni dottrina che proclama il sacrificio dell'individuo in nome di fini esterni a esso.\nIl risvolto del liberalismo in materia religiosa \u00e8 la laicit\u00e0 e la separazione tra Stato e Chiesa:\nLa dottrina liberale, di conseguenza, \u00e8 da intendersi laica in quanto chiede allo Stato di non interferire nelle scelte specificamente morali, queste infatti sono attribuite al libero arbitrio del singolo individuo:\nLiberalismo e Cristianesimo.\nIl Liberalismo condivide con il Cristianesimo l'approccio giusnaturalista. Non \u00e8 un caso che il riferimento bibliografico pi\u00f9 utilizzato nel trattato di Locke sia la Bibbia.\nMa i testi cristiani che pi\u00f9 chiaramente ne esprimono le basi giusnaturalistiche sono proprio quelli dei suoi massimi teologi: Agostino d'Ippona nel periodo Patristico, Alberto Magno e Tommaso d'Aquino per quello scolastico. \nNel periodo successivo, quello della Controriforma, si distinse l'olandese Ugo Grozio.\nDiversamente dall'opinione comune, tale somiglianza \u00e8 massima proprio col Cattolicesimo (da kat\u00e0 olos = universale), con cui \u00e8 chiaramente condivisa la pretesa di universalit\u00e0 della tensione morale e dei principi etici.\nPi\u00f9 controverso \u00e8 invece il rapporto del cristianesimo con il secondo pilastro del liberalismo, ovvero l'approccio contrattualista, a cui \u00e8 collegato lo scetticismo nei confronti della classe politica e la necessit\u00e0 di sorvegliarne e limitarne l'azione. Questa difficolt\u00e0 dipende dalla controversia, proprio all'interno del cristianesimo, sull'interpretazione della relazione tra religione e politica. Dal \"Dare a Cesare ci\u00f2 che \u00e8 di Cesare\", che esprime chiaramente il disinteresse del pensiero Cristiano sulla politica, al suo contrario applicativo, ovvero il potere temporale del papato. In altre parole, il quesito sarebbe: il cristianesimo si astiene dalla speculazione sull'origine del potere politico e sulla sua gestione, o al contrario, come l'ebraismo e l'islamismo, ne sosterrebbe l'origine divina e il conseguente assolutismo politico? La risposta \u00e8 multipla, a seconda della epoche storiche e delle diverse sette e correnti.\nTra le diverse diramazioni del pensiero cristiano collegate a questa interpretazione, quella pi\u00f9 simile al contrattualismo liberalista \u00e8 probabilmente quella \"quacchera\". Non per nulla, la citt\u00e0 fondata dai quaccheri, Philadelphia, fu la culla ideologica della rivoluzione americana, quella in cui fu scritta la famosa \"Dichiarazione d'Indipendenza\", in cui sia i principi \"giusnaturalisti\" che quelli \"contrattualisti\" del liberalismo illuminista furono chiaramente esposti.\n\u00c8 doveroso precisare che, per quanto concerne il Cattolicesimo, sarebbe sbagliato confonderne il pensiero teologico con le azioni dei Papi, i quali furono per lungo tempo dei re, dei generali e dei politici pi\u00f9 che dei teologi. Esattamente come sarebbe sbagliato confondere i principi del \"Liberalismo\" con l'azione dei partiti \"liberali\" e dei loro leader. In tale ottica, tuttavia, sarebbe altrettanto sbagliato negare gli sforzi politici verso una liberalizzazione della produzione agricola degli Stati della Chiesa a partire dal regno di Pio VII (col motu proprio \"Le pi\u00f9 colte\"), ai fini di migliorare il benessere economico dello Stato, sulla base di quanto avveniva in altre nazioni europee.\nLiberalismo e informazione.\nDal diritto alla libert\u00e0 individuale si deduce la libert\u00e0 di scelta, la quale conduce al diritto all'informazione. Il sopruso di questo diritto viene denominato in modo differente a seconda del contesto:\n- \"truffa\", nel caso delle transazioni commerciali. In questo caso il sopruso si materializza nel difetto o nell'errore dell'informazione;\n- \"plagio\", definito come \"assoggettamento psicologico di una persona ad un'altra, per via del diverso livello della personalit\u00e0 e di tecniche di convincimento\". Esempi nell'insegnamento (), nell'induzione ad elargizioni economiche a prestazioni sessuali. Nel caso scolastico si concretizza con l'insegnamento di opinioni come se fossero dati di fatto, o con giudizi di merito sia sulle prime che sui secondi. Nel secondo soprattutto con difetto e errore di informazione, Nel terzo possono essere associate minacce. Il reato di plagio (art. 603 c.p.) \u00e8 stato abolito in Italia nel 1981. Al contrario, esiste in Costituzione un originale \"diritto all'insegnamento\" (art.36).\n- \"propaganda\", nel caso dell'informazione politica, o comunque degli atti amministrativi pubblici e dei loro esiti, da parte di enti pubblici ufficiali di informazione. Anche questo si materializza sia nel propinamento di opinioni come se fossero dati di fatto, o semplicemente nel difetto o errore di informazione (sia di dati che di opinioni).\nLiberalismo e democrazia.\nIl liberalismo, diversamente dalle \"Teorie dello Stato\" per \"diritto divino\" o per \"diritto di conquista\", \u00e8 una teoria \"contrattualista\", secondo cui il cittadino delega il potere ad uno scopo preciso e vincolato (la difesa dei diritti individuali). Perci\u00f2, i rapporti politici possono essere espressi esclusivamente per delega democratica. Non vi \u00e8 altra modalit\u00e0 compatibile.\nTale contratto \u00e8 per\u00f2 di tipo univoco, ovvero demandato dal popolo all'autorit\u00e0, non biunivoco. Coerente con il liberalismo perci\u00f2 sono solo forme di democrazia diretta, non rappresentativa.\nD'altronde, il liberalismo \u00e8 anche una teoria della limitazione del potere (alla difesa dei diritti individuali), perci\u00f2 anche l'estensione del potere per via democratica ne \u00e8 limitato. Per questa ragione, il filosofo Hayek propose il termine \"demarchia\", in cui l'etimologia kratos (dominare, comandare) viene sostituita da arcos (gestire, amministrare), pi\u00f9 corretto per un sistema di rapporti politici \"liberalista\". Questo dettaglio ha suscitato dibattiti intellettuali sulla compatibilit\u00e0 tra liberalismo e democrazia.\nDal punto di vista della sorveglianza del potere (l'altra branca del pensiero liberalista) risulta per\u00f2 vitale alla gestione politica diretta il diritto all'informazione, ovvero la difesa da quelle particolari forme di truffa dell'individuo quali la demagogia, il plagio, la propaganda. Attuabili semplicemente con la distinzione, nei luoghi di informazione istituzionali, tra dato di fatto e opinione, garantita da sanzioni e da sistemi di sorveglianza indipendenti (separazione dei poteri).\nUn'altra polemica sulla compatibilit\u00e0 tra liberalismo e democrazia sorge dall'estensione del diritto al voto. Il liberalismo, come teoria contrattualista, vede il cittadino come colui che paga l'autorit\u00e0 al fine di un servizio (la difesa dei diritti di tutti gli uomini e di quelli dei soli cittadini). Ne conseguirebbe che solo chi paga le relative imposte avrebbe diritto di voto. \"No taxation without representation\" valeva anche al contrario: \"representation\" solo di chi pagava le imposte. Non che tale privilegio fosse molto ricercato, ai tempi di John Locke. Carlo I tent\u00f2 infatti di imporre un'imposta a chi rifiutava il cavalierato, ma il parlamento si oppose. In sintesi: la polemica sulla compatibilit\u00e0 tra liberalismo e democrazia dipende dalla concezione di quest'ultimo termine. In particolare, se si ritiene assuma pi\u00f9 rilevanza \"l'estensione\" dell'elettorato o quella dei suoi poteri.\nMa anche un secolo dopo, negli USA, l'approccio dei \"padri fondatori\" era identico. Thomas Jefferson, nel 1816 scriveva: \"Fate in modo che ogni uomo che serva nella milizia o paghi le imposte possa esercitare il suo giusto e guale diritto di voto\".\nInfine, a proposito di \"estensione\" della democrazia, notiamo che i moderni stati \"democratici\" limitano l'intervento dell'elettorato alla selezione di quei candidati scelti dai partiti a far parte del potere legislativo. In taluni, ci si spinge anche al capo dell'esecutivo. In USA, si arriva anche al potere giudiziario. Chiariamo che per il liberalismo tutti i poteri andrebbero selezionati direttamente, e a termine, dai cittadini.\nIl 'caso italiano' merita senz'altro un approfondimento, dato che la corrente liberale - che scaturisce dal liberalismo - costituisce, assieme a quella cattolica e socialista, una parte importante della modernizzazione politica dell'intero XX secolo, e precisamente con l'avvento del sistema dei partiti politici democratici dopo il fascismo. La tradizione laica del liberalismo persiste nella politica di questo Paese, anche se resta debolmente rappresentata nelle maggioranze di Governo, fino alla soglia degli anni 1980-1990 e, con alterne vicende, fino allo scioglimento del Partito Liberale Italiano avvenuto nel 1994 (Cfr. Guglielmo Rinzivillo, \"I liberali dopo il liberalismo. La crisi italiana nei processi europei di modernizzazione\", Roma, SEAM, 2003, ISBN 8881794993).\nLiberalismo e federalismo.\nIl \"Federalismo\" \u00e8 uno di quegli strumenti istituzionali tipici del liberalismo, basati sulla separazione dei poteri, atti ad impedire l'arbitrio della classe politica.\nQueste le tre caratteristiche della frammentazione territoriale del potere politico che permetterebbero sia di ottimizzare l'efficienza amministrativa che la sorveglianza da parte dei cittadini nei confronti dell'attivit\u00e0 politica:\n1) Distribuzione piramidale delle funzioni pubbliche: la maggior parte dell'attivit\u00e0 amministrativa va affidata a quelle frazioni apicali della ramificazione del potere, materialmente pi\u00f9 vicine al cittadino. Ovvero quelle del frazionamento territoriale pi\u00f9 piccolo. In questo modo:\n- verrebbe massimizzata la quota dei cittadini coinvolta direttamente dalla maggior parte delle decisioni;\n- gli amministratori della cosa pubblica si immedesimerebbero maggiormente e si troverebbe pi\u00f9 frequentemente a contatto diretto con essi..\nI vantaggi di questa impostazione furono sostenuti con forza dall'illuminista americano Thomas Jefferson, le cui parole contribuirono a mantenere gli Stati Uniti una Confederazione: di Stati. Tra i suoi scritti sull'argomento:\n1798: Le risoluzioni del Kentucky \n2 febbraio 1816, lettera a Joseph C. Cabell \n12 luglio 1816, lettera a Samuel Kercheval \n2) Attraverso la libert\u00e0 di movimento e scelta del cittadino , che decidendo di trasferirsi nella localit\u00e0 amministrativa che pi\u00f9 gli aggrada, attuerebbe la cosiddetta \"democrazia coi piedi\".\n3) L'inevitabile confronto tra soluzioni istituzionali/amministrative differenti, ancorch\u00e9 adiacenti (federalismo concorrenziale), indurrebbe a copiare l'esempio migliore, e perci\u00f2 all'ottimizzazione amministrativa e successivamente all'involontaria uniformit\u00e0 tra le autonome frazioni territoriali.\nLiberalismo ed economia.\nPer \"Economia\" si intende qui l\"'Economia Politica\", la cui definizione \u00e8 esattamente il titolo del saggio pi\u00f9 famoso del filosofo moralista Adam Smith, ovvero \"Indagine sulla natura e le cause della ricchezza delle nazioni\". Per questo Smith \u00e8 considerato il \"padre\" di tale branca di studio ().\nSmith non si discostava dal pensiero politico generale di Locke, secondo cui la funzione dello Stato era da limitarsi a quello di difendere i diritti naturali dell'individuo. Smith si concentr\u00f2 sulla libert\u00e0 individuale, nella fattispecie di quella economica. In condizioni di libert\u00e0, l'insieme degli individui di una nazione si organizzerebbe naturalmente in un \"ordine spontaneo\" \"di separazione dei compiti\" che conseguirebbe risultati straordinari e illimitati. L'esempio pi\u00f9 famoso utilizzato da Smith per provare tale asserto \u00e8 il \"paradosso dello spillo\", e la metafora pi\u00f9 nota \u00e8 quella della \"mano invisibile\".\nLa risposta al quesito del titolo del suo saggio, quindi \u00e8 questa: il segreto della ricchezza delle nazioni \u00e8 la \"divisione del lavoro\", che la libert\u00e0 individuale riesce ad organizzare in modo \"ottimale\", anche se \"inintenzionale\".\nSi \u00e8 spesso tentato di attribuire a Smith la teorizzazione di un'economia anarchica, del tutto priva di regole, sintetizzata dall'espressione francese \"laissez faire\". Sebbene Smith si esprimesse con forza a favore di un commercio privo di dazi, in opposizione al mercantilismo imperante, egli \"non utilizz\u00f2 mai questo termine; anzi, pose in evidenza il pericolo dell\u2019emergere di pratiche collusive tra commercianti in un mercato non regolamentato. Lo stesso impianto teorico della concorrenza perfetta, su cui si basa la costruzione dell\u2019equilibrio competitivo, dei teoremi del benessere e la formalizzazione della mano invisibile di Smith, riguarda un mercato ideale ma non privo di regolamentazione; al contrario, la numerosit\u00e0 delle imprese, la libert\u00e0 di ingresso nel mercato e la perfetta informazione di compratori e venditori assicura che le imprese non abbiano alcun potere di mercato, soprattutto nella determinazione dei prezzi\" (Cit. Matteo Pignatti)\nNel XVIII secolo, tra gli altri economisti italiani sulla stessa linea il pi\u00f9 importante fu Pietro Verri Altri economisti si sono succeduti nei secoli successivi a sostegno di tali tesi. I principali furono probabilmente: \n- nel XIX: il francese Fr\u00e9d\u00e9ric Bastiat, gli austriaci Carl Menger e Eugen B\u00f6hm von Bawerk, gli italiani Vilfredo Pareto e Maffeo Pantaleoni\n- nel XX: l'intera \"scuola Austriaca\" (oltre ai gi\u00e0 citati: Joseph Schumpeter, Ludwig von Mises, Friedrich von Hayek), per gli USA l'intera scuola di Chicago (citando solo i premi nobel: Milton e Rose Friedman, George Stigler, Gary Becker, Lars Peter Hansen, James Buchanan) gli italiani Luigi Einaudi, Bruno Leoni, Sergio Ricossa, Antonio Martino.\nAltri economisti sono stati invece associati termine \"liberale\", in coerenza con i partiti o movimenti politici che appoggiavano ma in contraddizione con il pensiero liberale classico (o illuminista o liberalista). Tra questi, l'economista settecentesco Thomas Robert Malthus, l'ottocentesco inglese John Stuart Mill e l'economista del Novecento John Maynard Keynes.\n\u00c8 per\u00f2 in uso la fuorviante definizione di \"economista classico\" per indicare qualunque economista operante tra il XVIII secolo e la prima met\u00e0 del XIX secolo.\nLiberalismo e moneta.\nLa difesa della propriet\u00e0 privata impone il gemellaggio tra liberalismo e monetarismo (dal motto \"\"money matter\"), \novvero quell'approccio alla gestione della moneta che punta al mantenimento del valore della stessa, mediante la ricerca dell'equilibrio tra quantit\u00e0 di moneta e PIL.\nPer precisione, il monetarismo originale (Milton Friedman) riteneva insufficienti i mezzi per la misura delle variazione reale dell'offerta di beni e di servizi, e suggeriva, in base ad analisi storiche, che nei mercati in cui fosse difesa la libert\u00e0 di iniziativa la crescita si aggirasse mediamente sul 3% annuo. Da qui il noto suggerimento di un aumento equivalente di quantit\u00e0 di moneta (\"aggregato M1\").\nIndipendentemente dal metodo proposto per mantenere inalterato l'equilibrio tra domanda e offerta di moneta, il concetto \u00e8 che il liberalismo \u00e8 antitetico alle teorie che sostengono l'utilizzo delle cosiddette leve monetarie al fine di stimolo dell'economia (o, al contrario, a quello di rallentarne la crescita) in quanto incuranti dell'alterazione del valore della quota monetaria della propriet\u00e0 privata (teorie keynesiane e neokeynesiane, secondo cui \"money doesn't matter\"\").\nMa altrettanto distanti dal liberalismo sono quelle teorie (\"libertarie\") che ritengono \"inutile\" l'opera delle banche centrali al fine di mantenere costante il valore della moneta.\nLiberalismo e fisco.\nIn virt\u00f9 del diritto alla vita, il liberalismo si oppone a che le imposte sul reddito pregiudichino la sopravvivenza e la salute di tutti coloro che dipendono da quel reddito. Concetto che si tradurrebbe nella deducibilit\u00e0 dal reddito imponibile delle quote per le spese abitative e di sussistenza proporzionali al nucleo familiare (allargato anche a componenti di diversa residenza), nonch\u00e9 tutte quelle inerenti alla salute, le spese rese obbligatorie al cittadino quali quelle scolastiche, e le tasse inevitabili quali quelle locali legate alla residenza e alle utilities.\nContrariamente a quanto si crede, quindi, il liberalismo non pretende aliquote genericamente \"basse\", ma \u00e8 incompatibile con modalit\u00e0 di calcolo degli imponibili che pregiudichino i diritti fondamentali.\nDalla difesa della libert\u00e0 individuale discende poi quella economica, che \u00e8 antitetica ad ostacoli di tipo fiscale, quali:\nInfine, dal diritto alla propriet\u00e0 privata discende l'incompatibilit\u00e0 con le imposte sulla stessa o sulla sua acquisizione.\n\u00c8 per\u00f2 da notare come John Locke () teorizzasse l'esclusione dalla propriet\u00e0 privata della propriet\u00e0 fondiaria, giustificata solo dal permanere di un efficiente sfruttamento economico del fondo. In questa ottica, il liberalismo lockiano giustificherebbe imposte sui fondi agrari, al fine di garantirne lo sfruttamento economico. Un'ottica simile a quella delle partecipanze agrarie.\nUn terzo mito da sfatare \u00e8 l'antitesi tra liberalismo e tasse. Al contrario, i principi contrattualisti del liberalismo rendono coerente la preferenza delle tasse (cio\u00e8 il corrispettivo per un servizio reso) rispetto alle pi\u00f9 generiche imposte. L'equivoco nasce dal fatto che la traduzione in italiano dell'inglese \"tax\" sarebbe imposta, non tassa (in inglese: \"fee\"). E anche dal fatto che in Italia vengono emessi tributi denominati \"tassa\" ma che sono impropriamente gestiti e quantificati come se fossero \"imposte\".\nLiberalismo ed assistenza sociale.\nLa solidariet\u00e0 \u00e8 un sentimento morale istintivo, naturale, quindi fa parte dell'approccio giusnaturalista tipico del liberalismo.\nNon \u00e8 un caso che all'affermarsi delle idee whigh, nel 'settecento inglese, nascevano anche le prime disposizioni giuridiche di assistenza sociale ()\nCi\u00f2 che per\u00f2 il liberalismo rifiuta sono le modalit\u00e0 di aiuto estranee all'etica naturale e quelle che permettono all'autorit\u00e0 pubblica di eseguire attivit\u00e0 economiche in proprio anzich\u00e9 fungere da sorvegliante. In altre parole, non elargizioni ma prestiti. Non \"Stato Dottore\", non \"Stato Immobiliarista\", bens\u00ec autorit\u00e0 pubblica che finanzia le necessit\u00e0 individuali collegate per chi ne necessitasse, mantenendo il suo ruolo di sorvegliante, sia nei confornti delle attivit\u00e0 economiche che nei confronti dei beneficiari dei prestiti assistenziali.\nUn esempio pratico \u00e8 l'assistenza sociale svizzera, descritta qui.\nUn maggiore approfondimento teorico sull'assistenza sociale secondo il liberalismo si trova invece .\nLiberalismo e globalizzazione.\nLa facilitazione degli scambi tra i diversi Stati nazionali (o globalizzazione economica) e la maggior libert\u00e0 economica sono coerenti con il liberalismo. L'espressione laissez faire, associata spesso alle deduzioni del liberalismo in materia economica, \u00e8 paradigmatica.\nPer quanto concerne l'integrazione politica (o globalizzazione giuridica) possono risultare incompatibili quegli aspetti che favoriscono l'arbitrio della classe politica e ne ampliano il ventaglio di azione. In particolare, pregiudicando i diritti individuali, quali quelli:\nSecondo i \"liberali classici\", infatti, i diritti alla vita, alla propriet\u00e0 e alla libert\u00e0 appartengono solo all'uomo. Non alla collettivit\u00e0.\nStoria del liberalismo.\nNonostante l'origine novecentesca del termine, le radici del liberalismo sono molto pi\u00f9 antiche.\nSe la filosofia unitaria pu\u00f2 ricondursi alle dottrine giusnaturalistiche di John Locke, alle teorie dei filosofi scozzesi David Hume e Adam Smith e nell'illuminismo europeo (Montesquieu, Voltaire, Kant, Verri, Beccaria) e statunitense (Thomas Jefferson, George Mason), le sue radici giusnaturaliste risalgono tradizionalmente all'Antigone di Sofocle (400 a.C.) e all'opera dei filosofi greci, mentre quelle contrattualiste al Critone di Platone (IV sec. a.C.). Tra gli ispiratori della necessit\u00e0 di separare i poteri uno dei pi\u00f9 noti antesignani fu Marsilio da Padova.\nMa sin dalle origini, il liberalismo \u00e8 oggetto di elaborazioni e approfondimenti sia in senso epistemologico (il dibattito sull'oggettivit\u00e0/arbitrariet\u00e0 del diritto naturale sembra privo di soluzione di continuit\u00e0) che applicativo (deduzioni giuridiche ed economiche) che teorico (la scoperta di nuovi diritti non avrebbe fine, secondo F. Von Hayek, che definisce il liberalismo una teoria \"evoluzionista\", sulle orme di David Hume).\nJohn Locke e la Gloriosa Rivoluzione inglese.\nIl filosofo inglese John Locke pu\u00f2 essere considerato a tutti gli effetti il precursore del liberalismo, cos\u00ec come la Seconda Rivoluzione inglese (Gloriosa Rivoluzione inglese) pu\u00f2 essere vista come l'antecedente delle rivoluzioni Liberali dell'inizio del XIX secolo. In Inghilterra l'imposizione di limiti al potere del sovrano avviene, a differenza che negli altri paesi europei, attraverso un processo storico graduale che viene fatto iniziare addirittura nel Medioevo con la concessione della \"Magna Charta\". Il passaggio dal feudalesimo allo Stato liberale avviene senza la mediazione dell'assolutismo monarchico, se si esclude il periodo di regno dei Tudor, caratterizzato da un notevole accentramento dei poteri nelle mani dei sovrani.\nIl tentativo della successiva dinastia degli Stuart di prolungare il sistema assolutistico con minore abilit\u00e0 port\u00f2 allo scoppio della prima rivoluzione inglese, guidata dal leader anti-monarchico, ma non liberale, Oliver Cromwell. Dopo numerosi sconvolgimenti politici nel 1689 il Parlamento inglese riusc\u00ec a portare sul trono Guglielmo III d'Orange, che si impegnava a garantire al Parlamento stesso e ai cittadini inglesi una serie di diritti e libert\u00e0 solennemente proclamati nel \"Bill of Rights\". L'Inghilterra fu cos\u00ec il primo Stato al mondo ad essere governato da una monarchia costituzionale, la tipica forma di governo a cui si riferivano i primi filosofi del liberalismo classico.\nNel 1690 Locke, che apparteneva al Partito Whig (pi\u00f9 tardi chiamato Partito Liberale), pubblic\u00f2 anonimo \"Due Trattati sul Governo\", che contenevano i principi fondamentali del liberalismo classico. Il filosofo britannico sviluppa il proprio pensiero partendo dalla teoria del contrattualismo (gi\u00e0 avanzata da Thomas Hobbes e ripresa poi, con esiti opposti da quelli del filosofo inglese, da Jean-Jacques Rousseau nel \"Contratto sociale\"). Secondo Locke, nello stato di natura tutti gli uomini di una certa comunit\u00e0 percepiscono allo stesso modo i propri \"diritti di natura\" (vita, libert\u00e0, propriet\u00e0 e salute); diversamente da Hobbes egli ritiene che lo Stato di natura non sia una condizione di continua belligeranza ma di convivenza pacifica, in cui la difesa dei diritti naturali \u00e8 affidata al diritto punitivo esercitato discrezionalmente da ogni individuo. Perci\u00f2, nell'atto dell'istituire lo Stato civile, gli uomini non cedono al corpo politico alcun diritto, ma lo rendono tutore dei diritti di natura, delegando al Parlamento il potere di emanare leggi positive che regolino l'esercizio della forza a difesa d'ognuno. Le funzioni fondamentali dello Stato liberale divengono quindi quelle di tutelare in modo eguale in tutti i cittadini la loro vita, libert\u00e0 individuale e propriet\u00e0 privata.\nInoltre, il pensiero liberale di Locke definisce una giustificazione etica della rivoluzione, il diritto di resistenza che ciascun individuo pu\u00f2 e deve esercitare quando lo Stato agisce in contrasto con la volont\u00e0 popolare in contraddizione con i principi costituzionali.\nLiberalismo e illuminismo.\nIl liberalismo \u00e8 di solito considerato, insieme alla democrazia moderna, una filiazione dell'Illuminismo. Infatti esso si ispira agli ideali di tolleranza, libert\u00e0 ed eguaglianza propri del movimento illuminista, contesta i privilegi dell'aristocrazia e del clero e l'origine divina del potere del sovrano.\nDurante il \"secolo dei lumi\", il dibattito filosofico politico resta coerente con i principi di fondo della proposta lockiana, articolandosi per\u00f2 in modo diverso su tre aspetti: l'approccio epistemologico, la definizione di \"eguale libert\u00e0\" e la definizione dei poteri.\nL'approccio epistemologico della tradizione \"moralista\" scozzese (levoluzionista\" Mandeville e l'utilitarista\" Ferguson) \"viene riassunta in senso \"empirista\" dal connazionale David Hume, che sostenne la deducibilit\u00e0 dei diritti individuali e dell'unilateralit\u00e0 dei rapporti politici attraverso una logica \"utilitaristico-evoluzionista',\" anzich\u00e9 \"giusnaturalista e contrattualista.\"\nSuccessivamente, il tedesco Immanuel Kant espresse il suo credo liberale parlando di \"libert\u00e0, uguaglianza e indipendenza\" come dei principi che devono reggere uno Stato civile, e approfondisce nelle sue rinomate \"critiche\" l'aspetto epistemologico del pensiero illuminista in senso \"criticista\".\nAnche la definizione di \"uguale libert\u00e0\" degli individui \u00e8 oggetto di successive rivisitazioni, da Locke a Kant, per confluire nel secolo successivo in quella di Spencer.\nInfine, \u00e8 rimarchevole il contributo di Montesquieu (1689-1755), che nella sua opera \"Lo Spirito delle Leggi\" riprende il secondo punto fondamentale della dottrina Lockiana, ovvero la separazione dei poteri, ma inglobando il potere \"federativo\" di Locke nell'esecutivo, e separando da quest'ultimo il potere giudiziario. La garanzia contro l'arbitrio del potere statale stava nella sorveglianza reciproca operata dai tre poteri, efficace solo se separati.\nBisogna osservare comunque come l'illuminismo francese si distinguesse alquanto da quello inglese e statunitense. Voltaire ad esempio, pur avendo contribuito allo sviluppo filosofico e politico della quota giusnaturalista del liberalismo, non \u00e8 interessato alla questione della rappresentanza politica e della divisione dei poteri: per lui l'ideale resta quello di un dispotismo illuminato retto da un re-filosofo saggio e tollerante.\nJean-Jacques Rousseau, da parte sua, teorizza una specie di dispotismo della democrazia diretta. La sua concezione della volont\u00e0 generale alla quale i cittadini devono sottomettersi non sembra prevedere la tutela delle minoranze. Non a caso, molti considerano Rousseau estraneo a qualunque tradizione del pensiero illuminista classificandolo come autore preromantico.\nDiritti civili, Stato di diritto e costituzionalismo.\nJohn Locke coni\u00f2, come abbiamo visto, l'espressione che riassume la concezione liberale classica (giusnaturalista) dei diritti individuali: \"vita, libert\u00e0 personale, propriet\u00e0 privata, salute\". Da tali diritti ne discenderebbero deduttivamente una quantit\u00e0 non finita. Tra questi, quelli che oggi vengono chiamati diritti civili: la libert\u00e0 di parola, di religione, l'habeas corpus, il diritto a un equo processo e a non subire punizioni crudeli o degradanti. La libert\u00e0 di un individuo incontra un limite nella libert\u00e0 di un altro individuo ma non pu\u00f2 essere ristretta in nome di valori morali o religiosi in ci\u00f2 che riguarda la sfera privata dell'individuo. A questi diritti si aggiungono le garanzie a tutela della propriet\u00e0 privata, riassunte nel detto inglese \"no taxation without representation\" (solo le assemblee legislative hanno il diritto di tassare i sudditi).\nUn altro punto irrinunciabile del liberalismo \u00e8 infatti lo Stato di diritto: la legge emanata dalle assemblee legislative \u00e8 l'unica deputata a stabilire i limiti della libert\u00e0 individuale.\nPer John Locke, David Hume, Adam Smith e Immanuel Kant le caratteristiche che le leggi dovevano avere per poter essere rispettose della libert\u00e0 erano:\nSi sviluppa la consuetudine di fissare in un documento solenne questi diritti, sull'esempio del Bill of Rights inglese: le Carte dei diritti dei nuovi Stati americani indipendenti e i primi emendamenti alla Costituzione degli Stati Uniti d'America sono gli antenati degli elenchi di diritti previsti dalle Costituzioni ottocentesche e da quelle attuali.\nRivoluzioni liberali.\nFatta salva l'applicabilit\u00e0 dell'aggettivo \"liberale\" al liberalismo (discussa negli approfondimenti), la rivoluzione francese del 1789 e la maggioranza delle rivoluzioni della prima met\u00e0 del XIX secolo sono dette rivoluzioni liberali. Queste avevano generalmente lo scopo di ridurre il potere monarchico a favore di quello del parlamento, nonch\u00e9 la concessione di una Costituzione che limitasse i poteri del monarca. Di solito furono guidate da una borghesia benestante (per questo sono anche dette rivoluzioni borghesi).\nI pareri sull'associazione di tali avvenimenti al liberalismo non sono per\u00f2 concordi; pensatori come Karl Popper, Hannah Arendt, Marcello Pera, Lucio Colletti, hanno evidenziato come la rivoluzione francese (sia nel suo sostrato culturale prodotto dal pensiero di Voltaire e Rousseau, sia nelle sue elaborazioni successive in Marx e Engels) segni di fatto l'origine dei totalitarismi del Novecento.\nLe colonie che daranno origine agli Stati Uniti d'America si trovavano invece in un differente contesto politico. Il potere contro il quale insorsero non era una monarchia nazionale ma la Corona inglese. Inoltre la popolazione bianca degli Stati Uniti non era stratificata socialmente come quella europea: non esisteva un'aristocrazia in contrapposizione ad una classe borghese, n\u00e9 un clero organizzato (i coloni statunitensi erano protestanti), n\u00e9 una classe di veri e propri nullatenenti (proletariato: peasantry) a causa dell'abbondanza di terreni. Anche la guerra d'indipendenza americana pu\u00f2 essere vista come una rivoluzione liberale, ma facendo per queste ragioni le dovute distinzioni: essa non porta all'instaurazione di una monarchia costituzionale ma di una Confederazione di Repubbliche.\nTra i documenti pi\u00f9 celebri dell'epoca delle rivoluzioni liberali \u00e8 necessario menzionare la Dichiarazione di Indipendenza Americana (che sostituisce il terzo diritto naturale Lockiano \"propriet\u00e0 privata\" con la \"ricerca della felicit\u00e0\" - salvo la discussione secolare sull'equiparabilit\u00e0 semantica delle due locuzioni) e la Dichiarazione dei diritti dell'uomo e del cittadino, (che separa in due tipologie i diritti individuali - salvo mancare di citare quello alla vita) emanata durante la Rivoluzione francese.\nStato liberale e Stato democratico.\nLo Stato liberale classico che si instaura a seguito di queste rivoluzioni \u00e8 lo Stato minimo, le cui funzioni sono limitate a compiti di difesa e ordine pubblico. Per lo pi\u00f9 il diritto di voto era ristretto a coloro che hanno un certo livello di reddito (suffragio censitario) e che sapevano leggere e scrivere. La costituzione dello Stato liberale \u00e8 tipicamente breve e flessibile. (La Costituzione degli Stati Uniti d'America ancora una volta si differenzia, perch\u00e9 prevede un'elaborata procedura di revisione).\nLo Stato liberale si trasforma in alcuni paesi (Inghilterra) in Stato democratico attraverso un processo graduale. In altri paesi (Francia) la resistenza delle classi dominanti porta a scontri violenti (moti del '48, repressione della Comune di Parigi).\nGli Stati Uniti costituiscono un caso a parte: i problemi che devono affrontare sono diversi da quelli dei paesi europei (pi\u00f9 che una lotta tra classi sociali perch\u00e9 gli USA diventino una vera democrazia si pone la questione, che sar\u00e0 risolta solo molto tempo dopo, di includere nel sistema politico gruppi discriminati come gli afroamericani e gli indiani d'America).\nCritiche ottocentesche.\nA partire dalla seconda met\u00e0 del XIX secolo, si sviluppano altre teorie politiche che prenderanno il sopravvento nel secolo seguente. Il rigore epistemologico dell'illuminismo viene abbandonato, e viene appassionatamente sostenuta l'alienabilit\u00e0 dei diritti individuali in favore di generici diritti \"sociali\". Il bene (non meglio identificato) della collettivit\u00e0 (teorie collettiviste) o della nazione (nazionaliste) diventa l'obiettivo della politica. La necessit\u00e0 di sorvegliare l'autorit\u00e0 pubblica viene dimenticata completamente, perci\u00f2 le nuove teorie sono tutte \"massimaliste.\"\nUn primo gruppo di critiche proviene dal nascente movimento socialista. Filosofi come Karl Marx ritengono che i diritti dell'uomo sostenuti dai liberali non sarebbero universali ma esprimerebbero le esigenze di una determinata classe sociale (la borghesia) in un determinato momento storico (il passaggio dal feudalesimo al capitalismo). Perci\u00f2 le classi dominanti non riconoscerebbero a tutti i diritti politici e sarebbero pronte anche a rifiutare la libert\u00e0 di parola e di espressione a chi va contro i loro interessi. L'eguaglianza formale proclamata dai liberali non sarebbe sufficiente al permanere delle disuguaglianze economiche: \"\"la libert\u00e0 politica senza eguaglianza economica \u00e8 un inganno, una frode, una bugia: e i lavoratori non vogliono bugi\"e\" nelle parole del celebre rivoluzionario, l'anarchico Michail Bakunin. Marx nutre scarsa fiducia nella possibilit\u00e0 di strappare alla borghesia il potere economico utilizzando le istituzioni che essa stessa ha creato (i parlamenti, le elezioni) e sostiene la necessit\u00e0 di un rivolgimento rivoluzionario, da cui emergerebbe un sistema economico che garantirebbe la piena emancipazione di tutti gli individui.\nIl romanticismo, con la sua reazione contro l'illuminismo, critica l'universalismo liberale e mette al centro della politica l'idea di nazione. Gli uomini non sarebbero pi\u00f9 \"uguali\" ma segnati dalle differenti identit\u00e0 culturali e dall'appartenenza al corpo nazionale. In alcune versioni la dottrina nazionalista non mette in crisi l'idea di un'uguaglianza di diritti fra gli esseri umani. Spesso per\u00f2 \u00e8 presente l'idea della superiorit\u00e0 di un popolo sugli altri (ad esempio nel nazionalismo tedesco) mentre le idee razziste, avanzate in Francia da Joseph Arthur de Gobineau, vengono usate come giustificazione per l'espansione imperialista europea.\nLa visione quasi sacrale dello Stato, inteso come espressione\ndell'eticit\u00e0 (\"Stato etico\") presente nella filosofia di Hegel, ripresa da numerosi filosofi storicisti, viene anch'essa spesso usata contro il liberalismo, per dare una nuova giustificazione alla subordinazione dell'individuo al potere politico. Questo nonostante Hegel fosse stato personalmente favorevole alla rivoluzione francese e ai suoi principi di libert\u00e0.\nCritiche novecentesche.\nLa critica maggiore al giusnaturalismo \u00e8 stata, nel corso del XX secolo, quella della supposta arbitrariet\u00e0 (Kelsen, e poi Bobbio) nella definizione dei diritti naturali, che in Locke erano individuati, in ordine gerarchico, in vita, libert\u00e0 personale, propriet\u00e0 privata e salute. \nIn realt\u00e0, la trattazione di Locke \u00e8 cos\u00ec rigorosa dal punto di vista epistemologico da essere considerata fondatrice dell'epoca illuminista, cos\u00ec definita perch\u00e9 caratterizzata dalla razionalit\u00e0 e dal rigore logico. In particolare, l'individuazione di un'etica istintiva nell'uomo come animale sociale consegue simultaneamente da quattro distinti tipi di trattazione: l'iniziale intuizionismo eidetico \u00e8 immediatamente supportato empiricamente dall'osservazione sperimentale (un esempio \u00e8 l'immediato utilizzo da parte dell'infante dell'aggettivo mio=propriet\u00e0 privata), a cui si aggiunge la trattazione razionalista-utilitaristica (gi\u00e0 in Locke, poi in Hume, ma soprattutto in Kant), ancora verificata empiricamente dall'analisi storico-giuridica (del Diritto Romano e delle parti prescrittive della Bibbia).\nIl normativismo di Hans Kelsen fu a sua volta oggetto di critiche dai filosofi liberalisti Karl Popper, Bruno Leoni e Friedrich Hayek\nContinua poi a mantenere una certa ostilit\u00e0 verso il liberalismo, anche se in maniera via via pi\u00f9 sfumata, la Chiesa cattolica. Anche quando accettano le regole del sistema liberale i primi partiti cattolici, che nascono all'inizio del XX secolo, si fanno portatori di una visione del mondo molto differente. Essi contrappongono all'individualismo liberale la visione di una societ\u00e0 articolata in \"corpi intermedi\" e rapporti solidaristici. In materia economica, infatti, i suddetti partiti presentano programmi spesso socialmente avanzati, ripresi in parte da quelli socialisti e continuano a opporsi all'estensione delle libert\u00e0 individuali, soprattutto nella sfera del diritto familiare.\nUna nota obiezione sulle conseguenze della libert\u00e0 economica fu proposta dal Premio Nobel per l'economia Amartya Sen, il quale nel 1970 tent\u00f2 di dimostrare matematicamente l'impossibilit\u00e0 del rispetto contemporaneo della libert\u00e0 economica e dell'efficienza paretiana (vedere \"Paradosso di Sen\").\nCitazioni.\nAltri filosofi e uomini politici hanno tuttavia continuato a sostenere che liberalismo e liberismo fossero inseparabili, . Possiamo citare Luigi Einaudi che ne \"Il Buongoverno\" (pubblicato nel 1954, pag. 118) scrisse:"}
{"id": "764295", "revid": "1977001", "url": "https://it.wikipedia.org/wiki?curid=764295", "title": "Aeroporto Internazionale Kotoka", "text": "L'aeroporto internazionale Kotoka di Accra \u00e8 la pi\u00f9 importante struttura aeroportuale del Ghana ed \u00e8 in grado di gestire l'operativit\u00e0 di grandi velivoli come il Boeing 747-400. Lo scalo \u00e8 gestito dal Ghana Civil Aviation Authority. L'aeroporto \u00e8 stato il principale hub per Ghana International Airlines, che ha cessato le attivit\u00e0 nel 2010. Resta un importante scalo per l'Africa occidentale, con oltre 2 milioni e 800 mila passeggeri nel 2019. \u00c8 inoltre sede di un'importante base delle Forze aeree del Ghana.\nNel 1967 la struttura fu intitolata al colonnello Emmanuel Kotoka che fu ucciso nei pressi dell'aeroporto.\nI nuovi terminal degli arrivi e delle partenze furono inaugurati nel 2004 ma privi dei tunnel di accesso e sbarco dagli aeromobili, al posto dei quali sono in servizio gli autobus.\nL'aeroporto \u00e8 inoltre sede di una mostra permanente di opere dell'artista ghanese Emmanuel Yaw Oboubi."}
{"id": "764297", "revid": "124393351", "url": "https://it.wikipedia.org/wiki?curid=764297", "title": "Cassago Brianza", "text": "Cassago Brianza (\"Cas\u00e0ch\" in dialetto brianzolo, e semplicemente Cassago fino al 1927) \u00e8 un comune italiano di abitanti della provincia di Lecco in Lombardia.\nIl comune di Cassago Brianza nasce nel 1927 dalla fusione di due preesistenti comuni: la sede municipale di \"Cassago\" e Oriano Brianza.\nOrigine del nome.\nSembra che si possa identificare in questa localit\u00e0 della Brianza lecchese il \"Cassiciaco\" di cui parla nelle sue opere Agostino d'Ippona, che qui avrebbe dimorato nel 387, quando si preparava al proprio battesimo.\"\" Questa ipotesi non \u00e8, tuttavia, del tutto certa: anche il paese Casciago, in provincia di Varese, \u00e8 uno dei paesini in cui si ipotizza possa aver risieduto Sant'Agostino.\nSecondo tale ipotesi, il nome dell'attuale comune sarebbe citato da sant'Agostino nel libro IX delle sue \"Confessioni\":\nStoria.\nGi\u00e0 parte del monastero di Pontida e del capitolo di Monza, fu compreso nel Contado della Martesana\"\" e nel 1162 Federico Barbarossa lo concesse in feudo a Benedetto d'Assia. Fu poi affidato a vari signori: gli Scaccabarozzi (1412), i De Benedetti (1479), i Pirovano e quindi i Visconti di Modrone\"\". La presenza dei Visconti di Modrone a Cassago Brianza \u00e8 attestata dalla fine del XVII secolo, come testimonia la presenza dei ruderi di una villa appartenuta a tale famiglia e del Sepolcreto dei Visconti di Modrone, noto anche come Mausoleo di San Salvatore, che sorge in localit\u00e0 Tremoncino a Cassago.\nSociet\u00e0.\nEtnie e minoranze straniere.\nGli stranieri residenti nel comune sono 367, ovvero l'8,4% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nIl paese \u00e8 servito, insieme ai comuni di Nibionno e Bulciago, dalla fermata di Cassago-Nibionno-Bulciago, posta sulla Monza-Molteno."}
{"id": "764300", "revid": "433605", "url": "https://it.wikipedia.org/wiki?curid=764300", "title": "Taso", "text": "Taso o Tasso (, o \"Thasos\") \u00e8 un'isola della Grecia, posta nella parte nord del mar Egeo, separata dalla costa tracia dallo stretto omonimo. \u00c8 l'isola greca pi\u00f9 settentrionale e costituisce un'unit\u00e0 periferica.\nTerritorio e popolazione.\nL'isola si trova dirimpetto al delta del Mesta. \u00c8 montuosa e nel punto pi\u00f9 alto raggiunge i 1\u00a0045\u00a0m sul livello del mare; il clima \u00e8 mediterraneo.\nProduzione economica.\nTaso produce cereali, uva, olive, frutta, tabacco, miele e altro. L'isola ha miniere di zinco e cave di marmo.\nStoria.\nLa presenza umana sull'isola \u00e8 attestata gi\u00e0 in epoca neolitica. Erodoto riferisce che le miniere d'oro del monte \"Phanos\" (oggi Koynira) furono sfruttate dai Fenici, che diedero all'isola il suo nome attuale.\nNel VII secolo a.C. fu occupata nella parte nord da coloni proveniente dall'isola di Paro, guidati da Telesicle, padre del poeta Archiloco, secondo le indicazioni di un responso oracolare ottenuto al santuario di Delfi. L'isola aveva allora il nome di \"Aeria\". La citt\u00e0 venne fondata sui margini di una pianura ai piedi del massiccio del \"Profitis Ilias\" (1\u00a0108\u00a0m s.l.m.), dove esisteva sulla costa un porto naturale e fu dotata ben presto di una cinta di mura.\nCadde in possesso dei Persiani nel 491 a.C. e se ne sottrasse dopo la vittoria greca nella seconda guerra persiana nel 478 a.C. ed entr\u00f2 a far parte della lega delio-attica. Si ribell\u00f2 ad Atene nel 465 a.C. e fu punita perdendo quasi del tutto la sua indipendenza. Si stacc\u00f2 dalla lega nel 411 a.C. durante il \"governo dei Quattrocento\", ma subentrarono conflitti interni tra oligarchici favorevoli a Sparta e democratici favorevoli ad Atene.\nSolo agli inizi del IV secolo a.C. le fazioni interne si riconciliarono e si ebbe un nuovo periodo di sviluppo, con un nuovo tracciato urbanistico e la sistemazione dei pi\u00f9 importanti luoghi pubblici. Rimase formalmente indipendente dal Regno di Macedonia nel 356 a.C., ma perse i suoi possedimenti sulla costa tracia.\nFu ancora citt\u00e0 fiorente sotto i Romani, e sub\u00ec in seguito le incursioni dei Vandali (467-468). Nell'829 una flotta bizantina venne sconfitta dagli Arabi nelle sue acque. Nel 904 Leone di Tripoli vi prepar\u00f2 i macchinari che utilizz\u00f2 nel successivo assedio di Tessalonica. Nel 1204 cadde sotto il dominio franco e nel 1307 sotto i Genovesi. Nel 1414 fu donata dall'imperatore bizantino Manuele II Paleologo a Giacomo Gattilusi, di origini genovesi, che era gi\u00e0 signore di Lesbo.\nContesa tra il 1449 e il 1479 dalla Repubblica di Venezia e l'impero ottomano, cadde quindi in dominio di quest'ultimo. Nel corso del XVIII secolo si spopol\u00f2 passando da circa 70\u00a0000 a poco pi\u00f9 di 2\u00a0500 abitanti, in seguito alle incursioni dei pirati. Tra il 1813 e il 1902 fu propriet\u00e0 del visir dell'Egitto Mehmet Al\u00ec e dei suoi discendenti. Fu toccata dalla guerra per l'indipendenza della Grecia (1821) e dalla guerra di Crimea. Nel 1912 fu conquistata dall'ammiraglio greco Koundouriotis e da allora fece parte dello Stato greco.\nSito archeologico.\nL'antica citt\u00e0 di Taso si trova nel sito oggi occupato dal villaggio di Limena.\nMura di cinta.\nLe mura cittadine a forma di ferro di cavallo, vennero costruite nel V secolo a.C. in opera quadrata isodoma, con torri quadrate. Racchiudevano anche parte delle pendici del monte, che tuttavia non furono mai abitate.\nLe porte erano decorate con rilievi che hanno dato loro i nomi convenzionali moderni: porta \"delle dee con il carro\" (probabilmente \"Ermes che guida il carro di Artemide\"), \"di Ermes e le Grazie\", \"di Sileno\" (della fine del VI secolo a.C.), \"di Eracle e Dioniso\" (inizi del V secolo a.C.) e \"di Zeus e di Hera\".\nNel punto di maggiore elevazione le mura formano due piccole acropoli con i santuari dell'Apollo pitico e di Atena, entrambi danneggiati dai successivi lavori di fortificazione dei Bizantini e dei Gattilusi.\nAgor\u00e0.\nI resti dell'antica agor\u00e0 cittadina si trovano al centro della citt\u00e0 antica, non lontani dal porto, al quale la piazza commerciale era collegata per mezzo di una larga via. La piazza ha forma rettangolare ed era circondata sui lati orientale, meridionale e occidentale da \"stoai\", mentre sul lato nord si trovavano diversi edifici pubblici.\nNella piazza si trovava il piccolo santuario di Zeus \"agoraios\", con tempietto \"in antis\" e altare antistante, la cui prima fase risale al IV secolo a.C.\nVi furono eretti inoltre numerosi monumenti onorari, tra i quali un cenotafio in onore di Glauco, figlio di Leptine, fondatore della citt\u00e0 insieme a Telesicle.\nNel II secolo a.C. una battaglia navale fu celebrata con un monumento a forma di prua e fu eretto un piccolo santuario, con un elemento cilindrico in marmo dedicato alle offerte dei fedeli, in onore di Teogene, figlio di Timosseno, vincitore tasio dei giochi olimpici.\nAll'angolo nord-orientale dell'agor\u00e0 fu eretto intorno al 470 a.C. un passaggio monumentale (\"passaggio dei \"Theoroi\") tra due muri paralleli ornati di rilievi marmorei in stile severo, ora al museo del Louvre a Parigi. I rilievi raffigurano Apollo, le ninfe ed Ermes.\nQuartiere del porto.\nLungo la strada che si diparte dal \"passaggio dei \"Theoroi\"\" si trovano:\nVerso nord-est, il cosiddetto \"campo di Demetriade\", mostra i resti di un quartiere di abitazioni i cui resti vanno dall'VIII secolo a.C. al V secolo d.C.\nMuseo archeologico.\nIl museo archeologico \u00e8 collocato in un edificio del 1934, in attesa di ampliamento, e ospita i resti rinvenuti negli scavi della citt\u00e0.\nTeatro.\nIl teatro venne costruito su un pendio rivolto a ovest verso il mare, adiacente alle mura cittadine. L'edificio originario, degli inizi del III secolo a.C., con scena dorica, venne in seguito trasformato nel I-II secolo d.C. per ospitare anche i giochi gladiatorii.\nQuartiere romano.\nVerso sud-ovest sono conservati i maggiori resti della citt\u00e0 romana. In occasione di una visita dell'imperatore Adriano venne eretto un cortile pavimentato in marmo e circondato da portici di ordine ionico e a est di questo un \"odeion\". Nello stesso quartiere sorse gi\u00e0 nel V secolo a.C. il tempio dedicato a Eracle, patrono della citt\u00e0, con propilei di accesso.\nAmbientazioni.\nNell'isola di Taso \u00e8 ambientato il romanzo Enigma di Clive Cussler, il primo del ciclo delle avventure di Dirk Pitt.\nAmministrazione.\nL'isola \u00e8 un'unit\u00e0 periferica costituita dall'unico comune omonimo nella periferia della Macedonia orientale e Tracia di 13\u00a0765 abitanti secondo i dati del censimento 2001 che non \u00e8 stato interessato alla riforma amministrativa in vigore dal gennaio 2011.\nLocalit\u00e0.\nI centri abitati con pi\u00f9 di 100 abitanti al censimento 2001 sono i seguenti:"}
{"id": "764304", "revid": "61051", "url": "https://it.wikipedia.org/wiki?curid=764304", "title": "Orcenico Superiore", "text": "Orcenico Superiore (\"Durcinins Disore\" in friulano standard, \"Dursinins Disora\" in friulano occidentale) \u00e8 una frazione del comune di Zoppola (PN), in Friuli-Venezia Giulia.\nOrigine del nome.\nIl toponimo \u00e8 da far risalire con tutta probabilit\u00e0 all'epoca della centuriazione romana dell'agro di Concordia Sagittaria, avvenuta nella zona a partire da Castions, abitato di epoca preromana e probabile sede di un castelliere.\nL'etimo deriva dal nome del colono fondatore del paese, \"Urcinus\", evolutosi dal suffisso \"-icus\" che indica propriet\u00e0 e poi mutato per le influenze celtiche presenti nella zona, secondo il processo \"-iciu&gt;-ici&gt;-isi&gt;\u00ees&gt;ins\" in cui, allo stadio finale, viene inserita una \"n\" in epentesi dovuta all'assonanza con la precedente; in quanto alla \"D\" si tratta di una preposizione agglutinata, fenomeno tipico dei toponimi friulani entranti in vocale.\nOrigine analoga si ha per i toponimi delle frazioni di Poincicco (dal nome del fondatore \"Pollentius\") e Cusano (da \"Cusius\"/\"Cuttius\") appartenenti anch'esse al comune di Zoppola.\nIl toponimo permette pochi confronti, limitati al solo Urcinins, frazione del comune di Buja.\nTeorie alternative ma meno probabili sostengono che il toponimo derivi dal vocabolo latino \"ursus\" (orso) o, in alternativa, dal termine, sempre latino, \"urc\u0115\u014flus\" (brocca) anche se non esistono prove della presenza di orsi nella zona in epoca storica o della produzione intensiva di vasi.\nPopolazione.\nLa popolazione residente \u00e8 di 806 abitanti, raggruppati in 258 nuclei familiari; i maschi sono 492 e le femmine 314. Gli stranieri residenti sono 44 pari al 5,5%.\nIl cognome ampiamente pi\u00f9 diffuso in paese \u00e8 Fabbro che molto probabilmente si riferisce all'antica professione dei suoi abitanti; in paese esiste ancora una via chiamata battiferro e la presenza di numerosi fiumi, oltre che la vicinanza ad un borgo quale Castions (non tuttavia cos\u00ec prossimo da poter essere causa accidentale di incendi) rendevano il luogo ideale per il prosperare di una tale attivit\u00e0.\nAltri cognomi originari del paese sono: Ius e Lombardo mentre gli altri cognomi derivano dai lavoratori, detti \"fituai\" che, dalla fine dell'Ottocento, iniziarono ad affluire nella zona dalla bassa friulana e veneta per lavorare la terra al servizio dei vari proprietari terrieri ed a cui, alla fine del servizio prestato, anzich\u00e9 la corrisponsione di una somma di denaro, veniva concessa la propriet\u00e0 di una casa.\nStoria.\nLa popolazione italica originaria del territorio era quella degli Euganei, fra il X e il VII secolo a.C. a tale popolazione si sovrapposero i Veneti di origine illirica e provenienti dalla regione danubiana, a loro volta ad essi si sostituirono nel V secolo a.C. i Carni popolo di origine celtica. Gli insediamenti di tali popolazioni assunsero la nella zona la forma dei castellieri, costruiti in prevalenza su isole fluviali.\nI primi coloni romani erano presumibilmente soldati veterani posti in quiescenza ma che avevano anche il compito di vigilanza sul territorio, erano di stirpe latina o comunque italica (Sanniti provenienti dall'odierna Campania e Abruzzo) e semi-autoctoni provenienti dalla Gallia Cisalpina. Tracce dell'abitato romano di Orcenico sono state rinvenute presso via Isonzo e i reperti ritrovati sono ora visibili presso il museo di Pordenone.\nA causa delle invasioni che si susseguirono a partire dal declino dell'impero romano, con il saccheggio di Aquileia da parte di Attila nel 452, fino alle 15 devastanti invasioni da parte degli ungari fermati solo nel 955 da Ottone I, la quasi totalit\u00e0 della popolazione di Orcenico si ritir\u00f2 presso la vicina e pi\u00f9 difendibile Castions, il cui nome ci indica la sua primitiva origine (\"castellonum\" dal latino \"castrum\" ovvero fortezza). Non vi sono riferimenti ad Orcenico durante il periodo della dominazione longobarda e carolingia.\nLa prima testimonianza scritta su Orcenico risale al 1268 ma gi\u00e0 nel 1309 Rizzardo II da Camino in marcia verso Udine con le truppe d\u00e0 alle fiamme, fra le altre, anche alla villa di Orcenico.\nNei documenti pi\u00f9 antichi il territorio di Orcenico risulta di propriet\u00e0 della famiglia cividalese dei De Portis, altri beni erano posseduti dal monastero cividalese di Santa Maria in Cella e dai signori di Maniago, Pinzano e Ragogna. Data la lontananza di questi il paese non godeva di alcuna effettiva protezione e soffriva di scorrerie e soprusi. Nella seconda met\u00e0 del XIV secolo tali nobili, data la scomodit\u00e0 della gestione di territori da loro cos\u00ec distanti, vendettero i loro possedimenti ai ben pi\u00f9 vicini signori di Valvasone che ben presto acquistarono la quasi totalit\u00e0 dei terreni del paese.\nDi nuovo nel 1381 Orcenico insieme agli altri paesi dell'area venne coinvolto negli scontri interni alla Patria del Friuli fra truppe patriarchine e filoveneziane.\nUn'altra invasione, l'ultima (se non si considerano i passaggi di truppe, relativamente indolori, durante i conflitti successivi), e forse la pi\u00f9 grave, si registra nel 1499, questa volta ad opera dei Turchi, che con 7'000 uomini sotto il comando dell'albanese Iskander-Beg, sbaragliata facilmente la pur eroica 'cernide' (miliza costituita dai contadini locali, 260 furono i caduti del contingente di 800 uomini); dopo avere saccheggiato e bruciato 132 villaggi e causato un totale di circa 10'000 vittime e 2'000 prigionieri (altri furono uccisi durante la ritirata, avendo giudicato il loro numero eccessivo). La scorreria fu voluta da Ludovico il Moro e Massimiliano d'Austria per contrastare l'asse fra la Francia e la Repubblica di Venezia che in quest'occasione non fece nulla per opporsi all'invasione. Quest'evento ispir\u00f2 il dramma pasoliniano 'I turcs 'tal Friul'. \nInfine, nel 1511 il paese fu toccato marginalmente dai moti del Crudele gioved\u00ec grasso.\nNel 1575 la chiesa di Orcenico ottiene il decreto di separazione dalla chiesa madre di Castions, diventando da essa indipendente per quanto riguarda le cerimonie liturgiche, si procedette dunque all'immediata erezione di una chiesa sul luogo che ospitava una precedente cappella, la cui prima testimonianza risale al 1414 ma certamente molto pi\u00f9 antica e i cui resti sono riemersi durante recenti scavi archeologici. Con successive modifiche, la chiesa \u00e8 giunta fino ai giorni nostri.\nNei secoli passati esisteva in paese una forma di autogoverno basata sull'elezione di due 'camerari' da parte dell'assemblea dei capifamiglia, questi erano soliti riunirsi sotto un albero di tiglio tuttora presente. I camerari venivano eletti in primavera e duravano in carica un anno, avevano il compito di gestire i beni pubblici e rappresentare la popolazione presso le autorit\u00e0 ed il parroco (per esempio decidendo se un intervento all'edificio della chiesa andasse finanziato o meno) oltre che il compito di dirimere le controversie.\nDurante la Campagna d'Italia, il 16 marzo 1797 Napoleone Bonaparte, dopo aver soggiornato per due giorni presso il castello di Valvasone, si scontr\u00f2 vittoriosamente con le truppe austriache presso Ponte della Delizia (frazione di Casarsa della Delizia), localit\u00e0 strategica in quanto sede di uno degli allora quattro ponti sul Tagliamento.\nLa toponomastica locale ricorda ancora il cosiddetto \"prat d\u00e0li' col\u00f2nis\" (prato delle colonne, presso la frazione di Murlis) dove l'imperatore fece costruire un palco per poter parlare alle truppe.\nSebbene non ne sia stata trovata traccia nei documenti dell'epoca \u00e8 dunque quasi certo che Napoleone pass\u00f2 per Orcenico in quanto la strada che lo attraversa congiunge i tre punti (Valvasone, prato delle colonne e Ponte della Delizia)\nNell'anno 2002 la chiesa parrocchiale \u00e8 stata integralmente restaurata assieme alla torre campanaria.\nAnticamente si era adottato l'uso di una particolare unit\u00e0 di misura del volume tipica di Valvasone, il 'tommaso'. Secondo la leggenda, infatti, l'apostolo San Tommaso durante i suoi viaggi di predicazione sarebbe passato per la zona, lasciandovi una coppa dalla cui capienza si era poi ricavata la misura.\nGeografia fisica.\nIl paese si estende tra Casarsa della Delizia e Castions di Zoppola; la zona \u00e8 ricca di risorgive ed il suo territorio \u00e8 bagnato da ben quattro corsi d'acqua: il fiume pi\u00f9 importante \u00e8 il Fiume che si immette nel fiume Sile all'altezza di Azzanello di Pasiano.\nGli altri tre corsi d'acqua sono: la roggia Mussila, il rio Gromania, e il \"flum di Bosc\", corsi d'acqua assai brevi che si congiungono al fiume Fiume in prossimit\u00e0 della frazione di Orcenico Inferiore.\nLa parte pi\u00f9 antica dell'abitato si sviluppa attorno a piazza Cavour con l'antistante chiesa e si estende poi lungo la strada che congiunge Castions e Casarsa con una parte che si sviluppa anche in direzione di San Lorenzo; in corrispondenza del centro storico le costruzioni sono per lo pi\u00f9 realizzate ristrutturando le antiche dimore che ricalcano ancora i percorsi delle primitive vie e delle antiche seppur modeste mura, i cui resti sono ancor oggi in parte visibili in diversi punti.\nSul territorio di Orcenico Superiore si trova l'11\u00ba Reggimento bersaglieri dell'Esercito Italiano, con la caserma Leccis che negli anni della guerra fredda ha ospitato l'11\u00ba Battaglione Bersaglieri \"Caprera\" ed una compagnia del genio.\nEconomia.\nOrcenico Superiore conta oggi circa 800 abitanti, la maggior parte dei quali impiegata presso le aziende del pordenonese; infatti dal secondo dopoguerra si \u00e8 registrato il passaggio da un'economia basata sull'agricoltura ad una basata appunto sul lavoro dipendente. La presenza di agricoltori risulta quindi sensibilmente diminuita anche se, dal punto di vista paesaggistico, l'elemento dominante sono ancora le coltivazioni (mais, orzo, soia, vitigni).\nLuoghi di interesse.\nOltre alla chiesa parrocchiale sono diversi i luoghi di interesse da visitare:\nEventi e sport.\nTra le manifestazioni organizzate ad Orcenico Superiore:\nOrcenico possiede la propria squadra di calcio, l'Orcenico Superiore che attualmente milita in Terza Categoria girone A e non dispone di un proprio campo da calcio.\nLetteratura.\nOrcenico Superiore ha ospitato le passeggiate di Pasolini, che dal 1943 al 1949 ha vissuto a Casarsa della Delizia presso la madre. Il poeta ha voluto descrivere, con toni forse esageratamente malinconici, questo paese in una sua poesia intitolata \"le gioie di Orcenico\"."}
{"id": "764307", "revid": "29774", "url": "https://it.wikipedia.org/wiki?curid=764307", "title": "Hail the Name of Ghana", "text": ""}
{"id": "764309", "revid": "1654832", "url": "https://it.wikipedia.org/wiki?curid=764309", "title": "Comunit\u00e0 economica degli Stati dell'Africa occidentale", "text": "La Comunit\u00e0 economica degli Stati dell'Africa Occidentale ( - ECOWAS; - CEDEAO) \u00e8 un accordo economico stipulato da quindici Stati dell'Africa occidentale nel 1975, e tuttora in vigore. Attraverso l'ECOMOG questi Paesi svolgono anche una funzione di cooperazione per la sicurezza dell'Africa occidentale.\nCinque Paesi membri del ECOWAS hanno progettato di adottare una moneta comune a partire dal 2015; la moneta dovrebbe chiamarsi Eco. L'unione monetaria verr\u00e0 detta Zona monetaria dell'Africa occidentale (WAMZ).\nMembri.\nEvoluzione temporale.\nI Paesi membri hanno aderito alla Comunit\u00e0 nel 1975 ad eccezione di Capo Verde (entrato nel 1977), mentre la Mauritania ha lasciato la Comunit\u00e0 nel 2000. Il Marocco nel 2017 ha chiesto di diventare Paese membro.\nIl Mali \u00e8 stato sospeso dall'ECOWAS il 30 maggio 2021, a seguito del secondo colpo di Stato militare in nove mesi. L'8 settembre 2021 anche la Guinea \u00e8 stata sospesa dopo un colpo di Stato militare. Il 16 settembre sono state inflitte sanzioni a entrambi i Paesi. Anche il Burkina Faso \u00e8 stato sospeso il 28 gennaio 2022 a seguito di un colpo di Stato.\nStoria.\nL'idea della ECOWAS nacque da un progetto formulato da William Tubman (presidente della Liberia) nel 1964. Nel febbraio del 1965, Costa d'Avorio, Guinea, Liberia e Sierra Leone firmarono un accordo preliminare, a cui non venne per\u00f2 dato seguito.\nNell'aprile del 1972 l'idea fu ripresa dal generale nigeriano Gowon. Un incontro per studiare una bozza di trattato fu organizzato a Lom\u00e9 tra il 10 e il 15 dicembre 1973. La bozza fu riesaminata da esperti giuristi ad Accra nel gennaio del 1974 e dai primi ministri, riuniti a Monrovia, nel gennaio 1975.\nIl 28 maggio 1975, quindici Paesi africani firmarono il Trattato di Lagos che diede vita all'ECOWAS. I protocolli d'intesa furono definiti in dettaglio 5 novembre 1976, a Lom\u00e9. Il trattato fu poi ulteriormente modificato nel 1993.\nIl 2 dicembre 2004 le \u00e8 stato riconosciuto lo status di osservatore dell'Assemblea generale delle Nazioni Unite.\nTra le priorit\u00e0 cui s'\u00e8 recentemente rivolta l'organizzazione, vi \u00e8 quella di interposizione nelle aree regionali di conflitto civile, come la missione internazionale di sostegno al Mali.\nL'intervento nella crisi politica del Gambia.\nA cavallo tra il 2016 ed il 2017 l'ECOWAS ebbe un ruolo fondamentale nel permettere ad Adama Barrow, vincitore delle elezioni presidenziali del 1\u00ba dicembre 2016, da essa ritenute valide, di insediarsi nel ruolo di Presidente della Repubblica del Gambia, al posto dello sconfitto Yahya Jammeh, salito al potere il 22 luglio 1994 con un golpe. L'esito delle elezioni fu duramente contestato da Jammeh, che dichiar\u00f2 di voler mantenere il potere con la forza e appellarsi alla Corte Suprema dello Stato, organo a lui vicino e paralizzato da anni, per ricorrere contro i brogli da lui denunciati. Adama Barrow fu quindi costretto a fuggire in Senegal per motivi di sicurezza, dove il 19 gennaio 2017 giur\u00f2 come presidente del Paese nella sede dell'ambasciata gambiana di Dakar. Assieme a lui si rifugi\u00f2 in Senegal anche una larga parte della popolazione, timorosa di una possibile repressione armata di Jammeh e di un imminente scoppio di una guerra civile. Gli stranieri lasciarono il Paese. Durante tutta la crisi l'ECOWAS intervenne diplomaticamente a sostegno di Barrow e il 21 gennaio 2017 minacci\u00f2 un intervento militare per costringere Jammeh a riconoscere Barrow presidente ed accettare l'esilio.\nStruttura.\nPresidenti della Commissione.\nDal 1977 al 2006 il nome della carica era segretario esecutivo:\nDalla ristrutturazione:\nCooperazione regionale per la sicurezza.\nLe nazioni dell'ECOWAS hanno firmato protocolli di non aggressione nel 1978 e nel 1990.\nHanno anche firmato un protocollo di assistenza difensiva reciproca a Freetown, Sierra Leone, il 29 maggio 1981, che provvide alla costituzione delle forze armate alleate della Comunit\u00e0 (\"Economic Community of West African States Monitoring Group\" - ECOMOG), intervenuti in vari conflitti dell'area, come in Sierra Leone, Guinea Bissau, Liberia e Mali, come forza di mantenimento della pace."}
{"id": "764310", "revid": "3831", "url": "https://it.wikipedia.org/wiki?curid=764310", "title": "Ecowas", "text": ""}
{"id": "764314", "revid": "287204", "url": "https://it.wikipedia.org/wiki?curid=764314", "title": "Lome", "text": ""}
{"id": "764316", "revid": "3831", "url": "https://it.wikipedia.org/wiki?curid=764316", "title": "ECOWAS", "text": ""}
{"id": "764326", "revid": "17654", "url": "https://it.wikipedia.org/wiki?curid=764326", "title": "Tamlina e Zablina", "text": ""}
{"id": "764329", "revid": "287204", "url": "https://it.wikipedia.org/wiki?curid=764329", "title": "Suillaceae", "text": "Suillaceae (Singer) Besl &amp; Bresinsky, Pl. Syst. Evol. 206(1-4): 239 (1997).\nSuillaceae \u00e8 una famiglia di funghi appartenente all'ordine Boletales.\nGeneri di Suillaceae.\nIl genere tipo \u00e8 Suillus Gray, altri generi inclusi sono:"}
{"id": "764331", "revid": "1123217", "url": "https://it.wikipedia.org/wiki?curid=764331", "title": "Xerocomus", "text": "Xerocomus \u00e8 un genere di funghi basidiomiceti, terricoli e simbionti appartenente alla famiglia Boletaceae (in passato era classificato come unico genere della famiglia Xerocomataceae).\nLe specie di questo genere hanno le seguenti caratteristiche.\nDescrizione del genere.\nCarpoforo.\nGeneralmente di piccola taglia. Sono funghi privi di volva, poche specie portano l'anello.\nGambo.\nIn genere di forma irregolare e di consistenza fibrosa.\nCarne.\nPu\u00f2 essere immutabile oppure avere un viraggio pi\u00f9 o meno debole al blu-nerastro o all'azzurro; consistente, in alcuni casi molliccia; fibrosa nel gambo.\nHabitat.\nSi tratta di funghi micorrizici, salvo eccezioni; ad esempio lo \"Xerocomus parasiticus\", il cui carpoforo si sviluppa parassitando quello di altre specie, in prevalenza \"Scleroderma citrinum\".\nCommestibilit\u00e0.\nDiscreta.\nNon al livello dei funghi del genere Boletus - sez. \"Edules\", comunque si tratta di funghi generalmente saporiti e molto versatili. In alcune specie la commestibilit\u00e0 \u00e8 trascurabile.\nTassonomia.\nIl genere \"Xerocomus\" \u00e8 di difficile classificazione. Le difficolt\u00e0 sono causate principalmente dalla grande variabilit\u00e0 delle caratteristiche macroscopiche dei funghi di diverse specie. Parecchi autori lo facevano confluire nel genere \"Boletus\". Recenti studi di filogenesi molecolare mostrano che le specie assegnate al genere \"Xerocomus\" sono un gruppo eterogeneo, forse di origine polifiletica, il che risult\u00f2 nella separazione del genere originario in \"Xerocomus\", \"Xerocomellus\", \"Hemileccinum\". Altre specie di \"Xerocomus\" sono state assegnate ai generi \"Aureoboletus\", \"Imleria\", \"Hortiboletus\" e \"Rheubarbariboletus\". Ricerche filogenetiche pi\u00f9 recenti mostrano che \"Xerocomus\" \u00e8 monofiletico nella nuova accezione pi\u00f9 ristretta.\nLa specie tipo \u00e8 \"Xerocomus subtomentosus\" (= \"Boletus subtomentosus\"), le altre specie incluse sono:\nCollegamenti esterni.\nIl genere \"Xerocomus\" su Fungoceva.it"}
{"id": "764333", "revid": "394", "url": "https://it.wikipedia.org/wiki?curid=764333", "title": "Forme di governo nella Repubblica di Genova", "text": ""}
{"id": "764341", "revid": "137590", "url": "https://it.wikipedia.org/wiki?curid=764341", "title": "Scleroderma", "text": "Scleroderma (Bull.) Pers. (1801), \u00e8 un genere di funghi basidiomiceti della famiglia Sclerodermataceae. Non sono commestibili.\nSi trovano in tutto il mondo. Varie specie di questo genere sono ectomicorriziche e sono utilizzati come simbionti di inoculazione per colonizzare e promuovere la crescita di piantine arboree nei vivai. \nEtimologia.\nDal greco \"skler\u00f2s\" = duro e \"derma\" = pelle, cio\u00e8 dalla pelle dura.\nDescrizione.\nIl peridio (parete esterna), che pu\u00f2 essere liscio o verrucoso, \u00e8 molto spesso e rigido. A maturit\u00e0 si divide irregolarmente sulla parte superiore del basidiocarpo per rivelare la gleba scura sottostante. \nLe spore sono prodotte in piccoli corpi bruno-violacei simili a piselli chiamati peridioli che inizialmente sono delineati da aggregazioni simili a pareti di ife bianche. Questi peridioli si disintegrano man mano che il corpo del frutto matura e quando il peridio si apre, \u00e8 visibile solo una massa polverosa di spore scure. Le spore sono di forma approssimativamente sferica con verruche o ornamenti reticolati, con pareti spesse e marroni.\nBibliografia.\nAltri progetti"}
{"id": "764345", "revid": "339392", "url": "https://it.wikipedia.org/wiki?curid=764345", "title": "Konstantin Sergeyevich Stanislavsky", "text": ""}
{"id": "764346", "revid": "327773", "url": "https://it.wikipedia.org/wiki?curid=764346", "title": "Alloctono", "text": "Il termine alloctono (dal greco \u1f04\u03bb\u03bb\u03bf\u03c2 (\"\u00e0llos\") \"altro\", e \u03c7\u03b8\u03ce\u03bd (\"chth\u00f2n\") \"suolo/terra\") indica la non appartenenza di qualcosa o qualcuno al luogo di residenza.\nSi pu\u00f2 riferire a:"}
{"id": "764350", "revid": "28592", "url": "https://it.wikipedia.org/wiki?curid=764350", "title": "Alexandra di Russia", "text": ""}
{"id": "764351", "revid": "287204", "url": "https://it.wikipedia.org/wiki?curid=764351", "title": "Aigrefeuille", "text": ""}
{"id": "764352", "revid": "54253", "url": "https://it.wikipedia.org/wiki?curid=764352", "title": "Banca Monte dei Paschi di Siena", "text": "Banca Monte dei Paschi di Siena S.p.A. (MPS) \u00e8 un istituto di credito italiano fondato nel 1472 sotto forma di Monte di Piet\u00e0 per correre in aiuto alle classi disagiate della popolazione della citt\u00e0 di Siena. \u00c8 la pi\u00f9 antica banca in attivit\u00e0 ed \u00e8 ritenuta anche la pi\u00f9 longeva al mondo.\nCostituisce, assieme alle altre societ\u00e0 del gruppo, il 4\u00ba gruppo bancario italiano dopo Intesa Sanpaolo, UniCredit e Banco BPM. \u00c8 attivo sull'intero territorio italiano e sulle principali piazze internazionali. L'operativit\u00e0 del gruppo, oltre all'attivit\u00e0 bancaria tradizionale, copre l'asset management, il private banking (fondi comuni di investimento mobiliari, gestioni patrimoniali per i clienti privati, fondi pensione e polizze vita), l'investment banking alla finanza innovativa d'impresa (finanza di progetto, private equity e consulenza finanziaria).\nFino al 17 marzo 2017 \u00e8 stata quotata nell'indice FTSE MIB della Borsa di Milano da cui \u00e8 uscita in seguito al protrarsi della sospensione stabilita dalla CONSOB il 22 dicembre 2016, quando chiuse a un prezzo di 15,08 \u20ac per azione pari a una capitalizzazione scesa a soli 442 milioni di euro, in seguito alla richiesta dell'intervento dello Stato nel capitale sociale, dopo il fallito aumento di capitale da 5 miliardi di euro. Dal 25 ottobre 2017 in seguito all'approvazione della CONSOB del prospetto informativo dopo la ricapitalizzazione effettuata dallo Stato torna a essere quotata in Borsa con una capitalizzazione superiore ai 5 miliardi di euro. Dal 18 giugno 2018 \u00e8 presente nell'indice FTSE Italia Mid Cap della Borsa di Milano. Il 5 ottobre \u00e8 stata annunciata la vendita ad una societ\u00e0 partecipata da fondi gestiti da Warburg Pincus della controllata belga Banca Monte Paschi Belgio (BMPB). Il prezzo di vendita \u00e8 stato fissato in 42 milioni di euro, soggetto ad un non meglio specificato meccanismo di aggiustamento prezzo.\nAttualmente l'azionista di maggioranza del Gruppo Montepaschi \u00e8 lo Stato italiano che detiene, complessivamente, il 68,2% del capitale sociale, con la partecipazione diretta del Ministero dell'economia e delle finanze.\nStoria.\nDalla fondazione al ventennio fascista.\nLe Magistrature della Repubblica di Siena fondarono un Monte di Piet\u00e0 chiamato \"Monte Pio\" nel 1472, anno in cui venne approvato il suo statuto e dal quale l'istituto di credito opera senza interruzione. Dopo l'annessione di Siena al Granducato di Toscana, con la riforma del 1568, le attivit\u00e0 del Monte Pio si espansero al di fuori di quella del prestito su pegno senza interessi ai ceti pi\u00f9 umili, e in particolare incominci\u00f2 l'attivit\u00e0 di credito fondiario ai possidenti agrari.\nNel 1580 il Monte assunse i caratteri della \"banca pubblica\", in quanto incominci\u00f2 a svolgere la funzione di esattoria. Nel 1624 fu costituito un secondo monte, specializzato nel credito agrario, chiamato \"Monte non vacabile dei Paschi della citt\u00e0 e stato di Siena\", cui Ferdinando II de' Medici concesse a garanzia dei debiti le rendite dei pascoli demaniali della Maremma (i cosiddetti \"Paschi\"). Nel 1629 scoppi\u00f2 un grave scandalo che coinvolse il camerlengo dell'istituto in carica tra il 1602 e il 1622, e cio\u00e8 Armenio Melari. Venne infatti accusato dalle autorit\u00e0 cittadine di aver sottratto 40.000 scudi (2 milioni di euro attuali) dalle casse del Monte e condannato a morte tramite impiccagione. Pare per\u00f2 che il condannato sia riuscito a fuggire e a nascondersi in un convento, facendo perdere ogni sua traccia.\nNel 1783 i due monti furono unificati e la banca assunse l'attuale denominazione nel 1872.\n Con l'unit\u00e0 d'Italia la Banca estende la propria attivit\u00e0 in tutta la penisola italiana, dando inizio a nuove attivit\u00e0, tra cui il credito fondiario, prima esperienza in Italia. Nel 1929 la Banca partecipa alla fusione tra Credito Toscano e Banca di Firenze dando vita alla Banca Toscana.\nCon il R.D.L. 12 marzo 1936, n. 375 venne dichiarato istituto di credito di diritto pubblico. La banca si dota quindi di un nuovo statuto che, pur con varie modifiche, resta in vigore fino al 1995: in base a esso, nelle nomine di vertice vengono compartecipate le autonomie locali senese e toscana.\nGli anni 1990.\nNei primi anni novanta il Monte dei Paschi era diventato la quarta banca italiana per raccolta; nel periodo che va dal 1990 al 1995, il Monte dei Paschi di Siena \u00e8 la prima banca in Italia a diversificare la propria attivit\u00e0 nella bancassicurazione, con Monte dei Paschi Vita. Tramite Ducato Gestioni opera nei fondi comuni d'investimento. Nel 1990 acquisita il controllo del Mediocredito Toscano e dell'INCA (Istituto Nazionale per il Credito Agrario), le cui attivit\u00e0 confluiranno in MPS Banca per l'Impresa e successivamente in MPS Capital Services. Acquisisce inoltre partecipazioni di controllo in banche estere, in Belgio, in Svizzera e in Francia.\nIl decreto del Ministero del tesoro dell'8 agosto 1995 d\u00e0 origine a due enti: la Banca Monte dei Paschi di Siena S.p.A. e la Fondazione Monte dei Paschi di Siena, quest'ultimo un ente no-profit che ha per scopo statutario finalit\u00e0 di assistenza e beneficenza, nonch\u00e9 di utilit\u00e0 sociale nei settori dell'istruzione, della ricerca scientifica, della sanit\u00e0 e dell'arte, soprattutto con riferimento alla citt\u00e0 e alla provincia di Siena.\nIl 25 giugno 1999 la Banca Monte dei Paschi di Siena viene quotata sulla Borsa Valori di Milano con un'offerta pubblica che fa registrare richieste di acquisto pari a dieci volte l'offerta.\nGli anni 2000, l'acquisizione di Banca Antonveneta e la riorganizzazione.\nCon la quotazione in Borsa comincia un'intensa fase di espansione territoriale e operativa. Vengono acquisite partecipazioni in significative banche regionali con forte radicamento territoriale, tra cui Banca Agricola Mantovana e Banca del Salento (poi Banca 121). L'acquisizione della BAM ha permesso alla Banca di incrementare la sua presenza nell'Italia settentrionale, quella della Banca del Salento principalmente nel meridione. Si d\u00e0 vita al potenziamento delle strutture produttive, nel settore del credito specializzato e dei prodotti finanziari per le imprese, cos\u00ec come nel comparto del credito al consumo, con la societ\u00e0 Consum.it, e nel settore dell'investment banking, nel risparmio gestito e nel parabancario, in particolare con la banca MPS Leasing &amp; Factoring. Parallelamente, si procede con il riassetto organizzativo interno del gruppo, finalizzato all'applicazione di un modello specialistico multimercato.\nL'8 novembre 2007 il Monte dei Paschi di Siena, presieduto da Giuseppe Mussari, annuncia con una nota di aver raggiunto un accordo con Banco Santander per l'acquisto di Banca Antonveneta per 9 miliardi di euro, esclusa la controllata Interbanca che rimane di propriet\u00e0 della banca spagnola. Antonveneta \u00e8 la banca padovana che, dopo il caso Bancopoli, fu acquistata da ABN AMRO e sarebbe dovuta passare al Banco Santander dopo l'acquisto della banca olandese da parte del consorzio composto da RBS, Santander, Fortis.\nNel 2010 ha superato lo \"stress test\" effettuato dal Committee of European Banking Supervisors. Il test analizzava la solidit\u00e0 patrimoniale degli istituti bancari per verificare le capacit\u00e0 di resistenza alle crisi. Al 4 febbraio 2011 risultava essere la quarta banca italiana nella classifica delle 15 banche a maggiore capitalizzazione tra quelle quotate sulla borsa italiana. MPS chiude il 2011 con una perdita netta di 4,69 miliardi di euro. Nell'assemblea dei soci del 27 aprile 2012, su indicazione della Fondazione MPS, viene nominato presidente del Cda della banca Alessandro Profumo, gi\u00e0 amministratore delegato di UniCredit dal 1998 al 2010, mentre amministratore delegato diviene Fabrizio Viola, che dal gennaio 2012 \u00e8 anche direttore generale. A seguito dell'acquisto per 10 miliardi di euro di Banca Antonveneta la banca subisce un pesante passivo che coinvolge anche la Fondazione MPS, principale azionista.\nIl 27 giugno 2012 viene approvato il nuovo piano di riassetto del gruppo Montepaschi per il triennio 2012-2015, fortemente improntato alla riduzione dei costi e alla razionalizzazione. L'operazione prevede la soppressione di oltre 4.600 posti di lavoro con incorporazione delle controllate, la chiusura di 400 filiali entro il 2015, cessioni di attivit\u00e0, svalutazione degli avviamenti (per una cifra da definire) e la richiesta di liquidit\u00e0 allo Stato Italiano per 3,4 miliardi di euro (per mezzo dei cosiddetti \"Monti bond\"). I sindacati dei dipendenti del gruppo si oppongono a questo piano di riassetto e indicono scioperi generali il 16 marzo 2012 e il 27 luglio 2012; la partecipazione a tali iniziative \u00e8 molto alta, con adesione allo sciopero di circa l'85% del personale e conseguente chiusura del 90% delle filiali su tutto il territorio nazionale. Folte manifestazioni di protesta (con cortei e comizi) si tengono a Siena (oltre quattromila partecipanti), e in altre citt\u00e0 italiane.\nIl 5 maggio 2013 il Fondo Monetario Internazionale, all'interno di un report, stimola le autorit\u00e0 di controllo italiane e il governo all'esecuzione del piano di ristrutturazione come previsto e a intervenire qualora necessario per centrare gli obiettivi prefissati nello stesso. In data 9 giugno 2014 prende inizio un aumento di capitale da 5 miliardi di euro molto diluitivo, destinato a stravolgere gli assetti azionari.\nIl 26 ottobre 2014 MPS \u00e8 bocciata dagli stress test della Banca centrale europea ed \u00e8 costretta a varare un nuovo aumento di capitale da 3 miliardi di euro, anch'esso molto diluitivo (fino al 90%), che si tiene dal 25 maggio all'inizio di giugno 2015, appena un anno dopo il precedente. In Borsa, il titolo MPS perde il 39,2% nelle ultime cinque sedute di ottobre 2014. Nel giugno 2015 la banca termina il rimborso dei Monti bond. Mentre il capitale viene rimborsato in denaro, una parte degli interessi (240 milioni) vengono rimborsati tramite azioni, rendendo lo Stato Italiano azionista della banca con il 4% del capitale. Nell'agosto 2015 Alessandro Profumo lascia la carica di presidente, sostituito da Massimo Tononi. Sulla crisi dell'istituto senese, a settembre del 2016 dichiar\u00f2 di avere \u00abvisto i massoni all'opera\u00bb.\nIl 29 luglio 2016, in concomitanza con la pubblicazione dei risultati degli stress test condotti dall'Autorit\u00e0 bancaria europea, che evidenziano per MPS un impatto molto severo nello scenario \"adverse\" con un CET1 nel 2018 pari a -2,2%, mentre nello scenario \"baseline\" il CET1 nel 2018 si conferma al 12%, l'amministratore delegato Fabrizio Viola presenta un piano per una \"Soluzione strutturale e definitiva per l\u2019attuale portafoglio in sofferenza\" con l'obiettivo di giungere a una \"Banca patrimonialmente solida e con un ridotto profilo di rischio attraverso un\u2019operazione di mercato e nel pieno rispetto delle richieste della BCE in termini di asset quality. L'8 settembre 2016 il consiglio di amministrazione di MPS annuncia che l'amministratore delegato Fabrizio Viola lascer\u00e0 la banca; le condizioni della risoluzione del contratto di Viola sono rese note il 14 settembre e avranno decorrenza 15 ottobre 2016. Contestualmente, si dimette anche il presidente Massimo Tononi. A partire dal 20 settembre 2016 \u00e8 amministratore delegato e direttore generale Marco Morelli.\nIl 25 ottobre 2016, in occasione della presentazione dei risultati finanziari al 30 settembre 2016, Marco Morelli illustra agli analisti e alla stampa il nuovo piano industriale 2016-2019 assieme al progetto per creare una Banca patrimonialmente solida e con un ridotto profilo di rischio.\nIl 24 novembre 2016, durante l'assemblea degli azionisti che vara un nuovo aumento di capitale da 5 miliardi di euro, \u00e8 nominato presidente di MPS Alessandro Falciai, gi\u00e0 membro del CdA e azionista di riferimento della Banca.\nLa partecipazione statale nel 2017.\nIl giorno della scadenza dell'aumento di capitale, a seguito del non raggiungimento della soglia prevista, la sera del 22 dicembre il Governo, tramite decreto legge, ha istituito un fondo di 20 miliardi per subentrare nell'azionariato di banche italiane in difficolt\u00e0, incluso il Monte dei Paschi, nella misura in cui possa \"raggiungere i requisiti richiesti dagli stress test\" del 2016, come ha comunicato il Ministro dell'Economia Padoan. Negli stessi giorni la BCE ha comunicato che l'aumento di capitale dovr\u00e0 a questo punto essere di 8,8 miliardi di euro.\nNel 2017, a seguito dell'operazione di burden sharing come previsto dalla direttiva europea BRRD, con un investimento da 5.4 miliardi di euro lo Stato entra nel capitale di MPS, diventando primo azionista con il 68% del capitale sociale.\nCapitale sociale e principali azionisti.\nIl capitale sociale dell'istituto senese \u00e8 pari a 10.328.618.260,14 euro e risulta composto da 1.140.290.072 azioni ordinarie.\nAlla vigilia del ritorno in Borsa del 25 ottobre 2017, il 53,4% del capitale sociale era del Ministero dell'economia e delle finanze, una quota di poco inferiore era in mano ai titolari delle obbligazioni subordinate convertite in azioni, il resto, circa il 2%, \u00e8 rimasto ai vecchi azionisti.\nSuccessivamente, al 18 dicembre 2017, la quota dello Stato ha raggiunto il 68,2%, dopo che l'83,476% degli obbligazionisti retail, cio\u00e8 dei piccoli risparmiatori, gi\u00e0 possessori di bond subordinati, in seguito alla proposta del Mps, hanno convertito le proprie azioni, ricevendo in cambio bond senior della banca stessa.\nGenerali \u00e8 il secondo azionista con il 4,319% mentre MPS ha in portafoglio il 3,181% di azioni proprie.\nPrecedente azionariato.\nFino al 2012 la maggioranza del capitale sociale della banca era in mano alla Fondazione Monte dei Paschi, ma da quell'anno la Fondazione ha incominciato a dismettere e diluire, in seguito ad aumenti di capitale, la propria partecipazione fino ad arrivare, nel 2016, a possedere solo circa l'1,5% del capitale.\nAl 31 dicembre 2016, come risulta dal bilancio, l'azionista di riferimento \u00e8 diventato lo Stato Italiano attraverso la partecipazione del Ministero dell'economia e delle finanze.\nWidiba.\nBanca Widiba S.p.A. (\"Wise Dialog Bank\") nasce l'8 novembre 2013 per diventare la banca online del gruppo MPS, della quale \u00e8 socio unico, che la definisce \"uno dei pilastri per il rilancio e il riposizionamento del modello di business del Gruppo\".\nRiceve da Monte dei Paschi di Siena i rami d'azienda \"Area Sviluppo Banca Online\", \"Servizio Promozione Finanziaria\", \"Dipartimento Operativo Rete Promozione Finanziaria\" con i relativi 93 dipendenti e i 590 promotori finanziari soggetti a contratto d'agenzia con MPS.\nQuindi, il servizio di consulenza patrimoniale di MPS \u00e8 ora totalmente gestito da Widiba.\nAndrea Cardamone \u00e8 stato l'amministratore delegato fino a giugno 2019. Attualmente alla guida della Banca c'\u00e8 Marco Marazia con il ruolo di Direttore Generale.\nIl nome deriva da \"Wise, Dialog, Banking\", \"saggio dialogo attraverso l'internet banking\".\nEsordisce sul mercato il 18 settembre 2014, con un capitale di 100.000.000 euro, interamente versato il 22 dicembre 2014.\nA fine 2015 contava 139.000 clienti e 6,5 miliardi di raccolta. Chiude l'esercizio con un margine di interesse di 25 milioni, 9,7 milioni di commissioni nette e 34 milioni di margine d\u2019intermediazione. 11 milioni di perdita e 163 dipendenti: il break even \u00e8 stato raggiunto nel 2018 . Il primo semestre 2016 ha visto salire la raccolta a 6,9 miliardi, i clienti a 150.000 unit\u00e0 e le perdite ridotte a 4,8 milioni. Nel 2019 conta 350.000 clienti e 8,2 miliardi di raccolta.\nA livello patrimoniale, Widiba \u00e8 una delle istituzioni pi\u00f9 solide del mercato, con un CET1 pari al 46,74%, anche perch\u00e9, fino al 2015, non ha offerto mutui o finanziamenti ai suoi clienti.\nDal dicembre 2016 concede anche mutui e prestiti personali, questi ultimi grazie alla partnership con Findomestic Banca.\nLa societ\u00e0 \u00e8 iscritta all\u2018albo delle banche (n. 5760 ABI 3442.1), al registro unico degli intermediari assicurativi e riassicurativi presso IVASS (sezione D n. D000495877) e al registro delle imprese di Milano (n. 08447330963 n. Numero REA MI \u2013 2040086).\nWidiba aderisce al fondo interbancario di tutela dei depositi e al Conciliatore Bancario, all'Arbitro Bancario Finanziario e alla Camera di Conciliazione e Arbitrato presso la CONSOB.\nDati finanziari.\nEcco la tabella con i dati finanziari del gruppo \nLa collezione artistica.\nLa collezione artistica del Monte dei Paschi di Siena nasce con le prime opere commissionate per dare lustro all'Istituto appena nato, come l'affresco della \"Madonna della Misericordia\" ordinata nel 1481 a Benvenuto di Giovanni per celebrare la fondazione della Banca. La collezione si \u00e8 arricchita nel corso dei secoli e oggi accoglie opere di artisti del \u2018300 (come Pietro Lorenzetti), del \u2018400 (come Stefano di Giovanni detto il Sassetta e Benedetto da Maiano), del \u2018500 (come Domenico Beccafumi e Arcangelo Salimbeni), del \u2018600 (come Francesco Vanni e Giovan Francesco Rustici), dell'800 (come Amos Cassioli), fino ad arrivare ai nostri giorni. Dal 2016 la Banca ha dedicato alla propria collezione un sito internet dedicato.\nNegli anni la collezione si \u00e8 ampliata strategicamente con il recupero e incameramento di opere di autori senesi, al fine di riportare nel territorio opere che erano state precedentemente esportate per vari motivi.\nVicende giudiziarie.\nScandalo MPS.\nIl 4 aprile 2013, Bankitalia sanziona gli ex vertici del Monte dei Paschi con una multa da 5 milioni di euro.\nIl dissesto della banca.\nIl 30 luglio 2013, a Siena il pubblico ministero ha concluso le indagini sul dissesto che l'acquisizione sovrapprezzo della Banca Antonveneta avrebbe portato al Monte dei Paschi di Siena e mandato undici avvisi di garanzia, uno dei quali all'ex presidente Giuseppe Mussari e uno ad Antonio Vigni, ex direttore generale, ai quali vengono imputati vari reati, come la manipolazione dei mercati e l'ostacolo alle attivit\u00e0 di vigilanza. Le banche indagate oltre il Monte dei Paschi, l'americana JPMorgan Chase.\nUn altro filone d'inchiesta riguarda i contratti derivati Alexandria e Santorini, sottoscritti rispettivamente con la banca giapponese Nomura Holdings e la banca tedesca Deutsche Bank. I dirigenti incriminati si sono serviti dei derivati per coprire alcune perdite registrate in bilancio, spostandole sugli esercizi futuri. Secondo l'accusa, questi contratti non sarebbero stati rivelati n\u00e9 ai controllori interni n\u00e9 alle autorit\u00e0 di vigilanza. Solo quando nel 2012 sono arrivati al Monte i nuovi vertici (Alessandro Profumo e Fabrizio Viola), queste operazioni e altre simili sarebbero state scoperte. La Deutsche Bank era gi\u00e0 sotto inchiesta in Germania.\nIl 31 ottobre 2014 il Tribunale di Siena, in primo grado, per ostacolo alla vigilanza aveva condannato a 3 anni e 6 mesi di reclusione ciascuno e con l'interdizione dai pubblici uffici per 5 anni, di Giuseppe Mussari, Antonio Vigni e Gianluca Baldassarri, (ex capo dell'area finanza Mps) per ostacolo all'Autorit\u00e0 di vigilanza. I restanti filoni d'inchiesta vengono trasferiti successivamente per competenza territoriale al Tribunale di Milano.\nNel 2017 invece, la Corte d'Appello di Firenze ha assolto Giuseppe Mussari, Antonio Vigni e Gianluca Baldassarri dall'accusa di ostacolo alla vigilanza in merito alla ristrutturazione del derivato Alexandria, sentenza confermata dalla Corte di Cassazione il 4 luglio del 2019.\nNel novembre 2019 il tribunale di Milano ha condannato l'ex presidente Giuseppe Mussari a 7 anni e 6 mesi di reclusione, l'ex direttore generale Antonio Vigni a 7 anni e 6 mesi, l'ex responsabile area finanza Gianluca Baldassari a 4 anni e 8 mesi, l'ex direttore finanziario Daniele Pirondini a 5 anni e 3 mesi per falso in bilancio e aggiotaggio per le operazioni in derivati che occultarono le perdite del disastro Antonveneta. Condannati anche sei ex manager di Deutsche Bank e due di Nomura: alle due banche sequestrati 150 milioni.\nLa \"banda del 5%\".\nUn'altra inchiesta, aperta dalla Procura di Siena, riguarda la \u00abbanda del 5 per cento\u00bb: Gianluca Baldassarri, secondo l'accusa, era il capo di una banda di esperti della finanza che per pi\u00f9 dieci anni hanno rubato il 5% sulle operazioni finanziarie. A favore dello stesso nel luglio del 2019, viene pronunciata sentenza di assoluzione perch\u00e9 il fatto non sussiste.\nReati fiscali.\nUn'ultima inchiesta riguarda i reati fiscali durante la gestione dal 2005 al 2008 imputate 11 persone fra ex vertici e manager del Monte dei Paschi.\nFiliali.\nLa banca MPS conta pi\u00f9 di 1500 filiali e 200 centri specialistici ."}
{"id": "764353", "revid": "1543377", "url": "https://it.wikipedia.org/wiki?curid=764353", "title": "Endless Wire", "text": "Endless Wire \u00e8 l'undicesimo album in studio del gruppo rock inglese The Who, pubblicato nel 2006.\nWire &amp; Glass (Six Songs from a Mini-Opera).\nDall'album \u00e8 stato estratto un extended play di sei brani. "}
{"id": "764356", "revid": "228587", "url": "https://it.wikipedia.org/wiki?curid=764356", "title": "Provincia del Bajan-\u00d4lgij", "text": "La provincia del Bajan-\u00d4lgij (Mongolo: \u0411\u0430\u044f\u043d-\u04e8\u043b\u0433\u0438\u0439 \u0410\u0439\u043c\u0430\u0433, Kazako: \u0411\u0430\u044f\u043d \u04e8\u043b\u0433\u0435\u0439) \u00e8 la provincia pi\u00f9 occidentale della Mongolia; si estende su un territorio montuoso che comprende il versante settentrionale della catena dell'Altaj mongolo, con vette che superano i 4.000 metri, quali il picco H\u00f9jtnij del massiccio Tavan Bogd uul. Il territorio \u00e8 ricco di fiumi, a carattere torrentizio, tra cui spicca il fiume Hovd e di laghi montani, il pi\u00f9 grande dei quali \u00e8 il Tolbo nuur.\nConfina a sud \u2013 sud ovest con la Cina, a nord con la Siberia (Russia) e ad ovest con le province dell'Uvs e di Hovd.\nLa popolazione, composta quasi interamente da nomadi mongoli, conta una minoranza di origine kazaka che si differenzia dagli altri per la religione (islamismo sunnita non tradizionalista), per la lingua (tartaro pi\u00f9 simile al russo che al mongolo), per il modo di vestire (costumi dai colori vivaci e ornati da gioielli) e dalle gher (pi\u00f9 alte pi\u00f9 ampie e pi\u00f9 decorate di quelle mongole). Inoltre alcuni di essi sono ancora dediti alla caccia con l'aquila che si svolge, in alta montagna, da novembre a dicembre.\nSuddivisione amministrativa.\nLa provincia \u00e8 suddivisa in distretti (\"sum\"), \u00d4lgij, la capitale, si trova in un distretto a s\u00e9 stante.\nElenco dei distretti della provincia del Bajan-\u00d4lgij:"}
{"id": "764357", "revid": "137928", "url": "https://it.wikipedia.org/wiki?curid=764357", "title": "Tobolsk", "text": ""}
{"id": "764359", "revid": "2116934", "url": "https://it.wikipedia.org/wiki?curid=764359", "title": "La Vie en rose", "text": "La Vie en rose \u00e8 una canzone francese conosciuta in tutto il mondo, scritta, interpretata e portata al successo da \u00c9dith Piaf.\nLa Piaf stessa ne scrisse il testo nel 1945, con il titolo \"Les choses en rose\", e chiese a Robert Chauvigny, suo direttore d'orchestra e arrangiatore, di musicarlo; lui per\u00f2 si rifiut\u00f2, ritenendolo indegno della sua firma. Fu dunque il compositore e pianista Louiguy (Louis Guglielmi) a dare una musica a quei versi che, con un nuovo titolo, divennero un successo mondiale e la canzone dell'amore romantico per eccellenza.\nL'espressione idiomatica francese \"voir la vie en rose\" ha il suo esatto equivalente nell'italiano \"vedere la vita rosa\", nel senso di essere ottimisti e privi di preoccupazioni per il futuro. Nel testo la Piaf ribadisce la sua incrollabile fede nell'amore e il suo ingenuo ottimismo, temi, questi, che furono costanti nelle sue canzoni.\nLa versione inglese del testo fu scritta da Mack David che per\u00f2 lasci\u00f2 in francese \"La Vie en rose\" sia nel titolo sia nel corpo del testo ogni volta che queste ricorrevano nell'originale.\nLa fama di questo brano \u00e8 tale che il film di Olivier Dahan sulla vita di Edith Piaf, nell'originale francese \"La M\u00f4me\" (soprannome della cantante), in Italia \u00e8 stato titolato \"La Vie en rose\".\nPochissime canzoni nella storia della musica leggera possono vantare una fama comparabile e tante differenti versioni discografiche: sarebbe arduo compilare un elenco esaustivo degli artisti che ne hanno inciso una loro interpretazione, ma si possono ricordare almeno Louis Armstrong; Petula Clark; Dalida; Marlene Dietrich; Jula de Palma; C\u00e9line Dion; Ella Fitzgerald; Lady Gaga; Melody Gardot; Grace Jones; Cyndi Lauper; Madonna; Mireille Mathieu; Yves Montand; Dean Martin; Michael Bubl\u00e9; Am\u00e1lia Rodrigues; Donna Summer. Fra gli italiani, si annoverano le versioni di Ornella Vanoni e del trio Yavanna, oltre agli adattamenti in italiano interpretati da Milva (che al repertorio della Piaf dedic\u00f2 un intero LP) e Bobby Solo, che la incise nel suo album omonimo.\nIl brano \u00e8 stato eseguito anche dai tenori Jos\u00e9 Carreras, Pl\u00e1cido Domingo e Luciano Pavarotti, sotto la direzione del direttore d'orchestra Zubin Mehta.\nAlla canzone venne conferito il Grammy Hall of Fame Award nel 1998."}
{"id": "764360", "revid": "117631842", "url": "https://it.wikipedia.org/wiki?curid=764360", "title": "Tobol'sk", "text": "Tobol'sk (\u0422\u043e\u0431\u043e\u043b\u044c\u0441\u043a) \u00e8 una citt\u00e0 della Russia, storica capitale della Siberia occidentale, ora parte dell'Oblast' di Tjumen', capoluogo dell'omonimo rajon. Essa si trova alla confluenza dei fiumi Tobol e Irty\u0161, dove sorge il Cremlino di Tobol'sk.\nStoria.\nFondata nel 1587, ottenne lo \"status\" di citt\u00e0 nel 1590, dal 1796 al 1919 fu capoluogo della Gubernija di Tobol'sk. Nella citt\u00e0 furono mandati in esilio l'ultimo zar della Russia, Nicola II, appartenente alla famiglia Romanov, con tutta la famiglia, oltre che il pittore di corte Ivan Maksimovi\u010d Nikitin.\nTobol'sk \u00e8 anche famosa per essere la citt\u00e0 natale di Mendeleev, mentre Rasputin nacque in un villaggio ora appartenente all'Oblast' di Tjumen'. \nDal nome del fiume Konda, che scorre vicino a Tobol'sk, presero nome gli antenati di Kandinskij. \nSociet\u00e0.\nEvoluzione demografica.\n\"Fonte: mojgorod.ru\"\nGeografia fisica.\nClima.\n\"Fonte: WorldClimate.com\""}
{"id": "764366", "revid": "1318658", "url": "https://it.wikipedia.org/wiki?curid=764366", "title": "Germaine Tailleferre", "text": "Biografia.\nLa giovent\u00f9.\nGermaine Tailleferre nacque il 19 aprile 1892 a Saint-Maur-des-Foss\u00e9s, nella banlieue parigina, con il nome di Marcelle Taillefesse. La madre, Marie-Desir\u00e9e Taillefesse, fu costretta da suo padre a sposare il giovane Arthur Taillefesse, ch'egli aveva scelto per la semplice ragione che portava lo stesso cognome. Il matrimonio combinato si rivel\u00f2 infelice; la sola gioia di Marie-Desir\u00e9e furono i suoi bambini.\nLa piccola Germaine inizi\u00f2 a studiare il pianoforte con sua madre, e cominci\u00f2 in tenera et\u00e0 a comporre piccoli lavori. Malgrado il parere contrario di suo padre, e all'insaputa di questi, Germaine entr\u00f2 al Conservatorio di Parigi per studiare pianoforte e solfeggio, e vinse il primo premio di solfeggio. Questo successo intener\u00ec il disappunto di suo padre, che l'autorizz\u00f2 a continuare i suoi studi, ma rifiutandosi comunque di assicurarne il finanziamento. Una certa presa di coscienza, unita ad un sottile desiderio di rivincita, la spinse a cambiare il suo cognome in Tailleferre.\nL'incontro con Milhaud, Auric e Honegger avvenne nel 1912 al Conservatorio di Parigi. Qui la Tailleferre compose il \"Petit livre de harpe de Madame Tardieu\" (18 pezzi per arpa dedicati a Caroline Tardieu, assistente del titolare della cattedra di arpa). A Parigi, nell'ambiente artistico di Montmartre e Montparnasse, conobbe e frequent\u00f2 Guillaume Apollinaire, Marie Laurencin, Paul Fort, Fernand L\u00e9ger e lo scultore Emmanuel Centore, che sposer\u00e0 Jeanne, la sorella di Germaine.\nGli studi procedettero nel modo migliore, fruttandole nel 1913 il primo premio in Armonia e Contrappunto al Conservatorio e, nel 1915 il primo premio nella Fuga.\nNel 1917 cominci\u00f2 a frequentare gli \"atelier\" di Pablo Picasso e Amedeo Modigliani. In uno di questi, il 15 gennaio 1918 si svolse il primo concerto dei \"Nouveaux Jeunes\", con la Tailleferre, Poulenc e Durey. Il programma includeva due lavori della compositrice: \"\"Jeux de plein air\" e la \"Sonatina per quartetto d'archi\" in due movimenti (pi\u00f9 tardi reintitolata \"Quartetto d'archi\" dopo l'aggiunta del terzo movimento).\nLa prima Sonata per violino e pianoforte fu scritta per Jacques Thibaud, celebre violinista e amico dell'autrice. Fu eseguita a Parigi nel 1922 dallo stesso Thibaud e da Alfred Cortot. Nel 1923 il balletto \"Le Marchand d'oiseaux\" vede un ampio successo. La principessa di Polignac ordin\u00f2 alla Tailleferre un Concerto per pianoforte nello stesso stile neoclassico del Marchand, e che fu eseguito con successo dallo stesso Cortot.\n\u00c8 in questi anni che la Tailleferre pass\u00f2 molto tempo con Maurice Ravel a Montfort-l'Amaury. Si erano incontrati a Saint-Jean-de-Luz vicino Biarritz nel 1919-1920. La relazione tra i due fu solo artistica. Ravel si interessava ai giovani compositori e diede a Germaine consigli sia in tema di scrittura che di orchestrazione. Queste visite regolari, caratterizzate da lunghe passeggiate intorno a Montfort, erano sempre concluse da lunghe e spossanti ore al pianoforte. Tutto fin\u00ec misteriosamente nel 1930, e la Tailleferre non rivide mai pi\u00f9 Ravel: rifiut\u00f2 sempre, anche ai suoi cari, di fornirne delle spiegazioni.\nLa maturit\u00e0.\nNel 1925 Germaine spos\u00f2 il caricaturista americano Ralph Barton, cui dedic\u00f2 il Concertino per arpa, e and\u00f2 a vivere a Manhattan. Qui ebbe modo di frequentare gli amici del marito, in particolare Charlie Chaplin. Ma Barton si mostr\u00f2 geloso del successo di sua moglie e questo le procur\u00f2 delle difficolt\u00e0. Nel 1927, sotto richiesta di lui, la coppia and\u00f2 a vivere in Francia, e alla Tailleferre fu richiesta da Paul Claudel una musica per la sua ode in onore di Marcellin Berthelot intitolata \"Sous le rempart d'Ath\u00e8nes\". La partitura originale di quest'opera \u00e8 scomparsa, ma ne \u00e8 stata fatta una ricostruzione dal compositore Paul Wehage, specialista di Tailleferre. Inoltre fu completato il balletto \"La Nouvelle Cyth\u00e8re\"\" destinato alla stagione 1929 dei \"Ballets Russes\" e annullato poi per la morte improvvisa di Sergej Djagilev. Per molto tempo si credette che l'opera fosse andata perduta, ma oggi \u00e8 pubblicata la versione per due pianoforti. Due orchestrazioni sono state realizzate da Paul Wehage.\nNello stesso 1929 fin\u00ec il matrimonio con Ralph Barton che si suicider\u00e0 qualche mese dopo il suo ritorno in America. Le \"Six chansons fran\u00e7aises\" sono sicuramente una reazione al divorzio. Vengono utilizzati dei testi risalenti al XV-XVII secolo, riguardanti la condizione della donna. Ogni opera \u00e8 dedicata a un'amica, e si tratta di uno dei rari esempi di femminismo nell'opera della Tailleferre.\nNel 1931 lavor\u00f2 ad un'op\u00e9ra-comique, \"Zoulaina\", che esiste solo come manoscritto, tranne la famosa Ouverture. A 39 anni, il 4 giugno 1931, a Boulogne, Germaine partor\u00ec la sua unica figlia, Fran\u00e7oise. L'anno successivo avvennero le nozze con il padre di sua figlia, il giurista francese Jean Lageat. Di nuovo il suo matrimonio divenne un ostacolo alla sua carriera di compositrice. Nonostante tutto, la Tailleferre lavor\u00f2 di buona lena: nacquero la \"\"Suite per orchestra da camera\", il \"Divertissement nello stile di Luigi XV\", il Concerto per violino, che and\u00f2 perduto nella sua forma originale (la seconda sonata per violino e pianoforte \u00e8 in pratica una riduzione del Concerto, senza la cadenza), e il suo capolavoro, il Concerto grosso per due pianoforti, quartetto di sassofoni, otto voci soliste e orchestra (1934). Fu inaugurata anche una lunga serie di musiche da film.\nNel 1937 collabor\u00f2 con Paul Val\u00e9ry per la sua \"Cantata del Narciso\", per soprano, baritono, coro femminile e archi.\nAll'inizio del 1942 complet\u00f2 i Tre Studi per pianoforte e orchestra dedicati a Marguerite Long.\nL'occupazione tedesca la indusse a fuggire negli Stati Uniti con la sorella e la figlia, imbarcandosi in Portogallo. Pass\u00f2 gli anni della guerra a Filadelfia, dove smise quasi del tutto di comporre e si dedic\u00f2 alla figlia. Rientr\u00f2 in Francia nel 1946, andando a vivere a Grasse, vicino a Nizza. Tra le opere pi\u00f9 importanti di questo periodo ci sono il balletto \"Paris-Magie\", rappresentato all'Op\u00e9ra-Comique nel 1949, e l'opera lirica \"Il \u00e9tait un petit navire\", su libretto di Henri Jeanson, accolta da un insuccesso (1951).\nGli ultimi anni.\nIl matrimonio con Lageat era in crisi da tempo e il divorzio sopraggiunse nel 1955. Lo stesso anno la Tailleferre compose cinque opere brevi per Radio France, intitolate \"Du style galant au style m\u00e9chant\"\". A partire dagli anni sessanta si dedic\u00f2 sempre pi\u00f9 frequentemente alla musica da film e cominci\u00f2 a girare l'Europa in duo con il baritono Bernard Lefort, che rimase tra i suoi amici pi\u00f9 fedeli fino alla morte, che avvenne a Parigi il 7 novembre 1983, all'et\u00e0 di 91 anni. La Tailleferre continu\u00f2 a comporre fino all'ultimo, dedicandosi soprattutto al repertorio da camera.\n\u00c8 sepolta al cimitero comunale di Quincy-Voisins vicino a Meaux.\nComposizioni.\nLe composizioni della Tailleferre comprendono un vastissimo numero di opere in tutti i settori musicali: musica teatrale (opere liriche e balletti), musica orchestrale, musica da camera, composizioni per strumento solista, musica vocale, musica da film, documentari e opere per la TV, opere radiofoniche.\nLo stile.\n\"Une Marie Laurencin pour l'oreille\" (una Marie Laurencin dell'orecchio): cos\u00ec Jean Cocteau parlava di Germaine Tailleferre, l'unica donna del celebre Gruppo dei Sei. Questa corrispondenza tra gli acquerelli decorativi della Laurencin e la musica di Tailleferre, per simpatica che sia, non \u00e8 molto appropriata. Ingenuit\u00e0, freschezza, femminilit\u00e0, sono s\u00ec qualit\u00e0 associate alla Tailleferre, fin dal suo arrivo nel gruppo dei Sei. Ma volendo fare un paragone, \u00e8 ben pi\u00f9 alla \"fauve\" Sonia Delaunay che si assocer\u00e0 la musica di Tailleferre che alla dolce Laurencin, trovandosi in una gran parte della sua musica un vigore autentico, talora venato (malgrado armonie di una grande sensualit\u00e0) di inaspettata austerit\u00e0.\nSi \u00e8 pensato troppo a lungo che l'opera della Tailleferre si riducesse ad una serie di affascinanti lavori per pianoforte composti nel periodo tra le due Guerre, e che la sua carriera di compositrice fosse conclusa con la Seconda guerra mondiale. Ma significava ignorare o dimenticare che, oltre a questi brevi brani, la Tailleferre compose soprattutto musica da camera, melodie, due Concerti per pianoforte, tre Studi per pianoforte e orchestra, un Concerto per violino, il notevole e imponente Concerto Grosso (per due pianoforti, otto voci soliste, quartetto di sassofoni e orchestra), quattro balletti, quattro opere, due operette, senza contare numerose altre opere per piccoli \"ensemble\" o grandi orchestre (come il sorprendente Concerto per due chitarre e orchestra, recentemente ritrovato e registrato nel 2004 in Germania da Chris Bilobram e Cristina Altmann). La maggior parte di questi lavori fu scritta tra il 1945 e il 1983, anno della sua morte. Fino a poco tempo fa, una enorme parte delle sue opere maggiori era rimasta inedita. Solo recentemente ne si \u00e8 potuto misurarne l'ampiezza, cominciando ad assegnarle, o a renderle, il posto che merita."}
{"id": "764370", "revid": "6923", "url": "https://it.wikipedia.org/wiki?curid=764370", "title": "Verkehrsbetriebe der Stadt St. Gallen", "text": "Verkehrsbetriebe der Stadt St. Gallen, spesso abbreviata con la sigla VBSG, \u00e8 l'azienda svizzera che esercita il trasporto pubblico nella citt\u00e0 di San Gallo.\nEsercizio.\nL'azienda gestisce 3 filovie e 6 autolinee.\nParco aziendale.\nLa flotta del \"VBSG\" \u00e8 costituita da 27 filobus e da 32 autobus."}
{"id": "764388", "revid": "339392", "url": "https://it.wikipedia.org/wiki?curid=764388", "title": "L'ammiratore di Madame Maigret", "text": ""}
{"id": "764394", "revid": "121446128", "url": "https://it.wikipedia.org/wiki?curid=764394", "title": "Press to Play", "text": "Press to Play \u00e8 il diciottesimo album da solista di Paul McCartney, pubblicato il 1\u00ba settembre 1986.\nIl disco \u00e8 il primo album di materiale completamente inedito sin dai tempi di \"Pipes of Peace\" del 1983 e il primo ad essere pubblicato negli Stati Uniti e in Canada dalla sua storica etichetta EMI dopo una breve parentesi con la Columbia Records. Data la sua natura largamente sperimentale, alcuni critici considerano l'album uno dei migliori del McCartney solista, mentre altri lo considerano uno dei meno riusciti, se non il suo disco peggiore in assoluto.\nIl disco.\nOrigine e storia.\nDopo il flop del film \"Give My Regards to Broad Street\", McCartney decise che era venuto il tempo di una svolta radicale nella sua carriera. Cercando di dare un sound pi\u00f9 moderno e contemporaneo alla sua musica, un\u00ec le proprie forze con Hugh Padgham, un produttore discografico celebre per i suoi lavori con Peter Gabriel, Phil Collins, Police, Genesis e XTC. McCartney inizi\u00f2 le sedute di registrazione per \"Press To Play\" nel marzo 1985, avendo gi\u00e0 pronte diverse canzoni, molte delle quali scritte insieme all'ex membro dei 10cc Eric Stewart. Ospiti sull'album finiranno anche Pete Townshend, Phil Collins, Eddie Rayner e lo stesso Stewart.\nL'album non fu terminato che verso la fine dell'anno, nel frattempo venne pubblicata come singolo la title track del film \"Spie come noi\". \"Spies Like Us\", divent\u00f2 un successo da Top 10 in classifica negli Stati Uniti (l'ultimo per McCartney), preparando il terreno per \"Press To Play\".\nCome singolo anticipatore dell'album, nel luglio 1986 venne pubblicata la canzone \"Press\", un brano pop dalle sonorit\u00e0 molto anni ottanta, ma sorprendentemente arriv\u00f2 a malapena tra le Top 30 hit sia in Gran Bretagna che negli Stati Uniti. \"Press To Play\" fu pubblicato in settembre, e a dispetto delle recensioni abbastanza positive, si rivel\u00f2 un completo fallimento commerciale diventando l'album meno venduto di tutta la sua carriera. Piazzatosi alla posizione numero 8 in Inghilterra, spar\u00ec velocemente dalle classifiche, negli USA, \"Press to Play\" fece anche peggio non andando oltre la posizione numero 30. Anche i singoli pubblicati successivamente, \"Pretty Little Head\" e \"Only Love Remains\" non ebbero piazzamenti degni di nota in classifica.\nNel 1993, \"Press To Play\" \u00e8 stato rimasterizzato e ristampato in formato CD come parte della \"The Paul McCartney Collection\" con l'aggiunta delle tracce bonus \"Spies Like Us\" e un mix alternativo di \"Once Upon a Long Ago\" (un discreto successo britannico datato 1987).\nLa foto di copertina \u00e8 un ritratto di Paul e Linda ritratti alla maniera dei film in bianco e nero degli anni trenta e quaranta, opera del fotografo George Hurrel.\nRegistrazione.\nLe tracce-base vennero registrate da McCartney assieme ad Eric Stewart e Jerry Marotta. Solo in seguito vennero aggiunte le parti di chitarra solista di Carlos Alomar, che scelse personalmente le canzoni in cui suonare: \"Press\" fu la prima incisione dell'ex-chitarrista di Bowie con McCartney."}
{"id": "764427", "revid": "2091899", "url": "https://it.wikipedia.org/wiki?curid=764427", "title": "Campana subacquea", "text": "Una campana subacquea \u00e8 una camera a tenuta stagna sostenuta da un cavo, aperta sul fondo, che viene calata sott'acqua come base di appoggio per un gruppo di subacquei. A differenza dei sottomarini e sommergibili gli occupanti non possono controllarne il movimento, n\u00e9 la campana pu\u00f2 funzionare scollegata dai cavi di sostegno.\nFunzionamento.\nLe campane subacquee sono utilizzate come attrezzatura per il recupero subacqueo e come supporto nei lavori subacquei e nelle immersioni professionali. La campana viene calata in acqua da un argano montato su una nave o su di un molo portuale. La campana \u00e8 zavorrata in modo da rimanere stabile e avere un assetto negativo e di poter essere quindi immersa anche se piena d'aria.\nTubi flessibili, collegati a una pompa per l'aria in superficie, forniscono aria alla campana assolvendo a due funzioni:\nUn principio simile a quello della campana viene applicato con l'elmo da palombaro, dove l'aria viene pompata dalla superficie tramite una valvola di non ritorno nell'elmo stesso ancorato sulle spalle del subacqueo.\nStoria.\nLa campana subacquea \u00e8 uno dei primi tipi di attrezzatura per i lavori subacquei e le esplorazioni dell'ambiente marino. Il suo utilizzo \u00e8 stato descritto nel IV secolo a.C. da Aristotele nella sua opera \"Problemi\".\nNel 1535, Guglielmo da Lorena ne cre\u00f2 un esemplare, che utilizz\u00f2 insieme all'ingegnere Francesco De Marchi e all'architetto Leonardo Bufalini, quella che \u00e8 considerata la prima campana subacquea moderna.\nLa prima applicazione commerciale fu probabilmente quella della raccolta delle spugne. Una campana subacquea fu poi impiegata per il recupero di alcuni dei cannoni della nave svedese \"Vasa\", a seguito del suo affondamento nel 1628.\nNel 1690 Edmund Halley complet\u00f2 i progetti per una campana in grado di rimanere sommersa per un lungo periodo di tempo, completa di una finestra per l'esplorazione subacquea. Nella sua campana l'aria era portata da un tubo collegato alla superficie.\nNei secoli, le campane subacquee si sono evolute fino alla loro forma attuale, che consiste in un serbatoio pressurizzato, supportato da impianti in superficie, con dotazioni avanzate, un complesso impianto di distribuzione gas, elettronica e sistemi di comunicazione: il loro impiego pi\u00f9 frequente \u00e8 il supporto di operazioni al largo (civili o militari), spesso effettuate con l'utilizzo di miscele di alta profondit\u00e0 a base elio.\nHabitat subacquei.\nUn'ulteriore evoluzione della campana subacquea \u00e8 l'habitat subacqueo, dove i sommozzatori possono passare lunghi periodi all'asciutto durante lunghe decompressioni o immersioni molto profonde.\nNotevoli furono gli esperimenti condotti dal comandante Jacques Cousteau agli inizi degli anni '60. Nel settembre del 1962 Cousteau diede vita al primo esperimento \"Pr\u00e9continent\", in cui i suoi collaboratori \"Albert Falco\" e \"Claude Wesny\" alloggiarono per una settimana alla profondit\u00e0 di 10 metri all'interno di una campana subacquea battezzata \"Diogene\" per l'occasione, dotata di elettricit\u00e0, telefono, televisione ed acqua dolce, che veniva alimentata dalla superficie. Gli \"acquanauti\" vivevano nella campana respirando continuamente aria compressa e quindi in saturazione e durante il giorno effettuavano escursioni subacquee fino alla profondit\u00e0 di 25 metri. Nell'anno successivo Cousteau mise in opera l'ambizioso progetto \"Pr\u00e9continent II\", dove in Mar Rosso, nella laguna Shaab-Rumi vicino a Port Sudan, vennero calate in mare due case subacquee. Una a 10 metri di profondit\u00e0 in grado di ospitare fino a 8 acquanauti, l'altra a 25 metri destinata ad ospitarne 2. La casa grande era a forma di stella marina con una sala centrale dotata di apparecchiature varie, schermi televisivi, telefono, manometri per il controllo del gas, ecc., con grandi obl\u00f2 a forma di finestre in cui si effettuavano le riunioni e si consumavano i pasti. Da questa sala centrale si dipartivano quattro corridoi cilindrici, di cui due riservati agli alloggi, il terzo adibito a cucina con un laboratorio di biologia ed il quarto come via comunicante con il mare grazie a un passaggio aperto sul pavimento. La casa piccola era come una campana subacquea con due ambienti, il piano inferiore come uscita per l'esterno e quello superiore come abitazione. La miscela respirabile era composta da aria ed elio a circuito chiuso, con il tasso di ossigeno controllato e il biossido di carbonio eliminato con calce sodata. I primi acquanauti compirono parecchie immersioni a 25 metri per costruire la casa pi\u00f9 piccola, dove 2 uomini rimasero per pi\u00f9 di una settimana compiendo immersioni fino alla profondit\u00e0 di 50 metri. L'esperimento dur\u00f2 in totale 28 giorni e gli acquanauti furono riportati alla superficie, senza problemi, dove effettuarono la dovuta desaturazione.\nCamere per immersione.\nLe semplici campane subacquee sono state sostituite dalle pi\u00f9 sofisticate \"camere subacquee\" che possono resistere a pressioni maggiori e che sono utilizzate per quei lavori subacquei che prevedono lunghe tappe di decompressione o per le operazioni di recupero. Queste possono consistere in una singola camera pensata per essere attaccata ad un sottomarino, oppure in due camere separate, una sovrastante l'altra, a pressioni differenti e isolate in modo stagno. Queste spesso sono dotate di bombole per fornire aria respirabile in caso di emergenza e possono essere usate come base per le operazioni subacquee supportate dalla superficie."}
{"id": "764433", "revid": "111433", "url": "https://it.wikipedia.org/wiki?curid=764433", "title": "Xerocomataceae", "text": ""}
{"id": "764443", "revid": "1982", "url": "https://it.wikipedia.org/wiki?curid=764443", "title": "Rotta lossodromica", "text": ""}
{"id": "764444", "revid": "88740", "url": "https://it.wikipedia.org/wiki?curid=764444", "title": "La Higuera", "text": "Con il termine La Higuera (in spagnolo significa \"l'albero del fico\") e con alcune sue varianti, si identificano alcuni luoghi geografici."}
{"id": "764445", "revid": "1632387", "url": "https://it.wikipedia.org/wiki?curid=764445", "title": "The Sexuality of Bereavement", "text": "The Sexuality of Bereavement \u00e8 un EP della Doom metal band inglese My Dying Bride.\nIl disco.\nQuesto rappresent\u00f2 l'ultimo EP prodotto dal gruppo che abbandon\u00f2 l'abitudine, ripresa solo nel 2006, di pubblicare EP a cavallo dell'uscita dei loro \"full-length\" album. The Sexuality of Bereavement fu distribuito solo per i membri del \"Collectors Club Series\".\nIl brano che d\u00e0 il titolo all'EP fu originalmente registrato per l'inserimento in \"Turn Loose The Swans\" anche se, alla fine, non venne inserito nella track-list del disco; rappresenta, comunque, il \"sequel\" del brano \"The Bitterness And The Bereavement\" inserito in \"As the Flower Withers\"."}
{"id": "764447", "revid": "119159", "url": "https://it.wikipedia.org/wiki?curid=764447", "title": "Diritto di difesa", "text": "Il diritto di difesa, negli ordinamenti giuridici moderni, \u00e8 uno dei principali diritti riconosciuti all'imputato all'indagato nel diritto processuale, soprattutto penale.\nPremessa.\nArticolo 10 della Costituzione:\n\u00abL'ordinamento giuridico italiano si conforma alle norme del diritto internazionale generalmente riconosciute.\u00bb\nQuesto granitico e non interpretabile articolo della Costituzione \u00e8 di primaria importanza per meglio comprendere il seguito.\nDescrizione.\nIl diritto di difesa \u00e8 tecnico e sostanziale: nella prima accezione si verifica con il diritto e non l'obbligo di avere un difensore che consiglia e guida la parte nel processo tramite consigli tecnici, la seconda con la titolarit\u00e0 dell'imputato stesso che sceglie la tesi sulla quale dibattere la propria posizione di ammissione o di sostegno dell'innocenza. Molti ordinamenti giuridici, al fine di garantire l'esercizio del diritto alla difesa prevedono la nomina di un avvocato in un processo di un difensore d'ufficio a favore di coloro che non abbiano i mezzi necessari.\nUnione Europea.\nDopo che alla \"Carta dei diritti fondamentali dell'Unione Europea\" (detta anche Carta di Nizza perch\u00e9 promulgata a Nizza il 7 dicembre 2000) \u00e8 stato attribuito il medesimo valore giuridico dei Trattati dell'Unione Europea (ovvero dopo che le \u00e8 stato conferito valore di diritto primario comunitario che prevale sul diritto interno dei paesi membri senza legge di ratifica) in tutta l'Unione Europea a norma dell'articolo 47 comma 2 ultimo periodo ogni individuo ha la facolt\u00e0 (potere di fare e non fare) di farsi consigliare, assistere o rappresentare in giudizio o di rappresentarsi in proprio in ogni ordine e grado di giudizio nel rispetto delle leggi vigenti.\nPatto Internazionale relativo ai Diritti Civili e Politici (firmato a New York nel 1966 e recepito dallo Stato italiano con la legge di ratifica 25 ottobre 1977, N. 881): Articolo 14 comma 3\nOgni individuo accusato di un reato ha diritto, in posizione di piena eguaglianza, come minimo alle seguenti garanzie: d) ad essere presente al processo ed a difendersi personalmente o mediante un difensore di sua scelta; nel caso sia sprovvisto di un difensore, ad essere informato del suo diritto ad averne uno e, ogni qualvolta l'interesse della giustizia lo esiga, a vedersi assegnato un difensore d'ufficio, a titolo gratuito se egli non dispone di mezzi sufficienti per compensarlo.\nArt. 6 CEDU Convenzione europea per la salvaguardia dei diritti dell'uomo e delle libert\u00e0 fondamentali.\n1. Ogni persona ha diritto a che la sua causa sia esaminata equamente, pubblicamente ed entro un termine ragionevole da un tribunale indipendente e imparziale, costituito per legge, il quale sia chiamato a pronunciarsi sulle controversie sui suoi diritti e dovere di carattere civile o sulla fondatezza di ogni accusa penale formulata nei suoi confronti. La sentenza deve essere resa pubblicamente, ma l\u2019accesso alla sala d\u2019udienza pu\u00f2 essere vietato alla stampa e al pubblico durante tutto o parte del processo nell\u2019interesse della morale, dell\u2019ordine pubblico o della sicurezza nazionale in una societ\u00e0 democratica, quando lo esigono gli interessi dei minori o la protezione della vita privata delle parti in causa, o, nella misura giudicata strettamente necessaria dal tribunale, quando in circostanze speciali la pubblicit\u00e0 possa portare pregiudizio agli interessi della giustizia. \n2. Ogni persona accusata di un reato \u00e8 presunta innocente fino a quando la sua colpevolezza non sia stata legalmente accertata. \n3. In particolare, ogni accusato ha diritto di: \na) essere informato, nel pi\u00f9 breve tempo possibile, in una lingua a lui comprensibile e in modo dettagliato, della natura e dei motivi dell\u2019accusa formulata a suo carico; \nb) disporre del tempo e delle facilitazioni necessarie a preparare la sua difesa; \nc) difendersi personalmente o avere l\u2019assistenza di un difensore di sua scelta e, se non ha i mezzi per retribuire un difensore, poter essere assistito gratuitamente da un avvocato d\u2019ufficio, quando lo esigono gli interessi della giustizia.\nDigressione necessaria: Per inciso, la lettera o sempre presente nelle leggi, \u00e8 la tredicesima dell\u2019alfabeto italiano e quattordicesima dell\u2019alfabeto latino, \u00e8 un disgiuntivo grammaticale, in grammatica le congiunzioni disgiuntive o, oppure, ovvero, che uniscono sintatticamente due elementi della proposizione o del periodo, dei quali uno esclude l'altro o si pone in alternativa all'altro (o tutti o nessuno; verr\u00f2 stasera oppure domani); proposizioni disgiuntive coordinate introdotte da una o, nella logica \u00e8 quella che esprime un\u2019alternativa, sia in senso positivo, sia in senso negativo, si o no, pertanto \u00e8 chiaro il punto della frase scritta nella legge, ovvero, difendersi personalmente o avere l\u2019assistenza di un difensore di sua scelta, \u00e8 e resta una facolt\u00e0 ed in quanto tale va rispettata ed applicata.\nd) esaminare o far esaminare i testimoni a carico ed ottenere la convocazione e l\u2019esame dei testimoni a discarico nelle stesse condizioni dei testimoni a carico; \nI diritti di difesa come aspetti del diritto ad un equo processo \nIl diritto ad essere informato dell\u2019accusa - Il diritto all\u2019interprete - Il diritto di preparare una difesa (il diritto all\u2019autodifesa e alla difesa tecnica) - Il diritto di partecipar personalmente al processo - Il diritto al contraddittorio - I limiti all\u2019utilizzabilit\u00e0 delle prove assunte in violazione delle garanzie convenzionali\nItalia.\nA norma dell'articolo citato in precedenza \u00e8 un diritto fondamentale rappresentarsi in proprio in ogni ordine e grado di giudizio; se tale diritto \u00e8 negato si ha la palese consumazione del reato previsto dall'art. 605 del Codice Penale applicato a norma dell'art. 12 comma 1 delle Disposizioni sulla legge in generale.\nIl diritto \u00e8 previsto dall'art. 24 della Costituzione della Repubblica Italiana:\nTutti possono agire in giudizio per la tutela dei propri diritti e interessi legittimi.\nLa difesa \u00e8 diritto inviolabile in ogni stato e grado del procedimento.\nSono assicurati ai non abbienti, con appositi istituti, i mezzi per agire e difendersi davanti ad ogni giurisdizione.\nLa legge determina le condizioni e i modi per la riparazione degli errori giudiziari.\nEsso si realizza in cari aspetti, ad esempio:\nNei giudizi penali, il cittadino pu\u00f2 difendersi da s\u00e9 nel giudizio penale (cosiddetta autodifesa art. 6 comma c legge 848 1950 Convenzione di Roma), in cui, tra l'altro, \u00e8 coinvolto un diritto fondamentale, quale quello della libert\u00e0 personale; agli artt. 24 e 13 della Carta fondamentale, circostanza che, a parere della Corte, legittima la decisione assunta nel quadro normativo cos\u00ec come ricostruito, in base al quale la facolt\u00e0 di autodifesa dell'avvocato non pu\u00f2 essere ammessa al di fuori del processo civile (v. Cass. Pen. 1890/2013) \u00e8 in pieno contrasto con le leggi di diritto internazionale, viola la Costituzione art. 10.\nNei giudizi civili, l'autodifesa \u00e8 espressamente consentita alla parte che abbia la qualit\u00e0 necessaria per esercitare la difesa (art. 86 cod. prod. civ.), mentre solo eccezionalmente, nelle sole cause civili avanti il Giudice di Pace, il cittadino che non sia avvocato pu\u00f2 stare in giudizio senza l'assistenza di un Avvocato: ci\u00f2 per\u00f2 a condizione che la causa abbia un valore inferiore ad euro 1.100,00, oppure che il Giudice di Pace - in considerazione della natura e entit\u00e0 della causa - non autorizzi espressamente la parte a stare in giudizio di persona; l'autodifesa \u00e8 pure consentita nelle cause di lavoro (limitatamente al primo grado di giudizio) il cui valore non ecceda euro 129,11 (art. 417 cod. proc. civ.).\nBench\u00e9 - nell'immaginario collettivo - il motivo della obbligatoriet\u00e0 della difesa tecnica venga individuato in una sorta di \"privilegio\" per gli avvocati (che cos\u00ec si assicurerebbero maggiori introiti professionali), le ragioni di una simile scelta legislativa - quanto al processo civile - vanno individuate nella tutela del cittadino e della funzione giudiziaria.\nInfatti, come detto sopra, il diritto inviolabile del Cittadino ad agire in giudizio per la tutela dei propri diritti ed interessi legittimi \u00e8 garantito dall'art. 24 della Costituzione.\nAffinch\u00e9 tale diritto sia effettivo, il giudizio deve necessariamente:\nIl Patto Diritti Civili e Politici impone allo Stato italiano che garantisca ai cittadini i diritti enunciati nel Patto attraverso leggi adeguate ed in armonia con esso.\nLa legge italiana che impone l\u2019obbligo dell\u2019avvocato contrasta sia la Costituzione italiana e sia le Convenzioni pi\u00f9 importanti (poich\u00e9 relative ai Diritti Umani) sottoscritte e ratificate dallo Stato italiano."}
{"id": "764448", "revid": "767487", "url": "https://it.wikipedia.org/wiki?curid=764448", "title": "John Kay (musicista)", "text": "Biografia.\nNato nel 1944 in Russia emigr\u00f2 successivamente in Canada. Nel 1948, la madre di Kay fugg\u00ec con il figlio dalla Germania dell'Est ad Hannover; Kay avrebbe in seguito narrato questo episodio nei brani \"Renegade\" (dall'album \"Steppenwolf Seven\") e \"The Wall\" (\"Rise and Shine\"). Ancora giovanissimo, in Europa, Kay inizi\u00f2 ad appassionarsi alla musica rock and roll ascoltanto le trasmissioni della American Forces Network (l'emittente radiofonica delle forze armate statunitensi). Nel 1958, i Krauledat emigrarono in Canada.\nKay inizi\u00f2 la propria carriera musicale all'et\u00e0 di 17 anni, suonando in gruppo blues rock e folk chiamato The Sparrow, con cui ebbe un discreto successo esibendosi nella zona di Yorkville (Toronto). Nel 1967, si trasfer\u00ec a San Francisco, formando il gruppo a cui sarebbe rimasto legato per il resto della sua carriera artistica, gli Steppenwolf. Con il nuovo gruppo, Kay inizi\u00f2 a perlustrare nuove soluzioni stilistiche, pi\u00f9 vicine all'hard rock e all'heavy metal. Gli Steppenwolf ebbero un grande successo a livello internazionale, producendo brani come \"Born to Be Wild\", \"Magic Carpet Ride\", \"Monster\", \"The Pusher\". Due di questi brani (\"Born to Be Wild\" e \"The Pusher\") divennero ancora pi\u00f9 celebri quando furono scelti per la colonna sonora del film \"Easy Rider\" del 1969. \"Born to Be Wild\", in particolare, \u00e8 considerato uno dei grandi classici del rock (tra l'altro, proprio alle parole di questa canzone si fa in genere risalire l'origine dell'espressione \"heavy metal\").\nOltre al lavoro con gli Steppenwolf, Kay ha realizzato (a partire dal 1972) anche una serie di album solisti.\nNel 2004 \u00e8 stato incluso nella Canada's Walk of Fame.\nKay soffre di una forma congenita di acromatopsia, un difetto della vista che causa, tra l'altro un totale daltonismo e ipersensibilit\u00e0 per la luce; a questo si devono gli occhiali da sole che fanno da sempre parte della sua immagine.\nDiscografia.\n\"Per la discografia con gli Steppenwolf, vedi la voce relativa\""}
{"id": "764451", "revid": "21079", "url": "https://it.wikipedia.org/wiki?curid=764451", "title": "Navigazione marittima", "text": ""}
{"id": "764452", "revid": "291370", "url": "https://it.wikipedia.org/wiki?curid=764452", "title": "Ludovica Gargari", "text": "Biografia.\nLudovica, cos\u00ec come la sorella maggiore Benedetta (anche lei attrice), inizia con la pubblicit\u00e0 della pasta Barilla. Nel 2004 esordisce sul piccolo schermo con la serie TV \"Cuore contro cuore\", in onda su Canale 5, in cui interpreta il ruolo di \"Nicoletta\".\nNel 2005 partecipa alle miniserie TV \"Ricomincio da me\", in onda su Canale 5, e \"Provaci ancora prof!\", trasmessa da Rai 1, nel ruolo di \"Livietta\", figlia dei protagonisti \"Camilla\" e \"Renzo\", interpretati da Veronica Pivetti e da Enzo De Caro. Tutte e due le miniserie sono dirette da Rossella Izzo.\nNel 2006 \u00e8 nel cast della miniserie in due puntate, \"Giovanni Falcone - L'uomo che sfid\u00f2 Cosa Nostra\", diretta da Andrea Frazzi e Antonio Frazzi e trasmessa da Rai 1. L'anno seguente recita, per la prima volta insieme alla sorella Benedetta, nella miniserie di Rai 1, \"La terza verit\u00e0\", regia di Stefano Reali. Nel 2009 debutta sul grande schermo con il film \"Ex\", regia di Fausto Brizzi.\nIn televisione recita in \"Due imbroglioni e... mezzo!\", in onda nel 2010 su Canale 5, e continua ad interpretare il ruolo di \"Livietta\" in \"Provaci ancora prof\" per sette stagioni, fino al 2017.\nNel 2014 \u00e8 nel cast della miniserie televisiva \"Una buona stagione\", regia di Gianni Lepre.\nAbbandonata la carriera da attrice, diviene una chef di professione."}
{"id": "764453", "revid": "21079", "url": "https://it.wikipedia.org/wiki?curid=764453", "title": "Navigazione terrestre", "text": ""}
{"id": "764458", "revid": "106908", "url": "https://it.wikipedia.org/wiki?curid=764458", "title": "Aeroporto di Bari-Palese &quot;Karol Wojtyla&quot;", "text": ""}
{"id": "764460", "revid": "6923", "url": "https://it.wikipedia.org/wiki?curid=764460", "title": "Nslookup", "text": "nslookup (abbreviazione di name server lookup) \u00e8 uno strumento presente in tutti i sistemi operativi che utilizzano il protocollo TCP/IP (Linux, Unix, MacOS, Windows).\nNslookup consente di effettuare delle query (interrogazioni) ad un server DNS per la risoluzione di indirizzi IP o Hostname, per poter ottenere da un dominio il relativo indirizzo IP o nome host e viceversa.\nSi pu\u00f2 utilizzare in due modi: interattivo e non interattivo.\nModo interattivo.\nQuesto modo permette di effettuare pi\u00f9 query e visualizza i singoli risultati. Viene abilitato in modo automatico quando il comando non \u00e8 seguito da argomenti oppure se il primo argomento \u00e8 un trattino (-) seguito dal secondo argomento che corrisponde all'host name o all'ip del name server.\n\"Esempio:\"\nModo non interattivo.\nQuesto modo invece permette di effettuare una sola query e ovviamente visualizza il risultato della singola query. Abilitato ogni qualvolta si specifichi l\"'host-to-find\"."}
{"id": "764461", "revid": "1305772", "url": "https://it.wikipedia.org/wiki?curid=764461", "title": "The Wall (disambigua)", "text": "The Wall (in inglese \"il muro\") pu\u00f2 riferirsi a:"}
{"id": "764462", "revid": "1632387", "url": "https://it.wikipedia.org/wiki?curid=764462", "title": "The Stories", "text": "The Stories \u00e8 una raccolta di 3 EP della Doom metal band inglese My Dying Bride. Il boxset \u00e8 stato realizzato per raccogliere gli EP divenuti difficili da trovare. The Stories \u00e8, ad oggi, divenuto una rarit\u00e0 al pari degli EP che raccoglie, poich\u00e9, venne esaurito non molto tempo dopo l'uscita."}
{"id": "764465", "revid": "1566286", "url": "https://it.wikipedia.org/wiki?curid=764465", "title": "Sean Faris", "text": "Biografia.\n\u00c8 di origini inglesi, scozzesi, irlandesi e tedesche.\nVive a Houston fino all'et\u00e0 di 12 anni, per trasferirsi successivamente, insieme alla madre, a Parma, Ohio.\nFrequenta una delle pi\u00f9 importanti scuole cattoliche in America, pur non essendo cattolico, e vi si diploma con lode nel 2000. Inizia la sua carriera di attore all'et\u00e0 di 17 anni. Esordisce al cinema nel 2001 con un ruolo di figurante nel film \"Pearl Harbor\" di Michael Bay e, contemporaneamente, comincia ad apparire con piccoli ruoli in diverse serie televisive dirette principalmente ad un pubblico adolescente, tra le quali \"Undressed\", \"Even Stevens\", \"Smallville\", \"One Tree Hill\" e \"Boston Public\", ottenendo cos\u00ec la notoriet\u00e0 necessaria per ottenere il ruolo del protagonista nelle brevi, sfortunate serie \"Life as We Know It\" e \"Reunion\" e apparendo al cinema nella parte dell'interesse amoroso della protagonista nel film \"Sleepover\". In seguito, Sean esce al cinema con \"I tuoi, i miei e i nostri\" dove recita nella parte di uno dei numerosi figli dei due attori protagonisti interpretati da Dennis Quaid e Rene Russo. Tra il 2008 ed il 2009, esce con due film dove interpreta un adolescente ribelle: \"Never Back Down - Mai arrendersi\" e \"Il coraggio di vincere\". Il ruolo di Jake Tyler nel film \"Never Back Down\" (che racconta di adolescenti disadattati che trovano la loro riscossa nell'arte delle MMA), pur essendo stato un modesto successo al botteghino, ha portato fama a Sean ed \u00e8 diventato un piccolo \"cult\" tra i giovani. In \"Forever Strong\" invece Sean interpreta il ruolo di Rick Penning, un giocatore di rugby dedito al consumo di droghe ed alcool che finisce in riformatorio dove entrer\u00e0 poi nella squadra di rugby del carcere, nella quale imparer\u00e0 cosa significa avere una morale. Il fisico avvenente dell'attore fece in modo che lo stesso anno, Faris apparisse svestito per un servizio di \"Cosmopolitan\" dedicato alla ricerca contro il tumore al pancreas.\nSuccessivamente Sean prova ad allontanarsi dai ruoli adolescenziali e partecipa a due progetti sfortunati che non godono di alcun successo n\u00e9 di critica, n\u00e9 di pubblico e cio\u00e8 \"Ghost Machine\" (una sorta di film d'azione fantascientifico) e \"The King of Fighters\" (basato sull'omonimo videogame e nel quale recita accanto a Maggie Q).\nNel 2010 quindi Sean fa un passo indietro e mette da parte la carriera cinematografica per apparire in tre episodi della serie televisiva \"The Vampire Diaries\", interpretando l'ex giocatore di football Ben (tuttavia il ruolo \u00e8 marginale e di poco conto e viene inoltre accreditato come una semplice \"guest star\" dando quindi poca importanza alla sua carriera cinematografica precedente).\nDall'anno successivo Faris decide allora di dividersi ugualmente tra cinema e televisione prendendo parte ai progetti pi\u00f9 disparati e tornando in tv come semplice attore ospite per due episodi nelle seria televisiva \"Leverage - Consulenze illegali\" oltre a partecipare ai film televisivi \"L'ultimo San Valentino\" (al fianco di Jennifer Love Hewitt) e \"Natale con Holly\" mentre al cinema escono i film di scarso successo \"Freerunner - Corri o muori\" e \"Stash House\" (al fianco di Dolph Lundgren).\nNel 2011 le sue fattezze sono usate per dare un volto al protagonista Jack Rourke del videogioco di corse \"\".\nNel 2013 escono al cinema i film indipendenti \"Lost for Words\" (di produzione cinese) e \"Pawn\" (nel cui cast figura anche l'attore Forest Whitaker), mentre in home video esce il film \"N.Y.C. Underground\", un vecchio progetto girato da Sean nel 2009 col titolo \"Brooklyn to Manhattan\" che per\u00f2 non venne mai distribuito all'epoca. Dallo stesso anno, inoltre, Sean ricopre un ruolo ricorrente nella serie televisiva \"Pretty Little Liars\" (dedicandosi cos\u00ec nuovamente ad una serie con un pubblico adolescente). Nel 2014 prende parte ad un episodio della nona stagione della serie \"Supernatural\" che aveva la funzione di backdoor pilot per una serie intitolata \"Supernatural: Bloodlines\" che per\u00f2 non convinse il network CW ad ordinarne ulteriori episodi.\nDoppiatori italiani.\nNelle versioni in lingua italiana dei suoi lavori, Sean Faris \u00e8 stato doppiato da: "}
{"id": "764466", "revid": "181699", "url": "https://it.wikipedia.org/wiki?curid=764466", "title": "Parte civile", "text": "La parte civile nel processo penale \u00e8 il \"soggetto\" danneggiato dal reato che intende far valere innanzi al giudice penale la propria domanda di risarcimento o di restituzione.\nLa domanda civile innestata nel procedimento penale conserva, pertanto, la propria autonomia seppur sia regolata proceduralmente dalle norme del codice di procedura penale. \"Ex\" art. 74 pu\u00f2 costituirsi esclusivamente nel processo e non nel procedimento. Soggetto legittimato a costituirsi parte civile \u00e8 qualsiasi persona fisica e giuridica, nonch\u00e9 enti senza personalit\u00e0 giuridica. Per le persone fisiche, possono agire anche i successori universali.\nIl fatto che queste figure possano partecipare al processo penale dipende dalla circostanza che uno stesso fatto pu\u00f2 costituire nello stesso tempo sia un illecito penale in quanto passibile di una sanzione penale, sia un illecito civile in quanto ha provocato un danno con riferimento al quale si pone la necessit\u00e0 di una restituzione o di un risarcimento. Per quanto riguarda le restituzioni non si sono posti grandi problemi perch\u00e9 il giudice penale con riferimento alle restituzioni pu\u00f2 pronunciarsi autonomamente.\nLe restituzioni possono consistere in un dare o in un fare, per esempio al ripristino dello stato dei luoghi prima che intervenisse il fatto di reato. Per quanto riguarda invece il risarcimento del danno, pi\u00f9 di un problema si pone nel momento in cui \u00e8 necessario procedere alla quantificazione del danno perch\u00e9 nella maggior parte dei casi bisogna rivolgersi al giudice civile per la quantificazione a norma degli art. 1223 ss. del c.c. Per quanto riguarda il risarcimento del danno inizialmente si riteneva che potesse essere risarcito solo il danno che consegue alla lesione di un diritto soggettivo. In seguito alla sentenza 500/1999 della Corte suprema di cassazione a sezioni unite invece si \u00e8 affermata anche la risarcibilit\u00e0 del danno derivante dalla lesione dell'interesse legittimo.\nAltro problema \u00e8 quello di stabilire che tipo di danno deve essere considerato risarcibile, poich\u00e9 inizialmente si riteneva risarcibile solo il danno patrimoniale (art. 1226 c.c.) che si configura nelle due componenti del danno emergente (la perdita derivante dalla lesione del bene) e il lucro cessante (il mancato profitto derivante dalla lesione); in seguito ci si rese conto che non poteva essere solo questa l'unica conseguenza degna di risarcimento in quanto vi erano anche altre situazioni che andavano a colpire il soggetto, prima fra tutte le sofferenze da questi sopportate e in tal senso \u00e8 stato ritenuto risarcibile anche il danno morale; in seguito alla sentenza della Corte Costituzionale 184/1986 \u00e8 stato ritenuto risarcibile anche il cosiddetto danno biologico che si differenzia dal danno morale in quanto colpisce l'integrit\u00e0 psicofisica del soggetto menomando la sua vita di relazione e cio\u00e8 tutti i suoi rapporti futuri.\nNel novero delle ipotesi di risarcibilit\u00e0 rientra attualmente anche il danno ambientale cos\u00ec come definito dall'art. 18 della l. 349/1986, cio\u00e8 qualsiasi deterioramento o distruzione che comprometta tutte le bellezze naturali e le risorse naturali in genere: questa specificazione \u00e8 importante perch\u00e9 ai fini del riconoscimento della legittimazione a costituirsi parte civile, perch\u00e9 possono costituirsi parte civile in presenza di un danno ambientale gli enti quali lo stato regioni, le province e i comuni, ma pu\u00f2 farlo anche il soggetto privato proprio in virt\u00f9 della lesione del suo diritto inviolabile che trova il suo fondamento nell'art. 2 della Costituzione.\nAnche le associazioni e gli enti possono costituirsi parte civile purch\u00e9 intervengano a tutela di un interesse che rientra nei fini che l'ente o l'associazione perseguono, perch\u00e9 nel caso in cui non ci sia questa condizione gli enti e l'associazione hanno solo un potere di denuncia e di sollecitazione di intervento, ma non hanno la possibilit\u00e0 di costituirsi parte civile anche se essi hanno avuto il riconoscimento governativo secondo l'art. 13 della legge 349/1986; occorre precisare che l'art. 36 c. 2 della legge n. 104/1992 precisa che nel caso in cui si tratti di reati di cui agli artt. 527 e 628 del c.p. (reati di atti osceni e di rapina e con riferimento ai delitti non colposi contro la persona di cui al titolo dodicesimo del libro secondo del c.p.) se la persona danneggiata risulta essere un soggetto affetto da handicap, la legittimazione a costituirsi parte civile spetta al difensore fisico o in sua assenza all'associazione a cui risulti iscritto tale soggetto o ancora a un suo familiare.\nIl danno pu\u00f2 essere diretto ma anche indiretto: a sostegno della seconda tesi dottrina e giurisprudenza sono orientate in maniera diffusa verso la stessa direzione, partendo dal presupposto che in diritto civile il danno indiretto non \u00e8 risarcibile con riferimenti precisi di norme che invece in diritto penale non esistono.\nFormalit\u00e0 della costituzione di parte civile.\nIl soggetto che intende costituirsi parte civile deve predisporre la dichiarazione con la quale intende esercitare l'azione civile nel processo penale, depositandola nella cancelleria del giudice innanzi al quale si procede, oppure deve essere presentata in udienza e deve avere un contenuto minimo che la legge processuale penale regolamenta molto dettagliatamente. Questi requisiti sono:\nSe la costituzione \u00e8 presentata fuori udienza, l'atto di costituzione deve essere notificato, a cura della parte civile, alle altre parti e produce effetto per ciascuna di esse dal giorno nel quale \u00e8 eseguita la notificazione. Aspetto di non ultima importanza \u00e8 il deposito da parte del procuratore speciale della procura conferita nelle forme di cui all'articolo 100 comma 1 cpp presso la cancelleria del giudice o allegata alla costituzione in udienza.\nCome pu\u00f2 osservarsi il punto nr. 4 conferma che la costituzione della parte civile \u00e8 una domanda civile a tutti gli effetti equiparabile alla citazione contemplata dal c.p.c nella quale debbono essere esplicitate le ragioni e quindi anche le fonti \"civili\", di responsabilit\u00e0 dell'imputato, in relazione alla richiesta del danno, pena la dichiarazione di inammissibilit\u00e0 nella fase iniziale del processo penale che instaura il rapporto giuridico tra le parti e ne legittima la presenza e il potere di intervento nelle fasi dibattimentali successive.\nAspetti problematici della costituzione di parte civile tra prassi applicative e percorsi giurisprudenziali.\nLa costituzione di parte civile, nelle dinamiche processuali e nei suoi molteplici aspetti operativi, incontra sovente momenti \"problematici\", dovuti per lo pi\u00f9 a dubbi interpretativi in relazione al contenuto logico e letterale della normativa processual-penalistica in materia e al necessario raccordo con i principi sostanziali e procedurali di matrice civilistica cui necessariamente, per derimere numerose questioni, deve farsi riferimento.\nIl problema \u00e8 sorto tanto pi\u00f9 l'impianto del codice di rito si \u00e8 adeguato ai principi informatori del \u201cgiusto processo\u201d. Le modifiche di natura normativa, e i numerosi interventi della Corte Costituzionale hanno portato, oltre alla \u201csostanziale\u201d parit\u00e0 processuale tra accusa e difesa (e tra queste e le altre parti processuali) a perorare, anche \u201ca costo\u201d di difficolt\u00e0 operative non indifferenti, il principio cardine dell'ormai consolidata riforma, per cui la prova, in ipotesi di rito cdd \u201cordinario\u201d, debba formarsi in dibattimento con pari ed eguali possibilit\u00e0 di replica e intervento da parte delle parti processuali coinvolte nel processo penale.\nSotto il profilo pratico le problematiche cui sopra si faceva riferimento hanno riguardato (e invero ancora oggi riguardano) una serie di temi fra cui, le formalit\u00e0 della costituzione di parte civile in cancelleria, ovvero se possa essere notificata dal difensore prima del deposito, di guisa da essere depositata in cancelleria dopo l'avvenuta notifica, o debba essere depositata in cancelleria, estratta in copia conforme e quindi notificata; e ancora la possibilit\u00e0 per la persona offesa non ancora costituita parte civile di depositare liste dei testi, la questione connessa alla nullit\u00e0 della lista testi depositata dalla parte civile costituita in cancelleria in ipotesi di notifica negativa, le problematiche relative alla revoca del difensore dell'imputato in ipotesi di originaria elezione di domicilio presso lo stesso; i contenuti dell'atto di costituzione di parte civile e segnatamente l'analitica indicazione di \"petitum\" e \"causa petendi\" in relazione ai principi del giusto processo; la necessit\u00e0 della presenza all'udienza di ammissione della parte civile del procuratore speciale personalmente e il legittimo impedimento, i rapporti tra azione civile d'azione penale; la producibilit\u00e0 di documenti in cancelleria in uno al deposito della costituzione notificata unitamente alle liste testi ex articolo 468 c.p.p.; la dibattuta questione dell'appellabilit\u00e0 della sentenza di assoluzione da parte della sola parte civile; e infine il rilievo sostanziale e processuale delle conclusioni scritte, sia in primo grado che in appello, le prassi applicative dei tribunali di merito e le conseguenze dell'omesso deposito delle predette conclusioni, la possibilit\u00e0 per la parte civile di porre in sede di esame e controesame domande ultronee rispetto al capo di imputazione, i rapporti tra azione civile e azione penale e infine la possibilit\u00e0 per un avvocato persona offesa di costituirsi parte civile nel processo penale assumendo il patrocinio di s\u00e9 stesso.\nNatura e obiettivi della presente disamina non consentono di approfondire nessuno dei temi sopra riportati, cos\u00ec come, certamente, tralasciano altri importanti aspetti problematici, tuttavia possono essere brevemente affrontate alcune delle principali questioni applicative, con particolare attenzione alla prassi giurisprudenziale dei tribunali di merito. Dopo un primo e importante momento di \"indecisione\" interpretativa in relazione al contenuto e alla portata dell'articolo 78 del codice di rito nella parte in cui prevede che se la \"dichiarazione di costituzione di parte civile\" \u00e8 presentata fuori udienza, deve essere notificata a cura della parte civile alle altre parti e produce effetto per ciascuna di esse dal giorno nel quale seguito alla notificazione\" si \u00e8 consolidato un indirizzo che ha posto le basi per una univoca interpretazione del formalit\u00e0 di cui si e detto.\nSi contrapponevano infatti due interpretazioni della disposizione sopra riportata. Secondo alcuni l'atto di costituzione di parte civile andava depositato nella cancelleria del giudice che procede, quindi estratto in copia conforme per la notifica all'imputato e al Pubblico Ministero. Partendo da questa interpretazione vi \u00e8 chi afferma \u201cQuanto alle formalit\u00e0 per la costituzione all'interno della fase processuale questa varia nelle modalit\u00e0 a seconda che sia presentata direttamente in udienza (preliminare o dibattimentale) o in fase antecedente. In tale ultima ipotesi la costituzione di parte civile non si realizza in un unico momento, come avviene col deposito dell'atto in udienza, ma perch\u00e9 abbia efficacia si deve preliminarmente depositare l'atto presso la cancelleria del giudice avanti al quale il danneggiato si costituisce ed estratte copie autentiche dello stesso atto, notificarle alle persone cui si richiede il risarcimento e al p.m. La notifica della dichiarazione di costituzione di parte civile deve essere personalmente notificata all'imputato, anche presso il domicilio dichiarato o eletto o ai sensi del 161 II co. c.p.p.\nNessun problema ha posto il raccordo tra l'articolo 78 n 2 e l'articolo 152 cpp in riferimento alla possibilit\u00e0 di sostituire la notifica a mezzo di ufficiale giudiziario con la raccomandata, pur se \u2013 per ovvie ragioni - appare preferibile la prima via o quanto meno la cosiddetta \u201c raccomandata aperta\u201d. Secondo altri invece dal contenuto logico letterale della disposizione sopra citata non si evince alcun obbligo di preventivo deposito, n\u00e9 di converso pu\u00f2 dubitarsi del potere del difensore di attestare la conformit\u00e0 all'originale delle copie notificate (posta peraltro la possibilit\u00e0 per la difesa e il PM di dimostrare eventuali difformit\u00e0 all'udienza di costituzione della parti). In proposito si osserva che nell'ordinamento processualistico penale vigono, peraltro, in tema di atti processuali alcuni principi quali la tendenziale libert\u00e0 delle forme che \u00e8 la naturale conseguenza del criterio direttivo della massima semplificazione del procedimento dettato dall'art. 2 del punto n. 1 della legge delega n. 81/97.\nLa notifica mezzo dell'UNEP supera peraltro il problema della conformit\u00e0 sussistendo il vaglio dell'ufficiale giudiziario preposto all'incombente richiesto. Oggi la questione appare superata e non sembra pi\u00f9 dubitarsi della possibilit\u00e0, desumibile dallo stesso tenore letterale delle norme di riferimento, nonch\u00e9 dai principi generali dell'ordinamento, di procedere alla notifica dell'atto sottoscritto dal difensore e dal successivo deposito in cancelleria. Nell'ordinamento processualistico penale vigono, peraltro, in tema di atti processuali alcuni principi quali la tendenziale libert\u00e0 delle forme che \u00e8 la naturale conseguenza del criterio direttivo della massima semplificazione del procedimento dettato dall'art. 2 del punto n. 1 della legge delega n. 81/97. La libert\u00e0 di forme \u00e8 limitata agli atti cosiddetti \"ordinari\" (come \u00e8 l'atto di cui ci si occupa) mentre il codice prescrive forme obbligate per atti tassativamente indicati processualmente pi\u00f9 rilevanti.\nIl codice di procedura penale e le norme di attuazione non prescrivono, nel caso di specie una formalit\u00e0 tipica e sanzionabile in assenza dei requisiti. L'art. 152 c.p.p. che tratta delle notificazioni richieste dalle parti private, stabilisce che queste possono essere sostituite dall'invio di copia dell'atto senza specificare nulla in ordine alla necessit\u00e0 della attestata conformit\u00e0 della copia. Tra l'altro la necessit\u00e0 di non dotarsi di copia conforme si trae, al contrario, da quanto stabilito dall'art. 40 norme di attuazione, che nel disciplinare il rilascio di un atto che tiene luogo di un originale distrutto, smarrito o sottratto espressamente richiede l'attestazione di conformit\u00e0. Lo stesso art. 56 norme di att. in relazione alla notificazione a mezzo posta effettuata dai difensori, stabilisce che il difensore dopo aver spedito l'atto documenta la spedizione depositando in cancelleria copia dell'atto inviato, attestandone la conformit\u00e0 all'originale e l'avviso di ricevimento.\nIl difensore di P.C. ha depositato in cancelleria originale e ha notificato copia ma tale inversione non \u00e8 produttiva di conseguenze giuridiche. In quanto il giudice che detiene, tramite la cancelleria, l'originale pu\u00f2 sempre sindacare in ordine al contrasto tra l'originale e la copia inviata alle parti. In ogni caso all'omissione del difensore di P.C. lamentata dalla difesa degli imputati, non consegue alcuna nullit\u00e0 (che sono solo quelle stabilite tassativamente dalla legge) e conseguentemente non vi \u00e8 inammissibilit\u00e0 della dichiarazione di costituzione di parte civile cos\u00ec come presentata, neppure sotto il profilo delle garanzie difensive e di instaurazione di un corretto contraddittorio in quanto la difesa degli imputati non ha evidenziato una discrasia sostanziale dell'atto inviato rispetto al depositato, confermando indirettamente la integrale conformit\u00e0 del contenuto e quindi la perfetta conoscenza delle richieste di P.C. da parte degli imputati. Infine, anche a voler ritenere l'omissione formale della P.C. in relazione all'atto, questa si risolve in una mera irregolarit\u00e0 priva di sanzione processuale. PQM rigetta l'eccezione della difesa degli imputati.\u201d\nLa questione dell'efficacia della costituzione di parte civile depositata nella cancelleria del giudice che procede poneva peraltro non indifferenti problemi interpretativi in relazione alla validit\u00e0 o meno della lista testi della parte civile depositata in cancelleria. Se \u00e8 vero tuttavia che il problema sembra superato da un orientamento ormai ultradecennale che prevede l'ammissibilit\u00e0 della lista dei testimoni depositata dalla persona offesa, \u00e8 altrettanto vero che laddove il difensore scelga di costituirsi in cancelleria la questione si ripropone ancora oggi per quanto in termini un po' diversi. Prima di affrontare il tema specifico valga accennare brevemente alla facolt\u00e0 per la persona offesa non ancora costituita parte civile di depositare la propria lista testi nei termini di cui all'articolo 468 cpp. Secondo un ormai consolidato e granitico orientamento Giurisprudenziale \"in tema di diritti e facolt\u00e0 della persona offesa, l'articolo 90 c.p.p. consente alla suddetta, anche se non costituita (o non ancora costituita) parte civile, di indicare elementi di prova e, quindi, anche di chiedere al giudice di merito l'ammissione di testimoni\" (Cassazione Penale sezione VI, 13 luglio 1999 n 9967, in Cassazione Penale 2001, 1301 - s.m. - , di recente Ordinanza del 07.10.2009 resa dal Tribunale di Palermo sez. I pen. Ill.ma Dott.ssa Daniela Vascellaro, imputata P.A., P.C. T.E.)\nPacifico ormai l'orientamento per cui \u00e8 facolt\u00e0 della persona offesa, anche se non costituita (o non ancora costituita) parte civile, di indicare elementi di prova sembra ancora dibattuta, per la frequenza con cui la difesa degli imputati solleva la relativa eccezione, la questione relativa all'obbligo della parte civile costituita in cancelleria di \u201cripresentare\u201d la lista testimoni successivamente rispetto al momento di efficacia della costituzione di parte civile che \u2013 come rilevato \u2013 coincide con il momento dell'avvenuta notifica alle altre parti processuali. In altre parole pu\u00f2 avvenire che la persona offesa provveda al deposito della lista testi nel termine di cui all'art. 468 in ossequio all'indirizzo sopra citato, contemporaneamente per\u00f2 notifichi la costituzione di parte civile alle altre parti.\nQuesta produce effetti - ovvero diviene efficace - dal momento della notifica. Qualche tribunale di merito aveva rilevato la necessit\u00e0 (connessa ontologicamente al problema del dies a quo dell'efficacia) di ri-depositare la lista testi dopo l'avvenuta notifica con la conseguenza non irrilevante della nullit\u00e0 della prima lista testi e dell'inammissibilit\u00e0 della seconda se depositata in un termine inferiore ai sette giorni liberi richiesti dalla norma di riferimento (Tribunale di Milano, Ordinanza del 12/01/2007 G.M. Dott.ssa Laura Freddi, imputati T.G. G.G. P.Civile C.S. ; Tribunale Penale di Mantova \u2013 in composizione monocratica \u2013 Ordinanza del 27 novembre 2001 \u2013 Giudice Dott. Bortolato, secondo cui la parte civile per poter essere ammessa al deposito della lista testimoniale, avrebbe dovuto notificare l'atto di costituzione a ciascuna parte almeno sette giorni liberi prima della data fissata per l'udienza dibattimentale). Una siffatta interpretazione avrebbe tuttavia portato seco insanabili contrasti con il principio poco sopra espresso a proposito di poteri e diritti della persona offesa non (o non ancora) costituita parte civile, nonch\u00e9 non indifferenti problemi di eguaglianza sostanziale interpretativa.\nLa Giurisprudenza di Legittimit\u00e0 ha \u2013 anche in questo caso \u2013 superato definitivamente il problema opportunamente coniugando la questione ai principi gi\u00e0 posti in argomento affermando: \u201cIn tema di diritti e facolt\u00e0 della persona offesa, \u00e8 ammissibile la richiesta di testi, mediante il deposito della relativa lista, da parte della persona offesa, costituitasi fuori dell'udienza, in data precedente la notifica della dichiarazione di costituzione di parte civile, in quanto tale richiesta \u00e8 compresa nella facolt\u00e0 di indicazione di elementi di prova di cui all'art. 90 cod. proc. pen., con la conseguenza che la persona offesa dal reato, divenuta parte processuale a mezzo dell'atto di costituzione di parte civile, pu\u00f2 certamente avvalersi del mezzo di prova gi\u00e0 proposto, senza necessit\u00e0 di ripresentare la lista testimoniale gi\u00e0 depositata in tempo utile rispetto a quello indicato dall'art. 468, comma primo, cod. proc. pen., mentre gli effetti della costituzione di parte civile, formalizzata fuori udienza riguardano, ai sensi dell'art. 78, comma secondo, cod. proc. pen., l'instaurazione del contraddittorio civile nella sede penale.\u201d (per tutte Cass. pen. Sez. V, 8 giugno 2005, n. 28748)\nQuanto sopra riferito ovviamente vale anche nell'ipotesi di nullit\u00e0 di una delle notifiche (in genere, ovviamente quella all'imputato). E infatti altra non indifferente problematica applicativa riguarda l'eventualit\u00e0 che la notifica all'imputato sia negativa e non venga riproposta con esito positivo prima dell'udienza di costituzione delle parti e apertura dibattimentale o venga riproposta e sia effettuata a termine ex art. 468 ormai perento. In tale ipotesi la lista testi depositata deve ritenersi valida? Quali conseguenze rispetto all'imputato della mancata efficacia della costituzione di parte civile? Quanto alla lista dei testimoni il problema appare oggi superato dalle pronunzie sopra citate. Rimane allora da chiedersi quale sia l'utilit\u00e0 (per la parte civile) di procedere alla notifica e al deposito della costituzione in cancelleria se in effetti pu\u00f2 rinnovare la costituzione di parte civile direttamente in udienza senza che ci\u00f2 precluda la richiesta di prove. In effetti, la notifica dell'atto e il successivo deposito in cancelleria sembra essere divenuto rilevante ai soli fini di quanto si dir\u00e0 infra a proposito della necessariet\u00e0 (o meno) della presenza del procuratore speciale per le formalit\u00e0 di costituzione e la possibilit\u00e0 di nominare un sostituto processuale.\nInfatti eventuali richieste di intervento del responsabile civile possono operarsi anche in occasione della costituzione in udienza, cos\u00ec come la liquidazione delle spese di costituzione per la parte civile in ipotesi di scelta da parte dell'imputato del rito ex art. 444 cpp sono superabili dalla possibile costituzione in udienza al momento della costituzione delle parti.\nIl tema rimane aperto e giustifica l'infrequenza di costituzione della parte civile in cancelleria che non sia dettata da eccesso di zelo del difensore e non ingiustificato timore di mutamenti di indirizzo nel corso (invero non brevissimo) del processo penale.\nIncidentalmente nel corso di tali questioni \u00e8 emersa un'evenienza endoprocedimentale meritevole di attenzione per i principi espressi e che si ritiene utile riportare.\nAccade infatti (anche se non con larga frequenza) che nel corso delle indagini preliminari l'indagato in uno alla nomina del difensore di fiducia elegga domicilio presso lo stesso. Successivamente, nominato un nuovo difensore e revocato il precedente, non viene rinnovata l'elezione di domicilio tacendo sul punto la seconda nomina di fiducia. La prima elezione di domicilio \u2013 non formalmente revocata nella nomina di nuovo difensore o nella revoca del precedente \u2013 sopravvive al rapporto imputato/difensore revocato? E pertanto, a essa deve farsi riferimento per le notifiche o deve ritenersi \u201ctacitamente\u201d revocata anch'essa? Logica imporrebbe di propendere per tale seconda soluzione ma un'attenta analisi delle norme di riferimento in materia impone tuttavia di operare un'interpretazione di segno contrario.\nE infatti \u00e8 stato pi\u00f9 volte affermato che se l'elezione di domicilio non viene espressamente revocata la stessa sopravvive al venir meno del rapporto con il difensore di guisa da permanere allo studio dello stesso ove andranno effettuate le notifiche (che saranno, per la parte di competenza, ovviamente effettuate anche al nuovo difensore) (Ordinanza del 22.04.2009 resa dal Tribunale di Palermo sez. I pen. Dott.ssa Daniela Vascellaro, imputata P.A., P.C. T.E.). Tale interpretazione, seppur in linea con il dato formale e normativo, tuttavia pone non pochi problemi all'avvocato che riceve per l'imputato (e non gi\u00e0 per s\u00e9 n.q. di difensore) un atto processuale quando il rapporto professionale \u00e8 ormai concluso con l'obbligo tuttavia di reperire l'ex cliente e trasmettere l'atto ricevuto al fine di sottrarsi a ovvie conseguenze personali, sia disciplinari che risarcitorie.\nAnche tale questione sembra ancora aperta sebbene attenga per lo pi\u00f9 alla notifica dell'avviso fissazione U.P. e del decreto di citazione diretta a giudizio (o di atti afferenti l'incidente probatorio) che alla costituzione di parte civile di cui sopra si \u00e8 detto per le ragioni riportate. Vi \u00e8 poi l'annosa problematica relativa ai contenuti espositivi della costituzione di parte civile. Tale aspetto assume portata differente a seconda \u2013 ovviamente \u2013 che l'imputato decida di accedere a un rito alternativo (ex artt 444 o 438 c.p.p.) o propenda per il giudizio ordinario. Nei primi due casi i contenuti non sono oggetto di particolare problematicit\u00e0 posta la necessaria cognizione degli atti di indagine che il Giudicante chiamato ad ammettere o meno il rito richiesto, comunque avrebbe.\nIn ipotesi di scelta del rito ordinario dibattimentale i possibili contenuti della costituzione di parte civile \u2013 a una prima superficiale analisi \u2013 sembrerebbero mal coniugarsi con il noto principio per cui la prova deve formarsi nel corso del processo.\nTale disposizione di garanzia, in fatto, pone severi limiti cognitivi all'Autorit\u00e0 Giudicante in relazione al contenuto degli atti delle indagini preliminari; di tutta evidenza poi \u00e8 la necessit\u00e0 che i soggetti sentiti nel corso delle stesse a sommarie informazioni ripercorrano mnemonicamente i fatti e ne riferiscano banco Judicis (salvo sporadici accordi acquisitivi).\nAi sensi dell'art. 78 n. 1 lettera d) c.p.p. tuttavia la costituzione di parte civile deve contenere l'esposizione delle ragioni che giustificano la domanda (risarcitoria n.d.r)\n\u00c8 proprio dall'interpretazione della portata di tale disposizione (dettata a pena di inammissibilit\u00e0) che dipende la soluzione oggi maggiormente condivisa dalla giurisprudenza di merito e di legittimit\u00e0. E infatti se \u00e8 vero (com'\u00e8 vero) che la costituzione di parte civile per cos\u00ec dire \u201cinnesta\u201d l'azione civile nel processo penale, la giustificazione della domanda risarcitoria deve essere ritenuta allineabile ai contenuti di un atto di citazione rivolto all'imputato e fondato sulla di lui responsabilit\u00e0 in fatto e diritto, contenente la determinazione della cosa oggetto della domanda e l'indicazione dei mezzi di prova cui intende avvalersi.\nIn altri termini devono essere indicati e chiaramente espungibili dal contenuto dell'atto sia la causa petendi che il petitum.\nPer quanto deve registrarsi come la giurisprudenza giuspenalistica formatasi nel tempo in materia abbia dimostrato un'importante tolleranza a proposito dell'omessa indicazione esatta del petitum, ritenuto integrabile in corso di causa e specificabile nelle conclusioni rassegnate a mente dell'art. 523 II comma c.p.p. ove assume caratteri di obbligatoriet\u00e0. Al riguardo si evidenzia che, secondo il costante orientamento della giurisprudenza di legittimit\u00e0 (cfr. Cass. pen. sez. VI 23/11/2002 n. 39695; Cass. pen. sez. I7/03/2001 n. 9534; Cass. pen. sez. II 2/12/1999 n. 13815), pur essendo indispensabile il richiamo nell'atto di costituzione al \u201ctitolo\u201d che legittima la pretesa della parte e alle ragioni in forza delle quali si pretende che dal fatto-reato siano scaturite conseguenze pregiudizievoli, non \u00e8 necessario tuttavia che l'atto contenga una esposizione analitica delle ragioni che giustificano la domanda, attesa la connessione eziologica della pretesa risarcitoria con il reato contestato. Pertanto, tale requisito pu\u00f2 ritenersi adeguatamente soddisfatto anche per relationem, ovvero con il richiamo al fatto descritto nella contestazione accusatoria quando essa sia formulata in modo completo ed esaustivo. Va da s\u00e9 infatti che l'impegno argomentativo necessario alla illustrazione di dette ragioni dipenda dalla natura delle imputazioni contestate e dal rapporto tra i fatti lamentati e la pretesa azionata, di talch\u00e9 laddove tale rapporto sia immediato, \u00e8 sufficiente il riferimento a quanto descritto nell'imputazione. (in questo senso Tribunale di Nola Penale, G.M. Dr.ssa Diana Bottillo, ordinanza del 07.11.07)\nIl problema oggetto di analisi - nell'ottica poco sopra affrontata - tuttavia non \u00e8 tanto connesso a ci\u00f2 che la costituzione di parte civile DEVE contenere ma piuttosto in quello correlato ovvero cosa la stessa POSSA contenere o se si preferisce NON DEVE (onde non vilipendiare indirettamente i principio probatori di cui si \u00e8 detto propri del cdd \u201cgiusto processo\u201d). In altre parole se una costituzione di parte civile, al fine di compiutamente indicare la fondatezza della richiesta risarcitoria, contiene anticipazioni di quanto i testi da sentire nel corso del dibattimento \u201cverosimilmente\u201d confermeranno espungendo le considerazioni di che trattasi dalle s.i.t. presenti al fascicolo del Pubblico Ministero o del Difensore, o se contiene riferimenti ad annotazioni di P.G. o ad accertamenti tecnici non irripetibili, o come sovente accade, a perizie e consulenze della persona offesa e del P.M., la stessa deve ritenersi ammissibile o meno?\nSe da un verso le \u201canticipazioni\u201d cognitive espunte dagli atti di indagine sembrerebbero collidere con i principi del giusto processo, dall'altro appaiono in ossequio alla disposizione che impone al redigente di indicare \u201cle ragioni che giustificano la domanda\u201d ex art. 78 n 1 lettera d) c.p.p.\u00a0La soluzione oggi condivisa dalla prevalente giurisprudenza di merito e di legittimit\u00e0 sembra propendere per la possibilit\u00e0 (si badi, non gi\u00e0 il dovere) per la parte civile di spiegare dettagliatamente le ragioni che giustificano la domanda risarcitoria analiticamente esponendo petitum e causa petendi anche con riferimento a elementi probatori destinati a formarsi in dibattimento. Una dettagliata analisi dei fatti posti a fondamento della costituzione di parte civile non lede infatti le regole processuali dettate dal codice di rito in quanto attiene alla sostanziale esplicitazione di petitum e causa petendi necessariamente prodromici alla statuizione su an e quantum debeatur tipici dell'azione civile spiegata in sede penale (da ultimo Ordinanza del 22.04.2009 resa dal Tribunale di Palermo sez. I pen. Ill.ma Dott.ssa Daniela Vascellaro, imputata Dr.ssa Puccio Angela, P.C. Sig.ra Trumello Elga). Recentemente si \u00e8 poi \u201cimposto\u201d con maggior cogenza il problema dell'impossibilit\u00e0 per il procuratore speciale di delegare la formalit\u00e0 di materiale costituzione di parte civile a un sostituto processuale (per tutte Cass. pen. sez. IV, sentenza 13/05/-16/06/2005 n. 22601),\nLa portata applicativa di tale interpretazione giurisprudenziale non desterebbe particolari difficolt\u00e0 se non si scontrasse con le prassi e le dinamiche dei tribunali di merito e dei giudici di pace (meno dell'Udienza preliminare) per quanto attiene alla cdd \u201cprima udienza\u201d. E infatti non sempre (e anzi \u2013 absit iniuria verbis \u2013 quasi mai) \u00e8 possibile prevedere con termini di assoluta certezza cosa accadr\u00e0 alla prima udienza, ovvero se la stessa sar\u00e0 come si dice di \u201cmera distribuzione\u201d (tribunale monocratico meno frequentemente collegiale) o (per il rito innanzi il giudice di pace) si risolver\u00e0 nel solo tentativo di conciliazione o meno. Lo sbarramento codicistico della dichiarazione di apertura del dibattimento pone infatti severissime conseguenze a proposito della presenza personale del difensore della parte civile.\nLo stesso laddove delegasse un sostituto processuale per un'attivit\u00e0 che ritiene scevra da conseguenze quali una presumibile udienza di distribuzione od un mero tentativo di conciliazione si troverebbe a essere destinatario dell'inammissibilit\u00e0 della costituzione per l'assenza del procuratore speciale se invece la attivit\u00e0 effettiva (come \u00e8 possibilissimo) evolvesse nella dichiarazione di apertura dibattimentale. N\u00e9 la questione sembra poter essere risolvibile con il sistema del cdd \u201ccertificato di impegno\u201d posto che in tale ipotesi i termini di prescrizione \u2013 per ovvie ragioni - non potrebbero essere sospesi.\nDi fatto \u2013 nell'attuale scenario \u2013 la situazione che un difensore di parte civile (che a mente dell'art. 101 c.p.p. non pu\u00f2 che essere uno) potrebbe trovarsi (e oggi sovente si trova) ad affrontare \u00e8 quella di \u201cscegliere\u201d tra un contestuale procedimento in cui patrocina un imputato detenuto (ad esempio) e la necessit\u00e0 di essere in altro luogo \u201cpersonalmente\u201d per la costituzione di parte civile, senza che possa \u2013 almeno formalmente - essere rinviato il secondo procedimento per legittimo impedimento del difensore. A proposito dell'interpretazione data alle conseguenze dell'omesso rispetto della disposizione di cui al citato art. 101 c.p.p. si \u00e8 affermata pi\u00f9 volte la validit\u00e0 dell'atto di costituzione in quanto la nomina di due difensori effettuata dalla parte civile non \u00e8 sanzionata n\u00e9 da nullit\u00e0 n\u00e9 da inammissibilit\u00e0, bens\u00ec determina semplicemente la inefficacia della nomina in eccedenza fino a quando la parte non provveda alla revoca del difensore precedente. Ci\u00f2 secondo una coerente interpretazione degli artt. 100 c.p.p. e 24 disp. att. c.p.p. (per tutte ancora una volta Tribunale di Nola Penale, G.M. Dr.ssa Diana Bottillo, ordinanza del 07.11.07, in Legittimit\u00e0 tra le altre Cass. pen. sez. III 7/05/1998 n. 5305 Arcieri).\nUna diffusa soluzione pratica riposa nel conferimento della procura speciale alla costituzione e alla rappresentanza in giudizio al soggetto (di fatto chi avrebbe pi\u00f9 semplicemente svolto l'attivit\u00e0 di sostituto processuale) che parteciper\u00e0 all'udienza di costituzione di parte civile e alla sostituzione dello stesso all'udienza successiva in favore del reale ed effettivo titolare della difesa. Tale alchimia giuridica potrebbe facilmente essere scongiurata da una interpretazione (purtroppo ancora non diffusissima) meno rigorosa di quella recentemente formatasi nella specifica materia tenendo conto delle numerose difficolt\u00e0 operative che la quotidiana prassi processuale pone in riferimento alla prima udienza dibattimentale. In verit\u00e0 (alla luce di quanto infra riportato) altre soluzioni riposano nella presenza della parte personalmente o nella scissione delle due procure (alla costituzione e alla rappresentanza in giudizio)\nQuanto alla prima soluzione di cui si \u00e8 detto occorre tuttavia soffermare l'attenzione su alcune pronunzie di merito e di legittimit\u00e0 (oggi prevalenti) a proposito della necessit\u00e0 che il nuovo difensore sia anch'egli munito di procura speciale come prescritto dall'art. 100 n 1 c.p.p. (ex plurimis in un caso di nuovo difensore nominato dalla parte civile in sostituzione del primo per il giudizio di appello, senza rilascio di nuova specifica procura speciale la Suprema Corte ha testualmente statuito che \u201cRisulta invece fondata la doglianza - gi\u00e0 proposta ma disattesa dal giudice di merito - riguardante l'irritualit\u00e0 della presenza nel giudizio d'appello della parte civile, siccome assistita da un nuovo difensore, diverso da quello nominato in primo grado, non munito di procura speciale come prescritto dall'art. 100 n 1 c.p.p.. La parte civile - giusta il fenomeno della cosiddetta \"rappresentanza necessaria\" nel processo penale di cui all'art. 100 c.p.p. - avrebbe dovuto infatti conferire anche al nuovo, e unico, difensore, nominato in sostituzione del primo al quale era stata rilasciata apposita procura speciale, analoga procura.\nNe consegue l'annullamento senza rinvio dell'impugnata sentenza limitatamente alle statuizioni di condanna a favore della parte civile.\u201d Per meglio comprendere le recenti dinamiche evolutive appare opportuna una breve digressione sulla disciplina preesistente in materia. Il c.p.p. ormai abrogato agli artt. 93 e 94 prevedeva che per costituirsi parte civile la p.o. dovesse farne dichiarazione personalmente o per mezzo di procuratore speciale. Tale formalit\u00e0 poteva essere espletata innanzi al cancelliere che assiste all'udienza con atto separato da inserirsi nel processo verbale o \u2013 precedentemente - in cancelleria.\nLe attivit\u00e0 precedentemente riservate alla p.o. personalmente sono state dal nuovo impianto codicistico - per cosciente scelta del Legislatore \u2013 traslate anche sul difensore munito di procura speciale. La novella legislativa (L.16/12/1999 n.479) che ha modificato l'art. 122 tende proprio nel senso anzidetto prevedendo il potere per il difensore di autenticare anche la procura quando \u00e8 lo stesso difensore a essere nominato procuratore speciale. V'\u00e8 da notare che tra le ipotesi di inammissibilit\u00e0 della costituzione ex art. 78 lett. e) c.p.p. compare l'omessa sottoscrizione del difensore, e non gi\u00e0 della parte. Il difensore dovr\u00e0, a mente dell'art 78 citato munirsi di procura speciale nelle forme previste dal successivo art. 100 e che \u00e8 ritenuta di fatto coincidente con quella prevista dall'art.83 c.p.c. Una parte della \u201cconfusione\u201d generatasi in materia sembrerebbe dipendere dalla differenza tra le due procure speciali di cui si tratta. Una, quella di cui si \u00e8 sopra accennato ex art.100 c.p.p., come richiamata dal disposto dell'art 76 c.p.p., l'altra quella prevista dall'art. 122 c.p.p.\nLa procura ex art. 100 sostanzialmente coincide con il concetto di \u201cmandato\u201d difensivo, e conferisce al difensore i noti poteri di assistenza e rappresentanza in giudizio. Tale mandato attribuisce al difensore il potere e la facolt\u00e0 di compiere e ricevere, nell'interesse della parte rappresentata, tutti gli atti del procedimento che dalla legge non sono a essa espressamente riservati (anche in tale ipotesi \u00e8 ravvisabile l'analogia con quanto previsto dall'art. 84 del codice di rito civile). Restano esclusi (salvo che non siano espressamente previsti) quindi - sostanzialmente - la rinunzia all'azione, agli atti del giudizio e la rinunzia all'appello.\nLa procura speciale ex art. 100 c.p.p. conferisce quindi il potere di effettuare la costituzione di parte civile, ovviamente di sottoscriverla, notificarla e depositarla sia essa in cancelleria sia in udienza. La procura prevista dall'art. 122 c.p.p.(secondo una condivisibile impostazione dottrinaria Relazione alla Camera Penale della Spezia del 3 dicembre 1999 citata dell'avv. Francesco Paolo Barbanente \u2013 in www.penale.it) \u00e8 cosa ben diversa da quella prevista e regolata dall'art. 100 e fondamentalmente, sar\u00e0 necessaria per le ipotesi in cui la parte intenda trasferire ad altra persona la propria legittimazione a effettuare anche gli atti del procedimento che gli siano espressamente riservati (rinunzia all'azione, agli atti del giudizio e la rinunzia a impugnare).\nCome rilevato dalla citata dottrina prima dell'intervento riformatore della Legge Carotti la sottoscrizione di tale procura (ex art. 122 c.p.p.) non poteva essere autenticata dal difensore perch\u00e9, si diceva, conferiva la legitimatio ad processum ovvero \u201cla capacit\u00e0 di essere parte nel rapporto processuale \u201c (Cass. Sez. Un. 19/05/1999 \u2013 13/07/1999 n. 12/99, come in precedenza Cass. Sez. Un. 18/06/1993) La procura speciale dell'art. 100 c.p.p. conferisce invece un mandato defensionale molto simile a quello previsto nel processo civile, tale da far s\u00ec che la parte stia in giudizio con il ministero del proprio difensore. In buona sostanza la procura speciale dell'art. 122 c.p.p., ora autenticabile anche dal difensore, se a lui conferita, ha la caratteristica e la funzione di attribuire ad altra persona, diversa dalle parti, proprio quel potere di nominare il difensore di cui all'art. 100 c.p.p., nonch\u00e9 di revocare la costituzione e di impugnare.\nLa differenza tra il difensore munito di procura speciale ex art. 100 c.p.p. e quello munito anche di procura speciale ex art. 122 c.p.p. sta, dunque, indipendentemente dal potere di autentica, nel fatto che il secondo, a differenza del primo, \u00e8 legittimato a compiere anche gli atti che la legge riserva alla parte personalmente come la revoca della costituzione e la rinuncia all'impugnazione. Secondo pertanto l'impostazione della dottrina citata (avv. Francesco Paolo Barbanente - aprile 2002 Relazione alla Camera Penale della Spezia del 3 dicembre 1999 cit.) nel nuovo codice la rappresentanza (escluso il potere di revoca e quello d'impugnazione) \u00e8 stata trasferita dalla procura speciale dell'art. 122 c.p.p. (o meglio da quella che era la procura nell'analogo art. 136 c.p.p. abr.) alla procura speciale dell'attuale art. 100 c.p.p., restando necessaria la procura dell'art. 122 c.p.p. solo se si vuol conferire anche la facolt\u00e0 di revoca della costituzione e la facolt\u00e0 d'impugnazione. (Per l'impostazione dottrinaria espressa si veda: avv. Francesco Paolo Barbanente - aprile 2002 Relazione alla Camera Penale della Spezia del 3 dicembre 1999 - poi integrata con la L. n. 479/99 a opera dell'avv. Francesco Paolo Barbanente, avente come oggetto \u201cParte civile e procure speciali\u201d \u2013 in www.penale.it) Sull'argomento tuttavia la giurisprudenza di merito non sembra essere pacifica. E infatti non mancano le pronunzie volte ad attribuire come a negare il potere di costituzione al sostituto processuale.\nQuelle favorevoli a tale evenienza prevedono tuttavia che \u2013 per la loro ammissibilit\u00e0 e rilevanza - la procura speciale e la delega a sostituto processuale siano espressamente rilasciate per il compimento dello specifico atto di deposito della costituzione di parte civile (Tribunale di Nola Penale, G.M. D.ssa Diana Bottillo, ordinanza del 07.11.07). In ogni caso sempre pi\u00f9 spesso ormai la presenza della parte in udienza viene ritenuta \u201cvalido escamotage\u201d per superare ogni questione sulla volont\u00e0 di costituzione e sul conferimento della procura speciale. E infatti la presenza in udienza della parte in fatto elide praticamente ogni difetto formale dovendosi ritenere avanzata personalmente la domanda risarcitoria (pur se ritornando a quanto accadeva in vigenza del codice di rito abrogato).\nCon riferimento alla questione relativa al deposito dell'atto di costituzione della parte civile in ipotesi in cui all'udienza siano assenti sia la parte personalmente sia il procuratore speciale e quindi posta in essere dal sostituto processuale - sul rilievo che il sostituto processuale non sarebbe munito dei poteri sostanziali ma solo di quelli inerenti al mandato difensivo \u2013 si \u00e8 affermato che in base a una lettura costituzionalmente orientata del combinato disposto degli artt. 76-78-100-122 c.p.p in assenza della persona offesa o del danneggiato, il difensore ha il potere di depositare l'atto di costituzione di parte civile, nella duplice veste di difensore al quale \u00e8 stato conferito il mandato alle liti e, come tale, titolare del potere di rappresentanza processuale, nonch\u00e9 di procuratore speciale, munito del potere sostanziale e dispositivo (legitimatio ad causam) che esercita come delegato, nell'interesse del rappresentato, titolare del diritto personale a esperire l'azione risarcitoria, cos\u00ec come il difensore munito di procura speciale pu\u00f2 nominare un sostituto processuale il quale, come disposto dall'art. 102 c.p.p., esercita i diritti e assume i doveri del difensore.\nSecondo l'orientamento pi\u00f9 recente della Suprema Corte di Cassazione (Cass. pen. sez. IV, sentenza 13/05/-16/06/2005 n. 22601), il sostituto processuale del difensore nominato procuratore speciale ai fini della costituzione di parte civile, non sarebbe legittimato, in quanto tale, a rappresentare la parte civile anche per quanto concerne il potere di costituirsi e ci\u00f2 in quanto la nomina del sostituto ai sensi dell'art. 102 c.p.p. attribuisce a costui i poteri attribuiti al difensore con il rilascio del mandato alle liti (rappresentanza processuale), ma non i poteri dispositivi di natura sostanziale o processuale che le parti possono delegare specificamente al difensore con il rilascio della apposita procura (legitimatio ad causam). In altri termini, deve escludersi che al soggetto al quale \u00e8 attribuito il solo potere di sostituire il difensore nell'esercizio delle attivit\u00e0 tecnico-difensive e dei poteri inerenti al mandato alle liti ossia relativamente alla mera rappresentanza processuale, possa sostituire il difensore anche nell'esercizio dei poteri che esulano dall'attivit\u00e0 difensiva in senso stretto e che richiedono, in quanto tali, il conferimento di apposita procura speciale da parte del soggetto titolare del diritto dispositivo.\nAttenta giurisprudenza non ha per\u00f2 mancato di osservare che la superiore interpretazione fatta propria dalla Suprema Corte non pu\u00f2 che afferire chiaramente all'ipotesi del sostituto processuale che ha ricevuto dal difensore esclusivamente il mandato alle liti, ovverosia il solo potere di sostituire il difensore designato meramente ed esclusivamente nell'assistenza tecnica e nella rappresentanza processuale e non invece nel compimento di attivit\u00e0 che fuoriescano da quella strettamente defensionale. Al riguardo si evidenzia che, da una lettura sistematica del complesso normativo, alla presentazione in udienza ovvero al deposito in cancelleria dell'atto formale di costituzione di parte civile contenente i requisiti di cui all'art. 78 c.p.p. \u00e8 abilitato anche il sostituto processuale in virt\u00f9 dei poteri attribuitigli specificamente a tale scopo nella stessa procura speciale conferita al difensore dalla parte civile. Invero, laddove la procura speciale conferita al difensore dalla parte preveda espressamente, tra l'altro, la facolt\u00e0 per il difensore di farsi rappresentare a sua volta e di nominare idonei sostituti abilitati anche al compimento di atti dispositivi, deve ritenersi pienamente consentita la presentazione o il deposito dell'atto formale di costituzione di parte civile da parte del sostituto del difensore, investito di poteri sostanziali che esulano da quelli circoscritti alla mera rappresentanza processuale.\nE infatti, in tale ipotesi, la procura speciale contiene un autonomo mandato \u201cad negotia\u201d conferente al difensore e procuratore speciale il potere di nominare a sua volta altri difensori per il compimento di atti dispositivi, di talch\u00e9, costui, in forza della rappresentanza sostanziale attribuitagli, pu\u00f2 validamente rilasciare, a sua volta, in nome del dominus, altre procure speciali (il principio \u00e8 stato ribadito pi\u00f9 volte dalla giurisprudenza di legittimit\u00e0: in tal senso si veda Cass. civ. sez. I 28/06/2002 n. 9493 n. 55545; circa il potere del sostituto di provvedere al deposito dell'atto di costituzione di parte civile si era gi\u00e0 espressa la Suprema Corte con sentenza Cass. pen. sez. V 5/04/1995 Prati).\nSulla necessariet\u00e0 pertanto della presenza personale del procuratore speciale all'udienza di costituzione pertanto \u2013 in conclusione e tenuto conto dell'attuale panorama giurisprudenziale \u2013 pu\u00f2 affermarsi che pur essendo \u201cprocessualmente\u201d preferibile (anche se talvolta, e per alcuni reati, decisamente poco opportuno) la presenza della parte, devono altres\u00ec ritenersi possibili pi\u00f9 soluzioni, l'una il rilascio di procura speciale alla costituzione al soggetto che materialmente presenzier\u00e0 all'udienza l'altra di cui sopra si \u00e8 detto (alla rappresentanza in giudizio) al difensore assente che nominer\u00e0 sostituto processuale il primo, un'altra fondata sulla sopra riferita alchimia della nomina e successiva revoca e nuova nomina badando a che non sfugga il conferimento di procura speciale al nuovo difensore, l'altra \u2013 la pi\u00f9 \u201ccoraggiosa\u201d ma a parere di chi scrive altrettanto corretta, la nomina di sostituto processuale anche ai fini della costituzione purch\u00e9 la procura speciale e la delega a sostituto processuale contengano l'espresso riferimento al compimento dello specifico atto di deposito della costituzione di parte civile, un'ultima \u2013 ancora non pacifica ma sempre pi\u00f9 condivisa dalla giurisprudenza di merito \u2013 riguarda il deposito della costituzione di parte civile in cancelleria da parte del procuratore speciale personalmente e successivamente la delega al sostituto processuale ai soli fini dell'udienza di ammissione a formalit\u00e0 costitutiva gi\u00e0 espletata.\nQuanto ad altri aspetti problematici della materia di che trattasi appare opportuno rivolgere qualche breve cenno alla possibilit\u00e0 \u2013 per la parte civile \u2013 di porre ai testi in sede di esame e controesame domande anche al di fuori dal capo di imputazione, possibilit\u00e0 questa preclusa al P.M. In considerazione degli obiettivi a cui tende (rectius dovrebbe tendere) la presenza della parte civile nel processo penale, ormai da pi\u00f9 lustri, la giurisprudenza di legittimit\u00e0 si \u00e8 mostrata ampiamente tollerante consentendo anche considerevoli \u201csconfinamenti\u201d purch\u00e9 pertinenti con le finalit\u00e0 risarcitorie della parte. Altro aspetto problematico riguarda l'ammissibilit\u00e0 di produzioni documentali contenute nel fascicolo del difensore che si vorrebbero effettuare in uno con il deposito dell'atto di costituzione di parte civile notificato da depositare in cancelleria all'interno del fascicolo del dibattimento.\nTale questione meriterebbe ben pi\u00f9 ampia e cogente trattazione di quella che vi si pu\u00f2 dedicare in questa sede. Ad avviso di chi scrive, pur nel rispetto del principio di oralit\u00e0 pi\u00f9 volte citato, alla parte civile dovrebbe essere consentito di allegare alla propria costituzione - se operata in cancelleria (e le cancellerie tendono a dare atto della volont\u00e0 ma a non ricevere il deposito) - tutta la produzione documentale offerta purch\u00e9 strettamente attinente al giudizio di ammissibilit\u00e0 della parte civile senza che sia per ci\u00f2 vilipeso il principio per cui la prova debba formarsi in dibattimento e proprio giacch\u00e9 - trattandosi di questione afferente all'ammissibilit\u00e0 della parte civile - naturalmente preesiste all'acquisizione documentale in corso di causa.\nIn altre parole se la parte civile allega i prospetti di calcolo del danno biologico, una serie di referti medici o cartelle cliniche, o ancora perizie tese ad affermare l'entit\u00e0 del danno patito, se non possono, in tale momento processuale, essere acquisiti al fascicolo del dibattimento ai fini della decisione, dovrebbero poter essere depositati per consentire una corretta valutazione del diritto del presunto danneggiato a costituirsi parte civile a fortiori ove si tratti di persona offesa cosiddetta \u201cindiretta\u201d (si pensi ai danni psichici e materiali discendenti dal reato dei falsa testimonianza ove la parte privata \u00e8 persona offesa, cosiddetta \"secondaria\"); va da s\u00e9 che la loro acquisizione ai fini della decisione avverr\u00e0 poi successivamente all'esito dell'esame dei periti e nel corso del dibattimento.\nIl problema - pur scarsamente rilevante sotto il profilo giuridico \u2013 sembra tuttavia essere di grande utilit\u00e0 pratica.\nE infatti se \u00e8 vero che tali documenti possono essere proposti all'udienza di costituzione delle parti, il loro preventivo deposito in cancelleria consentirebbe (piuttosto che vilipendere) l'osservanza proprio della disposizione di cui all'art. 495 n. 3 c.p.p.\u00a0In tale solco interpretativo si \u00e8 mossa alcuna giurisprudenza di merito laddove a proposito dell'allegazione di una consulenza di parte alla lista testimoni ha affermato che \u201c\u00c8 ammissibile ex art. 495 c.p.p., per quanto come mero documento, la produzione di un elaborato consistente in una consulenza tecnica di parte. Questa infatti, pur non costituendo prova di per s\u00e9 come ad esempio una perizia dibattimentale \u00e8 pur sempre idonea fonte di libero convincimento del giudice\u201d (anche in ordine all'ammissibilit\u00e0 del perito indicato in lista, Tribunale di Venezia 22/05/1990).\nUltimo aspetto riguarda l'obbligatoriet\u00e0 della presentazione delle conclusioni a mente del disposto di cui all'art. 523 c.p.p. di guisa che l'omesso deposito delle stesse costituisca revoca tacita della costituzione. Sul punto non sembrano esservi dubbi di sorta, il problema si pone tuttavia per le prassi endoprocedimentali dei tribunali di merito e nei giudizi di appello. Quanto al primo punto sovente si assiste a rinvii per \u201cultimi due testi della difesa, chiusura istruzione dibattimentale e conclusioni\u201d. Non vi \u00e8 chi non veda come in tali (estremamente diffuse evenienze) le conclusioni della parte civile non potranno che essere incomplete e spesso anche distanti dal reale esito dell'istruttoria dibattimentale.\nE infatti la difesa dell'imputato\u00a0\u2013 ben sapendo che la parte civile sar\u00e0 costretta a rassegnare le proprie conclusioni per iscritto il giorno prima\u00a0\u2013 potr\u00e0 riservarsi (come invero sovente accade) una cospicua produzione documentale all'udienza di chiusura dell'istruttoria cos\u00ec impedendo alla parte civile di argomentare nelle conclusioni scritte talvolta su punti decisivi a proposito delle questioni risarcitorie. Quanto all'an debeatur \u00e8 intuitivo che tali conclusioni non potranno tenere conto dell'esito delle testimonianze dei testi della difesa che saranno sentiti a tale ultima udienza. Il problema appare senza soluzione \u201cgiuridica\u201d per quanto facilmente superabile con provvedimenti di opportunit\u00e0 processuale improntati al necessario raccordo e rispetto tra le Parti del processo e l'Autorit\u00e0 Giudicante di guisa da scindere il momento della discussione e presentazione delle conclusioni dall'ultimo movens dell'istruttoria dibattimentale (salvo improcrastinabili ragioni di urgenza connesse a rischio di prescrizione dei reati).\nQuanto al giudizio di Appello - dopo lunghe e travagliate oscillazioni giurisprudenziali - sembra essersi affermato un importantissimo e rilevante indirizzo giurisprudenziale che prevede la revoca tacita della costituzione di parte civile nel giudizio di seconde cure in ipotesi di assenza della parte nel giudizio di appello o di mancata presentazione delle conclusioni.\nE infatti ai sensi dell'art. 82, n. 2 c.p.p. la costituzione di parte civile si intende revocata se la parte non presenta le conclusioni a norma dell'art. 523 c.p.p.\u00a0In un primo momento la giurisprudenza di merito aveva ritenuto che la norma di cui all'art. 82 c.p.p. riguardasse il solo giudizio di primo grado e per la sua specialit\u00e0 non potesse ritenersi estensibile all'appello (per tutte Corte di Appello di Roma 21 ottobre 1997 in Cassazione Penale 1998, 2151, sul punto anche Cassazione SU 13 dicembre 1995), successivamente tuttavia anche in forza di una corretta interpretazione dell'art. 602 c.p.p che rinvia espressamente all'art. 523 c.p.p si \u00e8 ritenuto che l'assenza della PC nel giudizio di appello o l'omessa presentazione delle conclusioni scritte equivalga a revoca tacita fermo e impregiudicato l'esercizio dell'azione in sede civile.\nAltri nodi problematici dell'argomento in commento sono costituiti da aree come i rapporti tra azione civile e azione penale, la possibilit\u00e0 per un avvocato persona offesa di costituirsi parte civile sia come parte sia come difensore di s\u00e9 stesso e infine l'annosa questione dell'appello della (sola) parte civile. Esigenze di brevit\u00e0, e pacificit\u00e0 di orientamento in relazione alle singole questioni sopra accennate, impongono il rinvio alle pronunzie maggiormente rappresentative che quanto ai rapporti tra azione civile e azione penale certamente possono riferirsi alla nota sentenza della Consulta del 13 luglio 2007 n. 272, ampiamente ripresa dalla recente Cassazione Sezione Terza penale 26 gennaio 2009 n. 1862.\nQuanto alla possibilit\u00e0 dell'avvocato persona offesa di costituirsi parte civile sia come parte sia come difensore di s\u00e9 stesso ne \u00e8 stata affermata l'inammissibilit\u00e0 atteso che \u201c la costituzione di parte civile eseguita dall'avvocato in proprio a mente della disciplina processuale civilistica di cui all'art. 86 c.p.c. risulta incompatibile con il combinato disposto degli artt. 78 comma I e 100 comma I c.p.p. laddove una volta esercitata l'azione civile nel processo penale \u2013 alla rappresentanza della persona offesa che agisce per ottenere la condanna dell'imputato al risarcimento del danno patito in conseguenza del reato (la cui sussistenza deve appunto essere accertata nel processo penale), sia applicabile solamente la disciplina del codice di rito penale\u201d [Ordinanza emessa il 2.12.05 dal G.U.P. del Tribunale di Nola dr Alessandro D'Ancona].\nQuanto all'ammissibilit\u00e0 dell'appello della parte civile appare opportuno rinviare per la sua chiarezza espositiva alla ormai celebre Sentenza n. 27614 delle S.U. (ud. 29/03/2007 dep. 12/07/2007). La stessa letta alla luce dei numerosi interventi della Consulta (ex plurimis Ordinanza n. 226 dell'11 giugno 2008) non lascia residuare dubbi a proposito dell'ammissibilit\u00e0 dell'appello della Parte Civile anche dopo l'intervento sull'art. 576 c.p.p. a opera dell'art. 6 della legge n. 46 del 2006. Tale appello - si \u00e8 pi\u00f9 volte affermato - deve passare dall'analisi della penale responsabilit\u00e0 dell'imputato come necessaria e prodromica statuizione per la pronunzia agli effetti della responsabilit\u00e0 civile.\nRecentissimamente le Sezioni Unite della Corte di Cassazione Penale, in data 21/12/2017, hanno sancito in maniera definitiva, ponendo fine ad un contrasto durato a lungo, il principio in base al quale unico titolato a costituirsi parte civile sia il procuratore speciale del danneggiato e non anche il sostituto processuale del difensore."}
{"id": "764467", "revid": "21079", "url": "https://it.wikipedia.org/wiki?curid=764467", "title": "Curva semplice", "text": ""}
{"id": "764469", "revid": "21079", "url": "https://it.wikipedia.org/wiki?curid=764469", "title": "Curva semplice chiusa", "text": ""}
{"id": "764485", "revid": "124306994", "url": "https://it.wikipedia.org/wiki?curid=764485", "title": "FIAT 3 \u00bd HP", "text": "La Fiat 3 \u00bd HP (talvolta anche chiamata Fiat 4 HP con riferimento al secondo tipo di esemplari, con ruote a razze e radiatore anteriore), fu il primo modello di autovettura costruito dal 1899 al 1900 dalla neonata \"Fabbrica Italiana Automobili Torino\".\nContesto e genesi del progetto.\nVerso la fine del XIX secolo, il fermento automobilistico che andava diffondendosi in Europa raggiunse anche l'Italia. Tra la fine del XIX secolo e i primi del Novecento, infatti, l'ingegnere veronese Enrico Bernardi ide\u00f2 un piccolo triciclo a benzina, a tutt'oggi considerato come la prima automobile italiana, la cui produzione venne iniziata dalla Miari &amp; Giusti nel 1894.\nL'11 luglio 1899, per volont\u00e0 di una decina di aristocratici piemontesi che condividevano la passione per l'automobilismo, fu fondata a Torino la FIAT che, alla fine dello stesso anno, inizi\u00f2 la produzione della \"3 \u00bd HP\".\nQuesto primo modello \u00e8 derivato dalla \"Welleyes\", un'automobile progettata dall'ing. Aristide Faccioli e costruita dalla \"Accomandita Ceirano\", acquisita dalla nascente FIAT.\nLa tecnica.\nIl motore, collocato posteriormente, \u00e8 un bicilindrico raffreddato ad acqua attraverso un radiatore a serpentina (sotto al sedile nei primi esemplari, poi spostato in posizione anteriore, davanti all'assale), dalla cilindrata di 657 cm\u00b3 per una potenza effettiva di circa 4 \u00bd HP (la potenza nominale veniva indicata in 3 \u00bd HP per fini fiscali) a soli 400 giri al minuto e che consente una velocit\u00e0 massima di 35\u00a0km/h. Aveva distribuzione a valvole laterali, con quelle di scarico mosse da un asse a camme e quelle di aspirazione automatiche (a depressione) e lubrificazione \"a perdere\" (cio\u00e8 con un oliatore che prelevava l'olio da un serbatoio immergendo delle camme, lo distribuiva sui cuscinetti mediante piccoli tubi in rame e da l\u00ec era lasciato cadere nella coppa, dalla quale non era recuperato. Tutto il manovellismo era a vista, con la parte inferiore del monoblocco aperta, a forma di conchiglia).\nIl cambio \u00e8 a tre marce senza retromarcia e dotato di dispositivo di ruota libera, la frizione a cono di cuoio e la trasmissione a catena. Doppio sistema di freni, esclusivamente posti al retrotreno: quello a pedale che agisce sui semiassi e quello a mano sulle ruote. Queste ultime sono di diametro diverso tra l'anteriore, pi\u00f9 piccolo, e il posteriore, sono inizialmente a raggi tangenti e poi a razze, fabbricate in legno e dotate di pneumatici 580x55 all'anteriore e 670x55 al posteriore.\nPur essendo una quattro posti, del tipo vis-\u00e0-vis, \u00e8 una vettura molto compatta con un passo di 1470\u00a0mm e carreggiate uguali di 1200\u00a0mm. Il consumo veniva dichiarato in 8 litri di carburante ogni 100\u00a0km.\nLa carrozzeria era costruita da Marcello Alessio, un noto specialista torinese, pioniere delle carrozzerie per automobili.\nLa produzione.\nAi primi otto esemplari costruiti nel 1899, se ne aggiunsero altri 18 nell'anno successivo, per un totale di 26 esemplari. Ne risultano sopravvissuti almeno quattro: uno conservato al \"Centro Storico Fiat\", uno al \"Museo dell'Automobile\" di Torino, uno all\"'Henry Ford Museum\" di Dearborn negli Stati Uniti d'America e il quarto al \"National Motor Museum\" di Beaulieu in Gran Bretagna."}
{"id": "764496", "revid": "2167671", "url": "https://it.wikipedia.org/wiki?curid=764496", "title": "Antonio Palazzo", "text": "Biografia.\nCivilista, \u00e8 stato professore Ordinario di Istituzioni di diritto privato della Facolt\u00e0 di Giurisprudenza dell'Universit\u00e0 degli Studi di Perugia e nella Facolt\u00e0 di Giurisprudenza dell'Universit\u00e0 degli Studi di Palermo.\nPresidente della sezione di Assisi dell'Accademia dei Giusprivatisti Europei, presso la cui sede ha organizzato convegni internazionali i cui atti sono pubblicati in A. Palazzo, A. Pieretti, Incontri assisani nell'attesa di Benedetto XVI, ISEG 2011, e in R. Cippitani, S. Stefanelli, La parificazione degli status di filiazione, ISEG, 2013.\nCavaliere di grazia magistrale in obbedienza del Sovrano militare ordine di Malta.\nDi origine siciliana, ha donato l'archivio storico di famiglia alla Citt\u00e0 di Corleone; il 30 novembre 2013 il Sindaco Lea Savona gli ha conferito la Cittadinanza onoraria della Citt\u00e0 in Provincia di Palermo.\nPresiede l'associazione Nicol\u00f2 Cinquemani Arcuri, Istituto di alta formazione giuridica e politica con sede in Agrigento, che assegna annualmente premi agli amministratori originari della Provincia di Agrigento che si sono particolarmente distinti nell'attivit\u00e0 istituzionale, perpetuando i valori del notaio Cinquemani Arcuri, nonno materno del Professore, Sindaco del Comune di Cianciana e Podest\u00e0, poi Consigliere e Presidente della Deputazione Provinciale di Agrigento, membro della Consulta per lo Statuto Siciliano in rappresentanza dei Comuni e delle Province di Sicilia.\nSi \u00e8 laureato in Giurisprudenza con lode e pubblicazione della tesi in diritto civile a Palermo il 1\u00ba dicembre 1959, relatore il prof. Gioacchino Scaduto.\nNominato Assistente volontario con Decreto Rettoriale della stessa data, iniziava la carriera universitaria e quella forense ottenendo la Libera Docenza in Diritto Civile con unanimit\u00e0 di voti nella sessione 1965-66.\nVincitore di concorso a cattedra sempre con unanimit\u00e0 di voti ha insegnato prima nella Universit\u00e0 di Palermo e presso la Scuola Superiore per Laureati in Giurisprudenza, Diritto Agrario, Diritto Civile, Diritto Commerciale, Diritto Ecclesiastico, Diritto del Lavoro, Istituzioni di diritto privato. Presso la stessa Universit\u00e0 \u00e8 stato Direttore dell'Istituto di Diritto del Lavoro.\nIscritto all'Albo speciale della Corte di cassazione dall'11 maggio 1975, ha prestato attivit\u00e0 di consulenza per il Banco di Sicilia, la Cassa centrale di risparmio per le province siciliane, l'Istituto Bancario San Paolo di Torino e per Enti pubblici; \u00e8 stato Consigliere giuridico della Presidenza del Consiglio dei ministri (Governo Andreotti) e Consigliere di Amministrazione e dell'I.N.P.S.\nVeniva chiamato dalla Facolt\u00e0 di Giurisprudenza dell'Universit\u00e0 di Perugia alla Cattedra di Istituzioni di Diritto privato per l'Anno Accademico 1993-94 ove ha insegnato Diritto Civile e Diritto Privato, fino al collocamento in quiescenza nel novembre 2009; Direttore dell'Istituto di Diritto Privato e del Dipartimento per gli Studi Giuridici.\n\u00c8 stato membro per due trienni del Comitato universitario di bioetica dell'Universit\u00e0 degli Studi di Perugia, docente alla Scuola di notariato Baldo degli Ubaldi di Perugia, \u00e8 coordinatore per il Diritto civile e per il Diritto del lavoro nella Scuola di specializzazione per l'accesso alle professioni legali dell'Universit\u00e0 degli Studi di Perugia.\n\u00c8 Socio Nazionale dell'Accademia di Scienze e della Societ\u00e0 Siciliana di Storia Patria, studiando i problemi attuali della Questione meridionale.\nNel 2001 \u00e8 stato eletto dal Comitato di Indirizzo della Fondazione Cassa di Risparmio di Perugia, e Consigliere di Amministrazione della Fondazione in rappresentanza dell'Universit\u00e0 di Perugia.\n\u00c8 stato Coordinatore del Dottorato di ricerca \u201cDisciplina libert\u00e0 della concorrenza\u201d dell'Universit\u00e0 degli Studi di Perugia, consorziato con le Universit\u00e0 Bocconi e Luiss, e Coordinatore della didattica del dottorato di ricerca europeo e internazionale \"Societ\u00e0 della conoscenza e disciplina del mercato comune. Profili interdisciplinari del processo di integrazione europea e internazionale\" dell'Universit\u00e0 di Perugia, consorziato conl'Instituto Tecnol\u00f3gico y de Estudios Superiores de Monterrey, Campus Ciudad de M\u00e9xico, Escuela Libre de Derecho; Universit\u00e0 di Barcellona, Universit\u00e0 Federale di Rio de Janeiro; Universidad Estatal del Sudoeste de Bah\u00eda; Universit\u00e0 Sapienza di Roma, Universit\u00e0 degli Studi di Napoli \"L'Orientale\".\n\u00c8 membro del Comitato \u201cScienza e vita\u201d dell'Archidiocesi di Perugia.&lt;br&gt;\nIn occasione del suo ottantesimo compleanno l'Universit\u00e0 degli studi di Perugia, Centro di eccellenza Jean Monnet \"Rights and Science\" ha organizzato le giornate internazionali di studio in onore di Antonio Palazzo, suddivise in tre sessioni:&lt;br&gt; \nI sessione, 9-10 marzo 2017, \"Status personae e diritti fondamentali\"&lt;br&gt;\nII sessione, 29-30 luglio 2017, \"Genetic Information and Individual Rights\"&lt;br&gt;\nIII sessione, 27-28 ottobre 2017, \"Biobanche nell'era della medicina personalizzata: obiettivi e sfide\".\nOpere.\nStudi giuridici.\nHa pubblicato con gli editori Giuffr\u00e8, UTET, Jovene, CEDAM ed Edizioni Scientifiche Italiane (ESI) le seguenti monografie:\nHa inoltre pubblicato:\nCollabora con la Rivista di diritto civile, partecipa al Comitato di direzione della rivista Nuovo diritto civile, edizioni Dike, \u00e8 direttore scientifico della rivista Libero osservatorio del diritto e partecipa al Comitato scientifico delle riviste Il diritto di famiglia e delle persone, Il diritto romano attuale, Trusts e Rassegna giuridica umbra.\nFin dalla fondazione, nel 2001, \u00e8 direttore di Dritto e Processo Rivista internazionale Annuario Giuridico dell'Universit\u00e0 degli Studi di Perugia, in collaborazione con Instituto Tecnol\u00f3gico y de Estudios Superiores de Monterrey, Campus Ciudad de M\u00e9xico e Escuela Libre de Derecho, nonch\u00e9 delle collane Monografie, Quaderni e Studi Tematici della stessa rivista.\nHa curato per le Nuove leggi civili commentate la rubrica Giurisprudenza costituzionale di interesse privatistico.\nAutore di numerosi altri saggi e pubblicazioni, fra le quali Recensione a M. Lupoi, Introduzione ai trusts, in Riv. dir. comm. e obbl., 1995, 683 ss.; Procreazione assistita, interessi fondamentali e progetti presentati nellattuale legislatura, in Giur. it., 1995, IV, 337 ss.; I trusts in materia successoria, in Vita not., 1996, 671 ss.; Declino dei patti successori e centralit\u00e0 del testamento, in Jus, 1997, p.\u00a0289 ss. e Recensione a F. Gerbo, Prelegato e funzione del contenuto testamentario, in Riv. dir. civ., 1997, I, p.\u00a0941 ss.; Successione, trust e fiducia, in Vita not., 1998, p.\u00a0772 ss.; La donazione cosiddetta liberatoria, in Vita not., 2000, p.\u00a03 ss.; Le fondazioni bancarie nel sistema delle persone giuridiche, in Vita not., 2001, p.\u00a0581 ss.\nTra le pi\u00f9 recenti relazioni in Convegni si segnalano: Spirito di liberalit\u00e0 e arricchimento, nel corso della giornata di studi in onore di Aldo Checchini organizzata dall'Universit\u00e0 degli Studi di Padova, 15 novembre 2013; I vuoti normativi tra codice, leggi speciali e legge di riforma dello status dei figli, relazione al Convegno organizzato da Centro Studi sulle radici culturali ebraico cristiane della civilt\u00e0 europea, Accademia dei Giusprivatisti Europei, Istituto Tecnol\u00f2gico de Monterrey, 24-25 maggio 2013; Amministrazione di sostegno, trust e patrimoni destinati alla protezione di soggetti deboli, Convegno organizzato dalla Scuola Superiore di Amministrazione Pubblica, 29 novembre 2012; Bioetica, il confine tra l'uomo e la ricerca, presso la Facolt\u00e0 di medicina dell'Universit\u00e0 degli Studi di Perugia, 16 marzo 2012; Qualit\u00e0 della vita e dignit\u00e0 della morte, incontro di studi organizzato dall'Ordine dei medici di Perugia col patrocinio dell'Universit\u00e0 degli Studi di Perugia e della Societ\u00e0 Italiana di Anestesiologia, 15 gennaio 2011; Amministrazione di sostegno e trust di protezione, convegno organizzato dalla Regione Umbria, 29 ottobre 2010; .\nStudi in materia di bioetica.\nHa pubblicato con l'editore CEDAM le seguenti monografie:\n\u00c8 inoltre autore dei seguenti saggi:"}
{"id": "764497", "revid": "466539", "url": "https://it.wikipedia.org/wiki?curid=764497", "title": "Helsingborg", "text": "Helsingborg \u00e8 una citt\u00e0 svedese posizionata a sud del paese, nella contea della Scania, di cui \u00e8 la seconda citt\u00e0 per popolazione, dopo il capoluogo Malm\u00f6.\nStoria.\nOriginariamente danese, fu fondata nel 1085. Divenne quindi svedese nel 1658, a seguito di alcune guerre fra la Danimarca e la Svezia. Helsingborg \u00e8 una citt\u00e0 litoranea scenica, vista la particolare miscela tra le costruzioni pi\u00f9 antiche costruite in pietra e la presenza di una roccaforte (K\u00e4rnan) nel centro che si contrappongono alle costruzioni commerciali pi\u00f9 moderne.\nSport.\nLa squadra principale di calcio della citt\u00e0 \u00e8 l'Helsingborgs IF.\nGeografia fisica.\nSituata nel punto pi\u00f9 vicino alla Danimarca, \u00e8 separata dalla citt\u00e0 danese di Helsing\u00f8r solo da uno stretto di 4 chilometri.\nInfrastrutture e trasporti.\nHelsingborg \u00e8 il punto di partenza della Strada europea E55, che raggiunge Calamata (Grecia). \u00c8 ben collegata a Malm\u00f6 e G\u00f6teborg a livello sia autostradale che ferroviario.\nLa citt\u00e0 \u00e8 inoltre ben collegata al prospiciente porto danese di Elsinore tramite traghetti della compagnia Scandlines."}
{"id": "764501", "revid": "1573940", "url": "https://it.wikipedia.org/wiki?curid=764501", "title": "Tabanidae", "text": "I tabanidi o taf\u00e0ni (Tabanidae ) sono una famiglia cosmopolita di insetti dell'ordine dei Ditteri (Brachycera: Tabanomorpha). Tradizionalmente inclusi nel raggruppamento degli Orthorrhapha o Brachiceri inferiori, rappresentano una delle famiglie pi\u00f9 importanti per numero di specie, diffusione e, soprattutto, per la ricorrente ematofagia delle femmine e le implicazioni di carattere sanitario, medico e veterinario. Per questo motivo, i tafani rientrano fra i ditteri pi\u00f9 studiati e pi\u00f9 conosciuti, sia nella biologia, sia nella sistematica. Vi sono comprese circa 4.400 specie descritte.\nI tafani sono conosciuti in inglese con il nome comune di \"horse flies\" (\"mosche cavalline\"). Il nome \"mosca cavallina\" ricorre talvolta anche nell'italiano, ma il suo uso \u00e8 alquanto ambiguo in quanto \u00e8 usato per indicare anche altri brachiceri ematofagi, in genere la \"Hippobosca equina\" oppure la \"Stomoxys calcitrans\".\nDescrizione.\nApparentemente simili ai comuni muscoidi, in realt\u00e0 differiscono da questi per molteplici caratteri. La morfologia dei tafani \u00e8 infatti caratterizzata dalla presenza di caratteri tipicamente primitivi che risaltano, pi\u00f9 o meno evidenti, a un esame pi\u00f9 attento. Bisogna specificare che sono attratti dal calore poich\u00e9 hanno degli occhi termici, perci\u00f2 l'unico modo efficace per combatterli \u00e8 l'uso della trappola per tafani.\nAdulto.\nL'adulto dei tabanidi \u00e8 un insetto di medie o grandi dimensioni, con corpo robusto, lungo da 5 a 30 mm. Il tegumento \u00e8 generalmente rivestito da una peluria, ma non presenta setole sviluppate. Le livree sono in genere poco appariscenti, con colorazioni variabili dal nero al grigio al bruno al giallastro. Come nella generalit\u00e0 dei Tabanomorpha, sono caratterizzati da un dimorfismo sessuale che si evidenzia principalmente nella conformazione degli occhi. Un altro elemento di differenziazione nella morfologia dei sessi, ricorrente ma non esclusivo di questa famiglia, \u00e8 la conformazione dell'apparato boccale, adattato all'ematofagia nella femmina.\nIl capo \u00e8 largo e di forma semisferica, oloptico nel maschio e dicoptico nella femmina. Gli occhi composti sono ben sviluppati in entrambi i sessi, spesso iridescenti con pigmentazioni zonali distinte. Gli ocelli possono essere presenti, in numero di tre, oppure assenti o rudimentali. Le antenne sono morfologicamente riconducibili al tipo aristato, ma hanno la struttura primitiva tipica della generalit\u00e0 dei Tabanomorpha: il flagello presenta il primo flagellomero (terzo articolo antennale) morfologicamente distinto, generalmente pi\u00f9 grande rispetto agli altri antennomeri, sormontato all'apice da uno stilo segmentato composto da 2-8 articoli a forma di anello e progressivamente pi\u00f9 sottili.\nL'apparato boccale \u00e8 breve e robusto, di tipo perforante-succhiante nella femmina delle specie ematofaghe e succhiante non perforante nel maschio di tutte le specie e nelle femmine non ematofaghe. L'apparato boccale pungente ha la conformazione di un breve pungiglione atto a lacerare, pi\u00f9 che a perforare, la cute dell'ospite e succhiarne il sangue. Il labbro superiore \u00e8 conformato a doccia aperta ventralmente (lato orale), rivestita dall'\"epifaringe\". Le mandibole e le lacinie mascellari sono trasformate in stiletti conformati a lama tagliente, i palpi mascellari sono composti da 1-2 articoli; sono ben sviluppati, allungati e ingrossati, ma non partecipano alla funzione perforante-succhiante. La prefaringe \u00e8 anch'essa stilettiforme ed \u00e8 percorsa al suo interno dal canale salivare. Il labbro inferiore \u00e8 pi\u00f9 sviluppato in lunghezza, \u00e8 di consistenza carnosa, \u00e8 conformato a doccia, aperta anteriormente, e termina all'estremit\u00e0 distale con due espansioni carnose (\"labelli\"). In posizione di riposo, tutte le appendici boccali sono alloggiate nella doccia del labbro inferiore, con l'eccezione dei palpi mascellari che sono posizionati anteriormente rispetto alla proboscide. I maschi hanno mandibole non funzionali e non sono perci\u00f2 in grado di pungere.\nIl torace \u00e8 ampio e poco convesso. Le zampe sono relativamente brevi, hanno pretarsi provvisti di tre lobi subeguali (un arolio e due pulvilli) e speroni all'estremit\u00e0 delle tibie medie e talvolta anche in quelle posteriori. Le ali sono ben sviluppate, completamente trasparenti o pi\u00f9 o meno pigmentate, talvolta a bande (es. \"Chrysops\"), ripiegate orizzontalmente a V in fase di riposo ai lati dell'addome. I bilancieri sono sormontati da un'ampia squama alare, detta \"caliptra\".\nL'addome \u00e8 largo e leggermente compresso in senso dorso-ventrale e mostra sette uriti apparenti.\nLa nervatura alare ha la struttura primitiva tipica della generalit\u00e0 dei Tabanoidea ed \u00e8 sostanzialmente simile a quella dei Rhagionidae e degli Athericidae, con cui condivide le seguenti caratteristiche:\nRispetto agli Athericidae, la nervatura alare dei Tabanidi si differenzia per i seguenti caratteri:\nRispetto ai Rhagionidae, la nervatura nei Tabanidi si differenzia invece per i seguenti caratteri:\nLarva.\nLa larva dei tabanidi \u00e8 apoda e microcefala, con capsula cefalica piccola e conica, in parte infossata nel torace. Il corpo \u00e8 cilindrico, affusolato nella zona cefalica. Il segmenti toracici e quelli addominali portano per la maggior parte un caratteristico cercine anulare plurilobato.\nBiologia.\nIl ciclo dei tabanidi \u00e8 univoltino, con una generazione l'anno e svernamento allo stadio di larva. Le femmine dei tafani depongono le uova in masse compatte sulle piante erbacee o altri supporti sopra i substrati adatti alla crescita delle larve, che appena nate si lasciano cadere. Le larve hanno habitat terrestre, semiacquatico o acquatico, ma in genere sono associate ad ambienti umidi, spesso in prossimit\u00e0 di corsi d'acqua, paludi, stagni, ecc. Le larve terrestri vivono in terreni umidi o altri substrati con simili caratteristiche. Il regime dietetico \u00e8 zoofago e si comportano come predatrici di altri invertebrati. Nella predazione, la larva perfora il tegumento della preda con la robusta capsula cefalica e si alimenta conficcandovi il capo.\nOccasionalmente le larve di alcune specie possono passare a un regime fitofago, comportandosi come le larve dei Tipulidae, nutrendosi in genere a spese di piante acquatiche. Eventuali danni economici possono interessare le colture di riso.\nLo sviluppo postembrionale si svolge in 1-2 anni e passa, secondo la specie, attraverso 5-11 stadi larvali e uno di pupa. A maturit\u00e0, in primavera, la larva si sposta in un substrato asciutto, spesso sabbioso, e completa il ciclo di sviluppo all'interno di una camera sotterranea, priva di protezioni assimilabili a bozzoli o pupari. Lo sfarfallamento avviene all'inizio dell'estate. Gli adulti hanno una vita breve.\nL'interesse relativo alla biologia dei tabanidi si concentra in particolare sulle abitudini alimentari degli adulti. Tutti i tafani, allo stadio adulto, si nutrono di nettare ma, analogamente a quanto avviene nei Nematoceri ematofagi, le femmine della maggior parte delle specie devono alimentarsi a spese del sangue dei vertebrati per garantirsi l'apporto proteico necessario a completare la maturazione delle uova.\nEmatofagia.\nIn merito all'ematofagia delle femmine si riscontrano tre differenti comportamenti:\nL'ematofagia dei tafani si manifesta in genere a carico dei grandi mammiferi erbivori, come gli equini e i grandi ruminanti, con l'eccezione degli ovini, ma gli attacchi si possono rivolgere anche ad altri mammiferi. Diverse specie, inoltre, attaccano altri vertebrati come gli uccelli, i rettili e gli anfibi. L'Uomo \u00e8 attaccato in ambienti rurali e forestali, laddove si rileva un'alta concentrazione di questi mammiferi e dei tabanidi a loro associati. L'attivit\u00e0 si svolge in pieno giorno, in giornate calde e afose e in assenza di vento, con la massima intensit\u00e0 in piena e tarda estate. Alcune specie, come \"Hematopota pluvialis\", sono particolarmente aggressive in prossimit\u00e0 dei temporali.\nTipica dei tafani ematofagi \u00e8 la concentrazione degli attacchi in parti specifiche del corpo, per esempio il capo o gli arti inferiori. Tale comportamento sarebbe dovuto al meccanismo di attrazione, basato sulla percezione dei colori attraverso la vista. Nel 1961 I. M. Mackerras osserv\u00f2 femmine di \"Pseudotabanus lunulatus\" accanirsi sugli pneumatici caldi delle auto, scambiati erroneamente per il capo di un possibile ospite. L'attivit\u00e0 si svolge con punture insistenti, concentrate nelle stesse parti del corpo della vittima. L'emissione del sangue avrebbe inoltre un effetto attrattivo su altri individui. Nel complesso, questi comportamenti offrono perci\u00f2 la sensazione di un accanimento insistente e aggressivo, nei confronti della vittima, tale da renderlo proverbiale.\nLa \"puntura\" dei tafani \u00e8 in realt\u00e0 una lesione effettuata lacerando la pelle con le mandibole taglienti, lasciando fuoriuscire il sangue succhiato per mezzo del canale alimentare.\nGlicifagia e relazioni con le piante.\nI maschi hanno invece regime dietetico glicifago e si nutrono esclusivamente a spese del nettare. Possono tuttavia alimentarsi occasionalmente succhiando il siero emesso dalle piaghe delle ferite sugli animali. Di particolare interesse biologico, evoluzionistico ed ecogeografico \u00e8 il ruolo dei tafani come insetti impollinatori; in particolare va citato il caso del sottogenere \"Piloliche (Piloliche)\", comprendente specie afrotropicali caratterizzate da un singolare sviluppo in lunghezza dell'apparato boccale. Queste specie, in particolare \"Philoliche aethiopica\", sarebbero i soli impollinatori, insieme ad altri brachiceri della famiglia Nemestrinidae, di varie piante del Sudafrica a corolla tubulosa molto lunga, appartenenti alle famiglie Orchidaceae, Iridaceae e Geraniaceae\nMobilit\u00e0.\nMalgrado la struttura primitiva delle ali, i tabanidi sono buoni volatori e possono, potenzialmente, coprire anche grandi distanze. Tendono tuttavia a stazionare nell'ambiente frequentato dalle loro vittime e in genere si spostano con brevi voli. Prediligono gli spazi aperti, perci\u00f2, a differenza di altri ditteri molesti, non si rinvengono all'interno delle abitazioni e dei ricoveri zootecnici. Le aggressioni nei confronti dell'uomo avvengono perci\u00f2 sempre all'aperto e con maggiore frequenza a spese delle persone che transitano o stazionano in prossimit\u00e0 di mandrie al pascolo.\nSistematica.\nLa sistematica dei Tabanidae risente dell'ampia attenzione che da lungo tempo gli studiosi hanno dedicato a questa famiglia. I Tabanidae vantano infatti una notevole rappresentanza di esemplari conservati nelle collezioni e di specie descritte anche relative a regioni, come quelle tropicali, per le quali l'entomofauna \u00e8 in generale ancora poco conosciuta. Il problema relativo a questo contesto \u00e8 che il lavoro di revisione sistematica incontra dei limiti operativi quando di una specie si dispone solo di esemplari conservati in collezioni e di una vecchia descrizione: infatti le chiavi di classificazione, in passato, si basavano ampiamente sui caratteri cromatici degli occhi, soggetti ad alterazione nel tempo. Nell'ambito dei Tabanidae esistono perci\u00f2 ancora molte specie, spesso uniche all'interno di un genere, la cui classificazione \u00e8 basata esclusivamente sulla descrizione originaria dell'autore e gli elementi disponibili sono insufficienti per permetterne una esatta collocazione in un albero tassonomico articolato per famiglie e trib\u00f9. In letteratura, pertanto, diversi generi sono citati in una precisa collocazione sistematica, mentre per altri non si ha una collocazione generica all'interno della famiglia dei Tabanidae.\nNon mancano i casi di incongruenza. Nel \"BioSystematic Database of World Diptera\" sono segnalate le specie \"Hystromyia leucochaeta\" , e \"Hystriomyia valentinae\" , come appartenenti ai Tabanidae, ma le sole informazioni relative al genere \"Hystriomyia\" , riguardano specie appartenenti ai Tachinidae.\nIl contributo pi\u00f9 significativo a una moderna definizione della tassonomia dei Tabanidae si deve a I. M. Mackerras (1954, 1955), che suddivise la famiglia in quattro sottofamiglie, Chrysopinae, Pangoniinae, Scepsidinae e Tabaninae. Il nome Chrysopinae, derivato dal genere \"Chrysops\", costituiva un conflitto di omonimia con una sottofamiglia dei Neurotteri, il cui nome deriva da \"Chrysopa\" (Neuroptera: Chrysopidae). Secondo le linee guida dell'\"International Code of Zoological Nomenclature\" la radice del nome di un \"taxon\" al rango di famiglia o sottofamiglia deve derivare dalla radice del nome del suo genere pi\u00f9 rappresentativo; nel caso di un nome terminante in \"-a\" o \"-s\", la radice si ottiene omettendo l'ultima lettera. \"Chrysops\" e \"Chrysopa\" producono la stessa radice, generando perci\u00f2 l'omonimia di due sottofamiglie distinte perch\u00e9 appartenenti a due ordini differenti. In questi casi, il Codice contempla la risoluzione dell'omonimia applicando come radice, per una delle sottofamiglie o famiglie, il nome intero del genere. La sottofamiglia Chrysopinae dei Tabanidae \u00e8 stata perci\u00f2 rinominata in \"Chrysopsinae\"\nIn continuo aggiornamento, il numero di specie descritte ammonta attualmente a circa 4.400, ripartite fra oltre 140 generi. La suddivisione tassonomica della famiglia, secondo lo schema di Mackerras \u00e8 la seguente:\nQuesto schema di ripartizione, largamente adottato ancora oggi, \u00e8 incompleto a causa della difficolt\u00e0 oggettiva di inserimento di diversi generi. Lo stesso Mackerras, nel suo ampio lavoro di riordino sistematico, non ha avuto modo di dare una precisa collocazione a diversi generi oppure ha formulato un posizionamento con riserva a livello di sottofamiglia ma non di trib\u00f9. \u00c8 probabile che in un prossimo futuro la sistematica interna dei tabanidi possa essere ulteriormente migliorata con l'acquisizione di informazioni pi\u00f9 approfondite dall'analisi cladistica, resta tuttavia l'incognita relativa alle numerose specie pi\u00f9 o meno rare la cui descrizione verte su un vecchio lavoro di classificazione, aspetto ancora non risolto.\nLa letteratura dedica una particolare attenzione alle sottofamiglie pi\u00f9 rappresentative, per diffusione e numero di specie (Chrysopsinae, Pangoniinae, Tabaninae). Le principali chiavi di determinazione si basano sulla presenza degli speroni tibiali e sul numero di flagellomeri nelle antenne:\nFilogenesi ed evoluzione.\nSotto l'aspetto evolutivo i tabanidi costituiscono un gruppo con particolari peculiarit\u00e0, presentando nel loro ambito caratteri morfologici ed etologici tipicamente primitivi, come la complessit\u00e0 della struttura della nervatura alare, la struttura anulata del flagello antennale, la struttura stilettiforme dell'apparato boccale, l'ematofagia delle femmine, ma anche caratteri che si evidenziano con l'adattamento evolutivo dei ditteri parallelo all'evoluzione delle Angiospermae. In quest'ultimo caso \u00e8 interessante la presenza di linee che manifestano lo sviluppo in lunghezza dell'apparato boccale come specializzazione nella glicifagia e che raggiunge la pi\u00f9 alta espressione nei \"Philoliche\" sudafricani: la nutrizione in volo stazionario di questi insetti, sfruttando la lunga proboscide, \u00e8 un esempio di convergenza evolutiva che riguarda da un lato altri ditteri primitivi (ad esempio i gi\u00e0 citati Nemestrinidae) e, nell'ambito dei Lepidotteri, la famiglia degli Sphingidae. In ogni modo diversi caratteri, oltre all'associazione con piante a impollinazione entomogama, testimoniano una collocazione dei tabanidi nell'ambito dei ditteri che si sono evoluti dopo l'estinzione di gran parte dei ditteri primitivi occorsa fra il Giurassico e il Cretaceo.\nLa maggior parte dei fossili classificati fra i Tabanidae risalgono al Cenozoico, ma \u00e8 documentato il ritrovamento di tabanidi pi\u00f9 antichi risalenti al tardo Giurassico.\nSotto l'aspetto filogenetico, i tabanidi si posizionano come clade monofiletico nel ramo pi\u00f9 tardivo dei Tabanoidea, in stretta correlazione con la famiglia degli Athericidae.\nHabitat e diffusione.\nI tabanidi sono in generale associati ad ambienti rurali o forestali e rifuggono dagli spazi chiusi. La maggiore concentrazione dei tafani ematofagi si rileva in localit\u00e0 che ospitano elevate densit\u00e0 di popolazione dei potenziali ospiti. Le specie di maggiore interesse sanitario sono perci\u00f2 pi\u00f9 frequenti in zone ad alta vocazione zootecnica, soprattutto con animali allevati in stabulazione libera oppure al pascolo o allo stato brado, oppure presso parchi e riserve naturali che ospitano popolazioni di cervidi e altri ungulati.\nFamiglia cosmopolita, il suo areale comprende anche le isole pi\u00f9 remote di tutte le regioni zoogeografiche della Terra, con l'eccezione dell'Antartide, e si estende oltre il 60\u00b0 di latitudine, fino al limite superiore della taiga. La maggiore concentrazione di specie si ha nelle regioni tropicali.\nIn Europa la famiglia \u00e8 rappresentata da poco pi\u00f9 di 200 specie ripartite fra 13 generi:\nIl genere pi\u00f9 rappresentativo \u00e8 \"Chrysops\", con 16 specie.\nI generi pi\u00f9 rappresentativi sono \"Tabanus\" (66 specie), \"Hybomitra\" (41 specie), \"Hematopota\" (28 specie) e \"Atylotus\" (17 specie).\nIn Italia sono segnalate circa 80 specie distribuite fra 11 generi:\nImportanza economica e medico-sanitaria.\nLa dannosit\u00e0 dei Tabanidae ematofagi si manifesta in tre aspetti:\nI danni economici sono dovuti alla riduzione delle produzioni zootecniche a causa dello stress causato sugli animali domestici attaccati sistematicamente dai tafani. L'accanimento persistente in parti del corpo non raggiungibili causano stress, riduzione dell'appetenza, indebolimento per il prelievo di sangue, trasmissione di infezioni pi\u00f9 o meno gravi. Anche senza l'insorgere di malattie infettive, l'attivit\u00e0 dei tafani porta alla riduzione dell'indice di conversione degli alimenti, del peso vivo, della secrezione lattea, con conseguenti perdite di produzione vendibile in termini di carne e latte.\nIl disagio e il malessere sono dovuti al senso di fastidio provocato dall'insistenza con cui i tafani, anche quando sono isolati, si accaniscono sulla vittima. Al disagio si aggiunge anche il danno diretto provocato dalle punture: la puntura dei tafani \u00e8 infatti dolorosa e provoca reazioni allergiche che si manifestano con irritazioni cutanee estese e prolungate nel tempo sotto forma di arrossamenti, gonfiori e prurito. Nei soggetti pi\u00f9 sensibili, le punture dei tafani possono provocare shock anafilattico.\nLa possibilit\u00e0 di trasmissione di agenti patogeni rappresenta l'aspetto pi\u00f9 estremo della dannosit\u00e0 dei tafani dal punto di vista medico e veterinario. Diversi tabanidi ematofagi sono potenziali vettori di virus, batteri, protozoi, nematodi, senza una particolare specificit\u00e0 biologica. Il motivo risiede nell'etologia dei tafani e nel meccanismo di trasmissione. La puntura dei tafani \u00e8 molto dolorosa e quindi richiama subito l'attenzione della vittima, la cui reazione pu\u00f2 interrompere l'alimentazione dell'insetto e costringerlo a spostarsi in un altro punto o su un altro ospite. Per completare un pasto, un tafano deve in genere praticare pi\u00f9 punture e, spesso, su ospiti diversi, a breve distanza di tempo. Questo comportamento facilita la trasmissione accidentale e meccanica di agenti patogeni con un meccanismo analogo a quello della trasmissione dei virus \"stylet-borne\" da parte degli afidi sulle piante: il patogeno non instaura alcuna relazione biologica con il vettore, \u00e8 prelevato per contatto accidentale dell'apparato boccale con il sangue di un ospite infetto e trasmesso subito dopo con la puntura su un ospite sano.\nAlcune malattie che possono essere trasmesse accidentalmente dai tafani sono riportate nella seguente tabella:\nLotta contro i tafani.\nLa lotta contro i tafani ematofagi \u00e8 impossibile a causa dei seguenti motivi:\nLa protezione preventiva del corpo con prodotti repellenti, disponibili in commercio \u00e8 totalmente vana poich\u00e9 i tafani non sono attirati dall'odore ma dal calore. Molti governi infatti hanno dimostrato che l'unico strumento efficace per la lotta dei tafani \u00e8 la trappola per tafani.\nIn caso di punture si ricorre all'uso di prodotti specifici per il trattamento delle punture da insetti, come gli antistaminici e, in caso di infiammazioni pi\u00f9 gravi e prolungate, all'uso di prodotti corticosteroidi combinati con antibiotici."}
{"id": "764513", "revid": "649830", "url": "https://it.wikipedia.org/wiki?curid=764513", "title": "Steccherinaceae", "text": ""}
{"id": "764514", "revid": "28592", "url": "https://it.wikipedia.org/wiki?curid=764514", "title": "Uljanovsk", "text": ""}
{"id": "764515", "revid": "122559140", "url": "https://it.wikipedia.org/wiki?curid=764515", "title": "Vinacciolo", "text": "Il vinacciolo \u00e8 il seme dell'acino dell'uva (costituito appunto da buccia, polpa e vinaccioli).\nLa caratteristica fondamentale dei vinaccioli \u00e8 l'elevato contenuto di polifenoli e di oli. Questo li rende una fonte preziosa per la produzione di antiossidanti a elevato contenuto di polifenoli e di oli alimentari (olio di vinaccioli).\nI vinaccioli vengono impiegati anche durante il processo di produzione del vino in quanto sono responsabili insieme alle bucce del rilascio di polifenoli come proantocianine/tannino e catechine, con funzioni organolettiche e sensoriali."}
{"id": "764516", "revid": "919135", "url": "https://it.wikipedia.org/wiki?curid=764516", "title": "Nodo (matematica)", "text": "In matematica, e pi\u00f9 precisamente in topologia, un nodo \u00e8 una curva semplice chiusa nello spazio tridimensionale. Questo oggetto matematico modellizza un nodo di corda molto fine, i cui estremi sono stati incollati.\nPer evitare patologie, il nodo \u00e8 generalmente supposto una curva differenziabile. Due nodi sono ritenuti \"equivalenti\" se sono collegati da una isotopia. L'isotopia \u00e8 un movimento continuo del nodo che (a differenza dell'omotopia) richiede che il nodo \"resti tale\" ad ogni istante, e quindi realizza l'idea fisica di nodo nello spazio, che non pu\u00f2 \"essere sciolto\" senza essere tagliato e reincollato.\nLa branca della topologia che studia i nodi \u00e8 la teoria dei nodi. Tale teoria ha applicazioni in fisica, chimica e biologia.\nDefinizione.\nBench\u00e9 intuitiva, la definizione matematica di nodo presenta delle piccole sottigliezze. Si possono scegliere essenzialmente due strade, che risultano essere equivalenti. La prima \u00e8 la seguente.\nUn nodo \u00e8 una linea spezzata chiusa senza autointersezioni nello spazio. Due nodi sono equivalenti se possono essere ottenuti l'uno dall'altro tramite delle mosse elementari. Una mossa elementare consiste nel sostituire un lato della spezzata con due segmenti, in modo che i tre segmenti formino un triangolo la cui parte interna \u00e8 disgiunta dal nodo.\nQuesta definizione ha un carattere combinatorio e poliedrale. La seguente fa invece uso del calcolo infinitesimale.\nUn nodo \u00e8 una variet\u00e0 differenziabile connessa di dimensione 1 nello spazio. Due nodi sono equivalenti se esiste una isotopia differenziabile che li collega.\nUna strada che \"non\" pu\u00f2 essere seguita \u00e8 quella di definire un nodo semplicemente come l'immagine di una funzione continua dalla circonferenza nello spazio, e considerare due nodi equivalenti se sono collegati tramite isotopia. Con questa definizione, tutti i nodi sarebbero equivalenti! \u00c8 quindi necessario, per ottenere una teoria interessante, usare linee spezzate o curve (e isotopie) differenziabili.\nSfera e spazio tridimensionali.\nPer vari motivi, i matematici preferiscono considerare il nodo immerso dentro la ipersfera tridimensionale, ottenuta semplicemente aggiungendo il \"punto all'infinito\" all'ordinario spazio tridimensionale euclideo. Questa operazione di \"aggiunta di un punto all'infinito\" corrisponde ad una generalizzazione della proiezione stereografica in dimensione arbitraria, ed \u00e8 un caso particolare della compattificazione di Alexandrov. Come suggerito da questa dicitura, questo tipo di operazione ha il vantaggio di rendere lo spazio ambiente compatto con la semplice aggiunta di un punto.\nPer molte considerazioni la presenza o meno di questo punto all'infinito non ha comunque nessun effetto nel problema. Ad esempio, non modifica la definizione di nodo, n\u00e9 l'equivalenza fra questi (poich\u00e9 ogni isotopia pu\u00f2 essere supposta \"evitare\" il punto all'infinito).\nDiagrammi e classificazione.\nUn nodo \u00e8 solitamente descritto tramite un \"diagramma\", cio\u00e8 un disegno nel piano con alcuni incroci. Ovviamente, \u00e8 importante specificare per ciascun incrocio quale delle due strisce \u00e8 quella che \"passa sopra\".\nLo stesso nodo \u00e8 descrivibile tramite una infinit\u00e0 di diagrammi diversi. Il \"numero di incroci\" necessari per descrivere un nodo \u00e8 una misura usata per descriverne la complessit\u00e0: tabelle di nodi con numero crescente di incroci sono comparse fin dalla fine del XIX secolo. Un problema fondamentale in queste tabulazioni \u00e8 il seguente: quando due diagrammi identificano lo stesso nodo?\nLa teoria dei nodi si \u00e8 occupata di questo problema per molto tempo, e si pu\u00f2 dire che ancora adesso non vi \u00e8 una risposta soddisfacente, cio\u00e8 non vi \u00e8 ancora un algoritmo rapido che risponda brevemente a questa domanda.\nGeneralizzazioni.\nUn nodo pu\u00f2 essere descritto come una mappa\ndalla circonferenza formula_2 (cio\u00e8 una sfera 1-dimensionale) nella sfera 3-dimensionale formula_3. Pi\u00f9 in generale, un nodo formula_4-dimensionale \u00e8 una funzione\nCome nel caso unidimensionale, si suppone generalmente che la funzione sia differenziabile e si considerano equivalenti due nodi che siano collegati tramite un'isotopia."}
{"id": "764524", "revid": "599013", "url": "https://it.wikipedia.org/wiki?curid=764524", "title": "Norma classica", "text": "La norma classica \u00e8 una delle quattro norme linguistiche (codificazioni) della lingua occitana. Tale norma si basa sulla millenaria tradizione della grafia classica occitana ed \u00e8 attualmente quella pi\u00f9 diffusa, pur ponendosi in concorrenza con le altre standardizzazioni dell'occitano: la norma mistraliana, la norma bonnaudiana e la norma dell'\"Escolo dou Po\".\nComposizione.\nLa norma classica si compone di due parti:\nSviluppo della norma classica.\nSe la grafia classica \u00e8 nata poco prima dell'anno 1000 con i primi documenti scritti in occitano, la norma classica si \u00e8 sviluppata in tre tappe a partire dal 1935:\nLa norma classica si \u00e8 diffusa sempre maggiormente a partire dalla seconda met\u00e0 del XX secolo, facendo arretrare la norma mistraliana. Oggi la norma classica \u00e8 largamente utilizzata in Occitania, ma si trova in posizione di concorrenza rispetto ad altre varianti: con la norma mistraliana in Provenza e nel Nizzardo, con la norma dell'Escolo dou Po (\"Scuola del Po\") nelle Valli Occitane del Piemonte e con la norma bonnaudiana in Alvernia.\nStandardizzazione.\nLe differenti grafie concorrenti dell'occitano (classica, mistraliana, bonnaudiana, dell\"'Escolo dou Po\") sono state concepite inizialmente come resa grafica di singoli dialetti, senza fissare una variet\u00e0 standard dell'occitano. La norma mistraliana, la prima in ordine di apparizione, ha prefigurato una lingua standard ed ha aperto la strada a tre \"koin\u00e8\" letterarie regionali: una in provenzale, una in nizzardo e una in guascone del B\u00e9arn. A partire dal XX secolo la norma classica ha seguito lo sviluppo di queste tre \"koin\u00e9\" regionali, favorendone al contempo altre nel Limosino e in Linguadoca. In seguito all'ufficializzazione dell'occitano nella Val d'Aran (1990), la norma classica favorisce ugualmente una variet\u00e0 codificata di guascone aranese.\nOltre a queste esperienze di \"koin\u00e9\" a fianco della norma classica, la volont\u00e0 di fissare una variet\u00e0 standard dell'occitano \u00e8 sorta negli anni settanta tramite le ricerche dei linguisti Pierre Bec, Robert Lafont, Roger Teulat e Jacme Taupiac, per essere continuata negli anni ottanta da Patrick Sauzet. La variet\u00e0 standard \u00e8 chiamata, a seconda degli autori, \"occitano referenziale\", \"occitano standard\" o - pi\u00f9 recentemente - \"occitano largo\", e si basa sul dialetto linguadociano (considerato come dialetto centrale e intermediario, senza alcuna connotazione di superiorit\u00e0 rispetto alle altre varianti dell'occitano) nonch\u00e9 su adattamenti regionali dello standard, che prendono in considerazione alcuni tratti dialettali tipici. In questo modo l'occitano standard riesce a dare spazio alle singole \"koin\u00e9\" regionali sviluppatesi nel corso degli ultimi due secoli, conservando purtuttavia una grande uniformit\u00e0 e la sua concezione unitaria di base."}
{"id": "764525", "revid": "287204", "url": "https://it.wikipedia.org/wiki?curid=764525", "title": "Serie A1 (pallacanestro)", "text": ""}
{"id": "764527", "revid": "287204", "url": "https://it.wikipedia.org/wiki?curid=764527", "title": "Serie A2 (pallacanestro)", "text": ""}
{"id": "764528", "revid": "729019", "url": "https://it.wikipedia.org/wiki?curid=764528", "title": "Sparassidaceae", "text": "Sparassidaceae Herter, in Warnstorf et al., Krypt.-Fl. Brandenburg (Leipzig) 6: 167 (1910).\nSparassidaceae \u00e8 una famiglia di funghi basidiomiceti appartenente all'ordine Polyporales.\nGeneri di Sparassidaceae.\nIl genere tipo \u00e8 Sparassis Fr.."}
{"id": "764531", "revid": "33689", "url": "https://it.wikipedia.org/wiki?curid=764531", "title": "Lavori di pubblica utilit\u00e0", "text": ""}
{"id": "764532", "revid": "79109", "url": "https://it.wikipedia.org/wiki?curid=764532", "title": "Goedel", "text": ""}
{"id": "764538", "revid": "1226", "url": "https://it.wikipedia.org/wiki?curid=764538", "title": "Psiche (psicologia)", "text": ""}
{"id": "764552", "revid": "1099637", "url": "https://it.wikipedia.org/wiki?curid=764552", "title": "Serie A2 (pallacanestro femminile)", "text": "La Serie A2 \u00e8 la seconda divisione del campionato italiano femminile di pallacanestro. \u00c8 nata insieme alla Serie A1 nel 1980-81 dallo sdoppiamento della Serie A.\nFormula.\nSecondo regolamento, nella stagione 2021-22 le 28 squadre partecipanti sono suddivise in due gironi da 14 squadre su base geografica. Viene disputata una Prima Fase con incontri di andata e ritorno.\nAl termine della Prima Fase le squadre classificate dal primo all'ottavo posto di ogni girone sono ammesse ai Play Off che decretano le due squadre promosse in Serie A1.\nOgni turno di Play Off si disputa al meglio delle tre gare.\nLe squadre classificate dal 10\u00ba al 13\u00ba posto disputano i Play Out che decretano 2 retrocessioni in Serie B. Le ultime classificate dei due gironi retrocedono direttamente in Serie B."}
{"id": "764562", "revid": "76069", "url": "https://it.wikipedia.org/wiki?curid=764562", "title": "Hamelin (Germania)", "text": ""}
{"id": "764573", "revid": "287204", "url": "https://it.wikipedia.org/wiki?curid=764573", "title": "Serie B d'Eccellenza (pallacanestro femminile)", "text": "La Serie B d'Eccellenza \u00e8 stato il terzo livello della pallacanestro femminile in Italia. Nel 2010-2011 \u00e8 stata avviata la riforma che ha portato alla fusione della B d'Eccellenza con la B regionale, decretando la scomparsa di questo campionato sin dalla stagione 2011-2012 e introducendo il nuovo campionato di Serie A3 dalla stagione 2012-2013.\nStoria.\n\u00c8 stata istituita nel 2003, dallo sdoppiamento della Serie B in B d'Eccellenza e B regionale. Le squadre vincitrici dei play-off erano promosse in Serie A2, mentre le squadre che perdevano i play-out retrocedevano in Serie B regionale.\nDal 2005 al 2007 era divisa in quattro gironi su base regionale con 14 squadre ciascuno. Mentre nel 2006 quattro squadre furono promosse, al termine della stagione 2006-07 una sola squadra \u00e8 stata ammessa in A2, a cui si \u00e8 aggiunta un'altra societ\u00e0 ripescata. a Nel 2007-08, l'intera formula \u00e8 stata rivoluzionata. Le squadre, aumentate a 64, sono divise in quattro \"conference\", a loro volta divisi in due gironi ciascuno, sempre su base regionale."}
{"id": "764591", "revid": "144796", "url": "https://it.wikipedia.org/wiki?curid=764591", "title": "Assia-Nassau", "text": ""}
{"id": "764603", "revid": "74801", "url": "https://it.wikipedia.org/wiki?curid=764603", "title": "Karlskrona (comune)", "text": "Karlskrona \u00e8 un comune svedese di abitanti, situato nella contea di Blekinge. Il suo capoluogo \u00e8 la citt\u00e0 omonima, capoluogo della contea di Blekinge.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "764608", "revid": "125360309", "url": "https://it.wikipedia.org/wiki?curid=764608", "title": "Plymouth Argyle Football Club", "text": "Il Plymouth Argyle Football Club, meglio noto come Plymouth, \u00e8 una societ\u00e0 calcistica inglese con sede nella citt\u00e0 di Plymouth. Milita in Football League One, terza serie del campionato inglese di calcio.\nStoria.\nFondato nel 1886 come Argyle Football Club, sciolto nel 1894, venne rifondato nel 1897 e l'anno successivo divent\u00f2 una sezione dell'Argyle Athletic Club. L'appellativo \"The Pilgrims\" affibbiato al club deriva da un gruppo religioso britannico che nel 1620 lasci\u00f2 Plymouth alla volta del Nuovo Mondo; difatti lo stemma della squadra riporta l'immagine di un'imbarcazione, il Mayflower, che condusse i padri pellegrini negli odierni Stati Uniti d'America. La citt\u00e0 di Plymouth \u00e8 la pi\u00f9 grande in Inghilterra a non aver mai avuto una squadra che abbia disputato il massimo campionato di calcio inglese, primato condiviso con l'Hull City fino al 2008, anno in cui i \"Tigers\" conquistarono la loro prima storica promozione in Premier League.\nIl Plymouth Argyle divenne una squadra professionistica nel 1903 entrando a far parte della Southern League (vinta nel 1913), passando alla Football League nel 1920, subito dopo la prima guerra mondiale. Diventando uno dei fondatori della Third Division, detiene il sorprendente record di sei secondi posti consecutivi fra il 1922 e il 1927, senza mai centrare la promozione.\nSeguirono alla striscia record un terzo e un quarto posto fino alla tanto sospirata promozione in Second Division nel 1930. Per tutti gli anni trenta rimase in Second Division, con un buon quarto posto nel 1932. Durante la seconda guerra mondiale lo stadio dell'Home Park venne distrutto dai bombardamenti tedeschi.\nRetrocesso nel 1950, vinse due anni dopo il campionato di Third Division tornando a giocare per altre quattro stagioni in Second Division, sfiorando nel 1953 la clamorosa doppia promozione con un quarto posto.\nNel 1959 vinsero per la loro terza volta il campionato di Third Division, il primo dopo l'unificazione, grazie anche ai gol di Wilf Carter, uno dei pi\u00f9 prolifici attaccanti della storia del club, secondo solo a Sammy Black (185 gol fra il 1924 ed il 1938).\nDopo l'illusione del quinto posto nel 1962, vi fu un'altra retrocessione nel 1968 e per vent'anni la squadra rimase in Third Division, tranne la breve permanenza in Second nel biennio 1975-1977.\nPromossi ancora nel 1986, restarono in Second Division nel 1992, che a causa della riforma del campionato inglese, diventava di fatto la terza serie.\nIl punto pi\u00f9 basso della storia del club \u00e8 stato toccato a cavallo fra XX e XXI secolo: la prima retrocessione in quarta serie risale al 1995, seguita subito da una promozione e quindi di nuovo in quarta serie fra il 1998 e il 2002.\nIl tifoso pi\u00f9 celebre dei \"Pilgrims\" fu probabilmente Michael Foot esponente di spicco del Partito Laburista e ministro del lavoro negli anni settanta. Nel 2003, in occasione del novantesimo compleanno dell'ex leader, la societ\u00e0 decise di registrare Foot come giocatore assegnandogli la maglia numero 90.\nFoot non scese mai in campo ma venne inserito nella rosa ed ebbe la propria scheda nel sito ufficiale della squadra.\nNel 2004 la squadra \u00e8 stata di nuovo promossa alla seconda divisione inglese, ora denominata Football League Championship, dalla quale retrocede al termine della stagione 2009-10.\nNella stagione successiva, il club si \u00e8 trovato in gravi situazioni economiche e per questo non \u00e8 riuscito ad allestire un organico in grado da competere per i primi posti della Football League One, ma la stagione 2010-11 \u00e8 terminata con una deludente retrocessione in Football League Two, la quarta serie del calcio inglese. All'inizio fatica ma, dopo l'esonero di Peter Reid e la presa di allenatore del centrocampista Carl Fletcher alla decima giornata, il Plymouth vince in casa 2 a 0 sul Macclesfield, iniziando cos\u00ec la dura salita per la salvezza. Le giornate successive dimostrano un netto miglioramento della squadra di Fletcher che raccoglie punti per la salvezza e vede l'avvento di un nuovo proprietario, James Brent, pronto a salvare i Pilgrims dal fallimento e a rilanciarli nella Lega.\nOrganico.\nRosa 2016-2017.\n \nRosa 2015-2016.\n \nTifoseria.\nRivalit\u00e0.\nRivali storici del Plymouth sono l'Exeter City ed il Torquay United, due formazioni originarie del Devon, la stessa contea di provenienza dei \"Pilgrims\". Tuttavia esistono anche altre rivalit\u00e0, nella fattispecie con Bristol City, Bristol Rovers e .\nA tal proposito Plymouth e Portsmouth danno vita al cosiddetto Dockyard Derby., ovverosia \"Derby del Cantiere\", in quanto entrambe le cittadine ospitano dei cantieri navali; nello specifico Portsmouth \u00e8 sede del BAE Systems Maritime - Naval Ships, mentre Plymouth del Devonport Dockyard."}
{"id": "764611", "revid": "290023", "url": "https://it.wikipedia.org/wiki?curid=764611", "title": "Vasilij Dmitrievi\u010d Polenov", "text": "Biografia.\nPolenov nacque il 1\u00ba giugno 1844 a San Pietroburgo. Frequent\u00f2 il ginnasio di Petrozavodsk e, al termine, si iscrisse all'Accademia russa di belle arti. Studi\u00f2 con Pavel Petrovi\u010d \u010cistjakov.\nNel 1869 gli fu conferita una medaglia d'oro piccola per il quadro \"Giobbe e I suoi amici\" e l'anno seguente una grande per il suo \"Cristo resuscita la figlia di Giairo\".\nContemporaneamente Polenov frequentava i corsi universitari alla facolt\u00e0 di Legge. Terminati gli studi, nel 1872, si rec\u00f2 all'estero con una borsa di studio dell'accademia. Visit\u00f2 Vienna, Monaco, Venezia, Firenze e Napoli e soggiorn\u00f2 a lungo a Parigi dove dipinse, tra gli altri, il quadro \"Arresto della contessa d'Etremont\" che gli valse il conferimento, nel 1876, del titolo di Accademico.\nTornato, nello stesso anno, in patria si rec\u00f2 ben presto sul teatro della guerra russo-turca, dove assunse il ruolo di pittore ufficiale presso lo stato maggiore dell'erede al trono (il futuro imperatore Alessandro III). Alla fine del conflitto si trasfer\u00ec a Mosca, da cui effettu\u00f2, nel 1884, un viaggio a Costantinopoli e, da qui, in Palestina, Siria ed Egitto. Nel 1879 entr\u00f2 a far parte dell'Associazione delle mostre d'arte itineranti.\nA partire dagli anni 1870 Polenov lavor\u00f2 parecchio nel campo delle decorazioni teatrali. Dal 1882 al 1895 fu insegnante all'Istituto moscovita di pittura, scultura ed architettura, dove ebbe come allievi Isaak Levitan, Konstantin Alekseevi\u010d Korovin, Il'ja Sem\u00ebnovi\u010d Ostrouchov, Abram Efimovi\u010d Archipov e Aleksandr Jakovlevi\u010d Golovin.\nTra il 1910 e il 1918 Polenov si dedic\u00f2, a Mosca, ad attivit\u00e0 di divulgazione culturale, partecipando all'organizzazione del Teatro popolare.\nL'artista mor\u00ec il 18 luglio 1927 nel villaggio di Borok (l'attuale Polenovo), regione di Tula."}
{"id": "764626", "revid": "1501558", "url": "https://it.wikipedia.org/wiki?curid=764626", "title": "Norwich City Football Club", "text": "Il Norwich City Football Club (pron. ), meglio noto come Norwich City, o pi\u00f9 semplicemente Norwich, \u00e8 una societ\u00e0 calcistica inglese con sede nella citt\u00e0 di Norwich. Milita in Premier League, massima divisione del campionato inglese di calcio.\nFondato nel 1902, il club fu promosso per la prima volta nella First Division al termine della stagione 1971-1972. Da quel momento ha giocato 21 stagioni nella massima divisione inglese. Il numero massimo di stagioni consecutive giocate in massima serie \u00e8 9. Nella sua storia ha vinto 2 Coppe di Lega inglesi, nel 1961-1962 e nel 1984-1985, mentre il miglior piazzamento in massima serie \u00e8 il terzo posto raggiunto nel 1992-1993.\nDal 1935 la squadra gioca le proprie partite casalinghe al Carrow Road. Vive una lunga e agguerrita rivalit\u00e0 con i vicini dell', con i quali disputa l'East Anglian derby.\nStoria.\nEsordi (1902-1933).\nIl Norwich City F.C. fu fondato dopo un incontro al Criterion Cafe di Norwich il 17 giugno 1902. La prima partita la disput\u00f2 contro l'Harwich &amp; Parkeston a Newmarket Road il 6 settembre seguente. Per la stagione 1902-1903 il club si affili\u00f2 alla Norfolk &amp; Suffolk, ma nel 1905 fu estromesso dal torneo dalla federcalcio inglese e ammesso nella Southern League. Il sostegno del pubblico si fece sempre pi\u00f9 numeroso, cos\u00ec il club dovette abbandonare Newmarket Road nel 1908 per spostarsi al The Nest (\"il nido\"), una cava di gesso in disuso. Il nomignolo originario dato ai giocatori della squadra era \" Citizens\" (\"cittadini\"), anche se nel 1907 era ormai stato sostituito da \"Canaries\" (\"canarini\"), dato che il proprietario del sodalizio, un allevatore di canarini, decise di dare questo soprannome ai giocatori della squadra, che iniziarono a vestire il verde e il giallo. Durante la prima guerra mondiale, con la sospensione dell'attivit\u00e0 calcistica e oberato dai debiti, il club and\u00f2 in liquidazione volontaria il 10 dicembre 1917.\nLa squadra fu rifondata il 15 febbraio 1919 per opera di Charles Frederick Watling, futuro sindaco di Norwich e padre del futuro presidente del club Geoffrey Watling. Quando, nel maggio 1920, la Football League istitu\u00ec il campionato di terza divisione, il Norwich si iscrisse alla Third Division per la stagione seguente. L'esordio avvenne contro il il 28 agosto 1920 e fin\u00ec in parit\u00e0 (1-1). Il decennio che va dal 1920 al 1930 fu mediocre: la squadra non and\u00f2 mai oltre l'ottavo posto e non scese mai sotto il diciottesimo. Il decennio successivo fu, invece, pi\u00f9 gratificante: la compagine di Norwich ottenne una vittoria da record, per 10-2, contro il e la promozione in Second Division al termine della stagione 1933-1934, in cui vinse il campionato di terza serie sotto la guida dell'allenatore Tom Parker.\nTrasferimento a Carrow Road e semifinale di FA Cup (1934-1959).\nCon un seguito di tifosi sempre crescente, e dato che la Football Association, la federcalcio inglese, sollevava dubbi sulle condizioni di sicurezza dell'impianto The Nest, il club consider\u00f2 dapprima l'ipotesi di rinnovare lo stadio esistente, salvo poi decidere di trasferirsi a Carrow Road. Il 31 agosto 1935 si tenne il primo match nel nuovo impianto, contro il , incontro vinto per 4-3 dal Norwich, con un'affluenza record di 29 779 spettatori, la maggiore per la squadra gialloverde sino a quel momento. Nella stagione seguente il re Giorgio VI fece visita a Carrow Road, il 29 ottobre 1938. La squadra retrocesse in Third Division al termine dell'annata. Nella stagione seguente il campionato fu sospeso per via dello scoppio della seconda guerra mondiale; non sarebbe stato ripristinato prima della stagione 1946-1947. Il Norwich fin\u00ec questa e la stagione seguente al 21\u00ba posto, risultati che costrinsero il club a richiedere nuovamente l'iscrizione al campionato. Sotto la guida del tecnico Norman Low, il Norwich sfior\u00f2 la promozione nei primi anni '50, ma, dopo il ritorno in panchina Tom Parker, si piazz\u00f2 ultimo in terza serie nel 1956-1957. \nNel 1958-1959 raggiunse la semifinale di FA Cup, impresa ragguardevole per una squadra di Third Division, dopo aver eliminato squadre di massima serie come il e di Matt Busby.\nGloria in Coppa di Lega e militanza in First Division (1959-1973).\nNel 1959-1960 il Norwich ottenne la promozione in Second Division grazie al secondo posto dietro al e nel 1960-1961, da neopromossa, riusc\u00ec a piazzarsi quarta in seconda serie. Nel 1962 Ron Ashman guid\u00f2 il Norwich alla vittoria del primo trofeo, vincendo la Coppa di Lega grazie al 4-0 inflitto nella doppia finale al .\nIl sesto posto in campionato fu il miglior piazzamento del club in Second Division negli anni '60. Fu poi grazie alla vittoria della Second Division del 1971-1972 sotto la guida di Ron Saunders che il Norwich City raggiunse per la prima volta l'agognata massima categoria. L'esordio dei canarini a Wembley risale al 1973, nella finale di Coppa di Lega persa per 1-0 contro il .\nL'epoca John Bond (1973-1980).\nLa retrocessione in Second Division del 1974 chiuse il primo biennio in massima serie del Norwich, che aveva salutato Saunders per ingaggiare John Bond. Il nuovo tecnico, seppur retrocesso, fu confermato alla guida della squadra e questa fiducia fu ripagata dalla vittoria del campionato di seconda serie, che valse l'immediato ritorno in First Division. Il Norwich fece un'altra visita a Wembley per un'altra finale di Coppa di Lega, persa contro l' per 1-0 nel 1974-1975.\nPromozione, medaglia d'argento e altri cammini in coppa (1980-1992).\nNell'autunno del 1980 Bond lasci\u00f2 la squadra per accasarsi al . Sei mesi dopo i canarini retrocessero in seconda serie, ma tornarono in First Division l'anno dopo, finendo terzi sotto la guida di Ken Brown. Il Norwich concluse anche uno dei primi affari multimilionari del campionato inglese, cedendo Justin Fashanu al nell'agosto del 1981. \nLa stagione 1984-1985 fu in charoscuro: Ken Brown guid\u00f2 i suoi alla finale di Coppa di Lega a Wembley, dopo aver superato in semifinale gli arcirivali dell'. In finale il Norwich si impose per 1-0 sul , ma in campionato ambo le squadre retrocessero in seconda divisione. Il Norwich divenne cos\u00ec il primo club inglese a vincere un trofeo maggiore nell'anno della retrocessione in campionato, fatto eguagliato solo dal 26 anni dopo. I canarini dovettero, tuttavia, rinunciare alla disputa delle coppe europee, cui avevano diritto dopo quella vittoria, a causa del bando imposto dalla FIFA ai club inglesi dopo la strage dell'Heysel. \nVincendo il campionato di Second Division nel 1985-1986, la squadra torn\u00f2 subito in massima serie. Fu l'inizio di un periodo di soddisfazioni per la squadra, capace di disputare nove stagioni di fila nella massima categoria del calcio inglese. Nel 1988-1989 il club avrebbe potuto qualificarsi alle coppe europee se non fosse stato in vigore il bando summenzionato. Sono da segnalare inoltre le semifinali di FA Cup raggiunte nel 1988-1989 e nel 1991-1992.\nSuccesso all'esordio in Premier League (1992-1995).\nRisale al 1992-1993, stagione inaugurale della Premier League, il miglior piazzamento nella storia del Norwich in massima serie, il terzo posto. Il Norwich, autentica sorpresa del campionato, fu financo in lotta per il titolo, per poi accusare un calo nelle ultime giornate. Il capocannoniere della squadra fu Mark Robins, prelevato dal Manchester United nell'estate del 1992. La squadra partecip\u00f2 alla Coppa UEFA 1993-1994, dove elimin\u00f2 e (il Norwich fu la prima inglese a vincere all'Olympiastadion), prima di essere estromessa agli ottavi di finale dall' poi vincitrice del trofeo. Mike Walker lasci\u00f2 il Norwich nel gennaio 1994 per assumere la guida dell' e fu rimpiazzato da John Deehan, che chiuse al 12\u00ba posto il campionato nel 1993-1994. La stagione seguente, malgrado la cessione del bomber Chris Sutton al per la cifra record di 5 milioni di sterline, inizi\u00f2 bene: prima della sosta natalizia la squadra era al settimo posto. Ciononostante i canarini poi vinsero solo una delle restanti venti partite di Premier League, precipitando in seconda serie a causa del 20\u00ba posto e chiudendo cos\u00ec una militanza di nove anni ininterrotti in massima categoria.\nGli anni in seconda serie (1995-2003).\nPoco prima della caduta in seconda serie, Deehan si dimise e fu sostituito dal suo vice Gary Megson, rimpiazzato a fine stagione, nell'estate del 1995, da Martin O'Neill, che aveva condotto il dalla Conference alla Second Division con due promozioni consecutive. Dopo soli sei mesi di gestione il tecnico rassegn\u00f2 le proprie dimissioni in polemica con il presidente Robert Chase, con cui vi erano divergenze di vedute su come rinforzare la squadra. Chase lasci\u00f2 poco dopo, contestato dai tifosi che gli attribuivano la colpa della retrocessione a causa delle cessioni illustri. Le sue quote furono rilevate da Geoffrey Watling.\nNel 1996 la maggior parte delle azioni del club fu acquistata dalla cuoca Delia Smith, noto personaggio televisivo, e dal marito Michael Wynn-Jones. L'allenatore divenne di nuovo Mike Walker, esonerato due stagioni dopo, con il Norwich a met\u00e0 classifica in Division One. Nigel Worthington, nel dicembre 2000, assunse le redini di una squadra che usciva con le ossa rotte dalle gestioni di Bruce Rioch e Bryan Hamilton. Egli era gi\u00e0 nello staff tecnico durante la gestione di Hamilton, dimessosi con la squadra al 20\u00ba posto in First Division e a serio rischio retrocessione, la prima in terza serie dagli anni '60. Worthington evit\u00f2 il peggio e, l'anno dopo, condusse i suoi alla finale dei play-off per la promozione in Premier League al Millennium Stadium di Cardiff, persa contro il solo ai tiri di rigore.\nFugace ritorno in Premier League e altri anni in seconda serie (2003-2009).\nNel 2003-2004 la squadra vinse per la prima volta il campionato di seconda serie, con ben otto punti di distacco dal secondo, tornando cos\u00ec in massima serie dopo nove anni. L'annata 2004-2005 in Premier League fu di sofferenza: malgrado la vittoria per 2-0 contro il Manchester United verso la fine della stagione, il 6-0 subito in casa del all'ultima giornata volle dire retrocessione per i canarini, per un solo punto. \nIl club si piazz\u00f2 nono nel campionato di seconda serie 2005-2006, poi inizi\u00f2 male il torneo successivo, tanto che Nigel Worthington fu esonerato nell'ottobre 2006, dopo il 4-1 inflittogli dal . Gli successe Peter Grant, ex calciatore del Norwich, con cui la squadra chiuse il torneo al sedicesimo posto. Nel 2007-2008, dopo sole due vittorie fino a met\u00e0 ottobre, la dirigenza e Grant si separarono consensualmente dopo la sconfitta per 1-0 in casa del . Arriv\u00f2 dunque Glenn Roeder, che risollev\u00f2 una squadra che si trovava appena cinque punti sopra l'ultima in classifica portandola a met\u00e0 della graduatoria e ottenendo la salvezza grazie alla vittoria per 3-0 contro il QPR alla penultima giornata.\nRetrocessione in terza serie, risalita in Premier e annate saliscendi (2009-oggi).\nRoeder fu esonerato il 18 gennaio 2009 dopo una prima parte di campionato deludente. Gli subentr\u00f2 Bryan Gunn, che non riusc\u00ec a evitare la retrocessione in League One, giunta a causa del 4-2 subito in casa del gi\u00e0 retrocesso . All'ultima giornata il Norwich perse poi per 1-7 in casa contro il , rivale dell'Inghilterra orientale, patendo la sconfitta casalinga pi\u00f9 pesante della propria storia (fu battuto un record risalente al 1946). Nel corso dell'incontro due tifosi dei canarini entrarono in campo dopo appena 22 minuti di gioco, con la squadra di casa gi\u00e0 in svantaggio per 0-4, e strapparono platealmente i propri abbonamenti stagionali. Gunn fu esonerato sei giorni dopo.\nPer la stagione seguente la risalita fu affidata a Paul Lambert, che riusc\u00ec nell'impresa di riportare subito il Norwich in seconda serie vincendo il campionato di League One, grazie anche a una striscia di imbattibilit\u00e0 di 16 partite consecutive. Nell'annata seguente la squadra fece ancora meglio, conseguendo la promozione in Premier League grazie al secondo posto dietro il QPR, assicurato con una giornata di anticipo mediante la vittoria contro il . I canarini, che in stagione vinsero due derby su due contro l'Ipswich Town, furono la prima squadra inglese dopo il (nel 2000) a compiere il doppio salto dalla terza alla prima serie nel giro di due sole stagioni.\nLa stagione 2011-2012, la prima in massima serie dopo sei anni, si chiuse con un ottimo dodicesimo posto, ma Lambert si dimise a salvezza conseguita per accasarsi all'. Al suo posto fu chiamato Chris Hughton, che esord\u00ec con una sconfitta per 5-0 in casa del , cui fece seguito un periodo di risultati negativi, con sei partite senza successi. Nelle successive dieci partite, tuttavia, il club rimase imbattuto, fatto senza precedenti per la squadra nella massima divisione. Nel gennaio 2013 l'eliminazione in casa contro il (0-1) fece dei canarini la prima compagine di massima serie sconfitta in una partita di FA Cup da una squadra non facente parte della lega in 24 anni. Grazie a due vittorie nelle ultime due giornate di campionato il Norwich si salv\u00f2, riuscendo a issarsi all'undicesimo posto in campionato. Di tutt'altro tenore fu, invece, l'annata 2013-2014, segnata da risultati pessimi e dall'avvicendamento in panchina tra Hughton e l'ex calciatore dei canarini Neil Adams, qualche giorno prima della retrocessione aritmetica della squadra. \nDopo una mediocre prima parte di stagione in seconda serie, nel 2014-2015 Adams si dimise per fare spazio al 33enne Alex Neil, insediatosi nel gennaio 2015, secondo allenatore pi\u00f9 giovane di sempre in Football League. Il nuovo tecnico rinvigor\u00ec la squadra, che dopo aver fallito per poco la promozione diretta in Premier League riusc\u00ec a ottenerla vincendo la finale dei play-off per 2-0 a Wembley contro il . \nNel 2015-2016 la presidenza pass\u00f2 ad Ed Balls. La squadra gialloverde, tornata in Premier League, non riusc\u00ec ad evitare una nuova retrocessione in Championship, divenuta aritmetica alla penultima giornata malgrado la vittoria per 4-2 in casa contro il . \nTornato in Championship, nel 2016-2017 il Norwich part\u00ec bene, tanto che a met\u00e0 ottobre stazionava in vetta alla graduatoria, ma non fu in grado di riguadagnare il posto in massima serie a causa di una successiva crisi di risultati (tra cui cinque sconfitte consecutive) che fecero precipitare la squadra al dodicesimo posto. Neil lasci\u00f2 la panchina dei canarini nel marzo 2017 e fu sostituito dal traghettatore Alan Irvine, che port\u00f2 il Norwich all'ottavo posto finale. Fu il tedesco Daniel Farke, primo tecnico straniero in 114 anni di storia del club, a raccogliere il testimone di Irvine. Malgrado il cambio di stile di gioco, pi\u00f9 veloce e fluido, la squadra concluse il 2017-2018 al quattordicesimo posto, dopo essersi privata di Alex Pritchard, pedina-chiave, a gennaio e del prezioso centrocampista James Maddison, ceduto al per una cifra record nella storia del club. La stagione 2018-2019 inizi\u00f2 male, con la squadra appena sopra la zona retrocessione, ma Farke, grazie ai gol dell'attaccante finlandese Teemu Pukki, prelevato a parametro zero dal , e a un nugolo di giovani provenienti dal vivaio del club come Max Aarons, Jamal Lewis e Ben Godfrey, ha conseguito la promozione in Premier League, la quarta in quindici anni, con una giornata di anticipo rispetto alla fine del torneo, chiuso al primo posto.\nL'annata 2019-2020, molto negativa per il club, vide i \"Canaries\" stazionare stabilmente in fondo alla classifica e subire la retrocessione in Championship gi\u00e0 alla quartultima giornata, avendo perso le ultime dieci partite del torneo. La risalita in Premier League \u00e8 stata immediata: il Norwich si \u00e8 assicurato il salto di categoria vincendo il campionato cadetto 2020-2021 con quattro giornate di anticipo.\nColori e simboli.\nIl soprannome dei calciatori e dei tifosi del Norwich City \u00e8 \"The Canaries\" (\"i canarini\"), nomignolo che ha influenzato i colori e lo stemma della squadra. In origine il soprannome del Norwich era \"Citizens\" o, nella forma abbreviata, \"Cits\" (\"cittadini\") e la squadra giocava in tenuta blu con maniche bianche, con il blu \"a volte sulla manica sinistra e a volte sulla destra\". Il primo legame tra il club e i canarini risale a un'intervista registrata da Eastern Daily Press con il neo-tecnico John Bowman nell'aprile 1905. La squadra continu\u00f2 a giocare in divisa blu per altri due anni, ma in realt\u00e0 il collegamento tra la citt\u00e0 di Norwich e i canarini affonda le sue radici al XV e al XVI secolo, quando li introdussero in Inghilterra i tessitori fiamminghi, che avevano importato questi uccelli nei Paesi Bassi dalle colonie caraibiche. Nel febbraio 1907 il soprannome \"canarini\" era gi\u00e0 invalso nell'uso, tanto che la partita di FA Cup contro West Bromwich Albion (il cui soprannome era \"The Throstles\", \"i tordi\") era stato etichettato come \"la partita degli uccelli\"\nNella stagione seguente, per tenere fede al soprannome, il Norwich gioc\u00f2 per la prima volta vestendo il verde e il giallo. Un giornale scrisse: \"i Cits sono morti, ma i Canaries sono molto vivi\". Sono in realt\u00e0 molti i club inglesi che hanno adottato come emblema un uccello, che simboleggia agilit\u00e0 e destrezza sul campo da gioco.\nMentre la prima maglia del Norwich ha sempre visto i colori giallo e verde, i colori usati in trasferta sono stati i pi\u00f9 vari nel corso degli anni. Basti pensare che nella stagione 2012-2013 la squadra in trasferta adott\u00f2 maglia e pantaloncini neri.\nNel 1922 fu introdotto uno stemma recante un canarino. L'attuale emblema consiste in un canarino che riposa su un pallone da calcio e una versione stilizzata del gonfalone cittadino di Norwich nell'angolo in alto a sinistra. Nel 2002, per il centenario del club, fu disegnato uno speciale logo recante due canarini e uno striscione che celebrava i cento anni dalla fondazione della squadra.\nSociet\u00e0.\nSettore giovanile.\nCos\u00ec come numerose altre squadre inglesi, il settore giovanile del Norwich \u00e8 organizzato in pi\u00f9 squadre, divise l'una dall'altra in base all'et\u00e0 dei giovani tesserati: il primo livello \u00e8 rappresentato dall'Under-12, mentre le due squadre maggiori, l'Under-18 e l'Under-23, competono nei rispettivi campionati nazionali di categoria, dove sfidano i pari et\u00e0 delle altre societ\u00e0 della Premier League e/o della Championship.\nLa societ\u00e0 ha investito con convinzione nel proprio vivaio durante tutti gli anni 2010: in particolare, il notevole successo di una raccolta fondi (\"The Canaries Bond\") lanciata nel marzo del 2018, grazie a cui il club ha ricevuto cinque milioni di sterline (pari a quasi sei milioni di euro) in donazioni da parte dei tifosi e di investitori privati, ha permesso di realizzare strutture di allenamento meglio equipaggiate e pi\u00f9 moderne per le squadre giovanili.\nPur non vantando una tradizione simile a quella di altre societ\u00e0 pi\u00f9 blasonate, a partire dagli anni 2000 in poi il vivaio dei \"Canarini\" ha fornito a diversi giocatori le basi di partenza per una carriera nel calcio professionistico. Alcuni di loro sono arrivati a giocare ai massimi livelli del campionato inglese, ma anche a rappresentare le proprie nazionali maggiori: \u00e8 il caso di Jamal Lewis, Ben Godfrey, Adam Idah e Andrew Omobamidele.\nTodd Cantwell e Max Aarons sono diventati in pochi anni simboli del club, avendo entrambi superato le 100 presenze in maglia giallo-verde. Sia Cantwell, sia Aarons hanno anche rappresentato l'Inghilterra a diversi livelli giovanili, cos\u00ec come Jed Steer, i gemelli Jacob e Josh Murphy, Harry Toffolo e Angus Gunn. Altri prodotti degni di nota del vivaio del Norwich sono Korey Smith, Tom Adeyemi, Cameron McGeehan e Remi Matthews.\nStatistiche e record.\nKevin Keelan detiene il record di presenze con il Norwich, di cui ha vestito la maglia in 673 partite dal 1963 al 1980. Ralph Hunt detiene il record di gol in una stagione, avendo realizzato 31 reti nel 1955-1956 in Division Three (South), mentre il record assoluto di gol con il Norwich \u00e8 di Johnny Gavin, autore di 122 marcature con i \"canarini\" dal 1948 al 1955. Mark Bowen \u00e8 il giocatore del Norwich con pi\u00f9 presenze in nazionale, avendo disputato 35 partite con il .\nLa vittoria pi\u00f9 larga del Norwich in campionato \u00e8 quella ottenuta contro il Coventry City in Division Three (South), battuto per 10-2 nel 1930. La sconfitta pi\u00f9 larga del Norwich in campionato risale al 1908, quando il club fu sconfitto dallo Swindon Town per 10-2 in Southern Football League.\nIl record di affluenza casalinga del Norwich \u00e8 di 43 984 spettatori, per la partita di sesto turno di FA Cup contro il Leicester City del 30 marzo 1963. A causa delle limitazioni imposte dalla federazione per gli stadi dotati di soli posti a sedere, \u00e8 molto probabile che questo record non sar\u00e0 battuto in futuro. \nLa cifra pi\u00f9 alta pagata per acquisire un giocatore del Norwich \u00e8 22 milioni di sterline, quelli versati dal Leicester City per acquisire James Maddison nel giugno 2018. Il trasferimento pi\u00f9 costoso in ingresso \u00e8 invece quello di Ricky van Wolfswinkel, prelevato dallo Sporting Lisbona per 8,5 milioni di sterline dallo Sporting Lisbona nel 2013. Questo trasferimento fu uguagliato, in termini di costo, da Steven Naismith, prelevato dall' nel gennaio 2016.\nIl miglior piazzamento del Norwich in campionato \u00e8 il terzo posto nella FA Premier League 1992-1993, mentre il miglior piazzamento in FA Cup \u00e8 la semifinale, raggiunta per tre volte, l'ultima delle quali nel 1991-1992. La stagione 2021-22 sar\u00e0 la ventisettesima della storia del club nella massima serie inglese.\nIl Norwich ha partecipato una volta alle coppe europee, quando ha raggiunto il terzo turno della Coppa UEFA 1993-1994, dove fu eliminato dall'. Nel turno precedente aveva eliminato il battendolo per 2-1 all'Olimpico di Monaco di Baviera (unica squadra inglese a vincere in quello stadio) e pareggiando per 1-1 in casa.\nStatistiche nelle competizioni UEFA.\nTabella aggiornata alla fine della stagione 2020-2021.\nRosa 2021-2022.\n\"Aggiornata al 1\u00ba settembre 2021.\"\n "}
{"id": "764628", "revid": "28592", "url": "https://it.wikipedia.org/wiki?curid=764628", "title": "Zarina", "text": ""}
{"id": "764632", "revid": "1632387", "url": "https://it.wikipedia.org/wiki?curid=764632", "title": "The Angel and the Dark River", "text": "The Angel and the Dark River \u00e8 il terzo LP della Doom metal band inglese My Dying Bride. L'album \u00e8 stato riedito nel 1996, con l'aggiunta del brano \"The Sexuality of Bereavement\" e del cd bonus \"Live at the Dynamo\" registrato durante l'apparizione al \"Dynamo Festival\" del 1995.\nIl disco.\n\"The Angel and the Dark River\" \u00e8 forse il disco dei My Dying Bride che maggiormente vede la band allontanarsi dalle loro origini death metal, pur mantenendo un chiaro sound doom metal all'interno della loro musica. In esso Aaron Stainthorpe utilizza al massimo la sua espressione canora mentre il violino di Martin Powell e le tastiere creano un'ottima base musicale, capace di sopportare tale voce. Salvo l'ultima traccia della pubblicazione originale, \"Your Shameful Heaven\", il ritmo del disco \u00e8 abbastanza lento, con l'unica eccezione della veloce percussione di Rick Miah.\nI testi di Aaron Stainthorpe continuano sulla riga di Turn Loose the Swans, incentrandosi quindi sul simbolismo religioso e i problemi sociali."}
{"id": "764634", "revid": "18397", "url": "https://it.wikipedia.org/wiki?curid=764634", "title": "The Angel and the Dark River/Live at the Dynamo", "text": ""}
{"id": "764636", "revid": "242434", "url": "https://it.wikipedia.org/wiki?curid=764636", "title": "Plymouth Argyle FC", "text": ""}
{"id": "764638", "revid": "19794203", "url": "https://it.wikipedia.org/wiki?curid=764638", "title": "Norwich City FC", "text": ""}
{"id": "764639", "revid": "19794408", "url": "https://it.wikipedia.org/wiki?curid=764639", "title": "Norwich City", "text": ""}
{"id": "764640", "revid": "7336", "url": "https://it.wikipedia.org/wiki?curid=764640", "title": "Valano", "text": ""}
{"id": "764653", "revid": "252105", "url": "https://it.wikipedia.org/wiki?curid=764653", "title": "Centro sociale", "text": "Con il termine centri sociali ci si riferisce a delle strutture, gestite da organizzazioni o in autonomia, volte a dare servizi socialmente utili, ricreativi o culturali. \nTerminologia.\nIl termine \"centro sociale\", o anche il suo corrispettivo inglese Social Center, \u00e8 spesso utilizzato in modo estensivo per riferirsi ad un particolare tipo di struttura autogestita e legata ad un network controculturale, spesso nata dopo l'occupazione di uno spazio pubblico, privato o abbandonato, volta a dare supporto a gruppi di minoranza come prigionieri o rifugiati, oppure a fornire attivit\u00e0 ed iniziative disparate nei cosiddetti \"luoghi liberati\": servizio bar, Freeshop, libero utilizzo di computer, graffiti, servizi collettivi e pernotto gratuito per viaggiatori. I servizi offerti da un centro sociale sono spesso determinati dalle necessit\u00e0 del quartiere e dalle possibilit\u00e0 e capacit\u00e0 offerte da chi vi partecipa.\nDescrizione.\nUn'impronta politica.\nI centri sociali rappresentano inoltre un fenomeno di aggregazione politica extraistituzionale nato nell'alveo culturale dell'estrema sinistra. I primi centri sociali, nati come luogo di aggregazione di militanti politici, nascono negli anni settanta in vari paesi \nIn Italia, il fenomeno \u00e8 cresciuto nel corso degli anni ottanta e novanta tanto da divenire endemico su tutto il territorio ed identificativo del mondo della controcultura giovanile politicamente schierata. Prassi consuetudinaria dei centri sociali \u00e8 quella della cosiddetta \"riappropriazione (o liberazione) degli spazi\", che consiste nell'occupazione di stabili spesso dismessi. gli enti locali hanno cominciato a legalizzare alcuni centri sociali occupati affidandoli agli occupanti stessi (oppure ad assegnare stabili ad associazioni senza dimora che ne fanno uso), in modo da responsabilizzarne i \"gestori\".\nL'attivismo nato nell'area dei centri sociali di questo tipo si \u00e8 conquistato nel un certo peso sulla scena politica nazionale, tanto che la locuzione \"centri sociali\" \u00e8 entrata a far parte del linguaggio politico corrente, in quanto identificativa della militanza di estrema sinistra riconducibile a queste realt\u00e0. Durante gli anni duemila, sebbene centri sociali politicamente posizionati dal centrodestra all'estrema destra esistano fin dagli anni ottanta, hanno cominciato ad acquisire peso politico anche i centri sociali di questa parte politica, grazie ad una maggiore capacit\u00e0 comunicativa ed all'abbassamento delle tensioni politiche proprie dei decenni precedenti.\nClassificazione.\nPer quanto riguarda i centri sociali di sinistra si parla di \"Centri Sociali Autogestiti\" (CSA) oppure, nel caso di centri occupati, di \"Centri Sociali Occupati Autogestiti\" (CSOA o CSO). In alcuni casi \u00e8 possibile trovare la denominazione \"Centri Popolari Occupati\" (CPO).\nPer quanto riguarda i centri sociali di ispirazione anarchica si parla di \"Centri Occupati di Cultura Autogestita\" (COCA).\nPer quanto riguarda invece i centri sociali di destra si parla genericamente di centri sociali di destra oppure, nel caso di quelli facenti parte del circuito relativo a CasaPound Italia, di \"Occupazioni Non Conformi\" (ONC) ed \"Occupazioni a Scopo Abitativo\" (OSA)."}
{"id": "764663", "revid": "124044811", "url": "https://it.wikipedia.org/wiki?curid=764663", "title": "Pietro Della Vecchia", "text": "Nel 1984 Bernard Aikema ha dimostrato come il vero cognome del pittore \u00e8 Della Vecchia, mentre Pietro Muttoni, con il quale \u00e8 stato conosciuto a partire dal XIX secolo, \u00e8 il risultato di una errata interpretazione che Luigi Lanzi fece di un lavoro di F. Bartoli (\"Le pitture, sculture ed architetture della citt\u00e0 di Rovigo\", 1793), in cui \u00e8 citato un quadro dell'artista in Casa Muttoni a Rovigo. \nLa peculiarit\u00e0 del cognome originale ha spinto alcuni ad interpretarlo per tutto il XIX e XX secolo come un soprannome derivato dall'attivit\u00e0 di restauratore del Della Vecchia, nonch\u00e9 dalla sua predisposizione alla replica e copia di dipinti di artisti delle generazioni precedenti come Giorgione.\nBiografia.\nStudi\u00f2, con ogni probabilit\u00e0, presso Alessandro Varotari, detto il Padovanino, derivando da questo l'interesse verso la pittura veneziana del secolo precedente, in particolar modo quella di Tiziano e Giorgione.\nConosciuto per l'abilit\u00e0 con cui riproduceva lo stile dei maestri veneti del XVI secolo, (viene elogiato da Marco Boschini, suo contemporaneo, come \"simia di Zorzon\", imitatore di Giorgione) \u00e8 anche conosciuto per la sua pittura di genere grottesco, nonch\u00e9 per l'attivit\u00e0 di ritrattista. Restaur\u00f2 anche la \"Pala di Castelfranco\".\nIn quanto pittore ufficiale della Repubblica di Venezia, ricevette la commissione per la realizzazione dei cartoni dei mosaici della Basilica di San Marco, attivit\u00e0 che lo terr\u00e0 impegnato dal 1640 al 1673. Intorno al 1670 dipinse la tela \"Mos\u00e8 e Aronne col Faraone\", ora a La Spezia nel Museo civico Amedeo Lia, che palesa influssi caravaggeschi. Sempre a Venezia, dipinse \"Sant'Antonio con la sua basilica\", rappresenta S. Antonio di Padova, la sua basilica e due frati minori conventuali: i padri Maurizio Cavalletti e Maurizio Graziani, religiosi dei Frari, che la donarono nel 1674, per la Basilica di Santa Maria Gloriosa dei Frari. Nei pressi del Rialto nella chiesa di San Lio, sulla parte sinistra dell'altare maggiore si pu\u00f2 ammirare una magnifica crocifissione. Spos\u00f2 Clorinda Renieri, pittrice anch'essa, figlia del fiammingo Nicolas R\u00e9gnier, pittore e mercante d'arte, col quale il della Vecchia strinse rapporti d'affari in quest'ultimo ramo. "}
{"id": "764670", "revid": "125892788", "url": "https://it.wikipedia.org/wiki?curid=764670", "title": "Lucio Caracciolo", "text": "Biografia.\nLaureato in filosofia all'Universit\u00e0 La Sapienza di Roma, dirige la rivista italiana di geopolitica \"Limes\", che ha fondato nel 1993, e la \"Eurasian Review of Geopolitics Heartland\", nata nel 2000. \u00c8 membro del comitato scientifico della Fondazione Italia USA.\nCarriera giornalistica.\nDal 1973 al 1975 \u00e8 redattore di \"Nuova Generazione\" (periodico della FGCI), poi passa a \"la Repubblica\", dove lavora dal 1976 al 1983 come cronista politico, diventando capo della redazione politica. Dal 1979 \u00e8 giornalista professionista, iscritto all'Ordine dei Giornalisti del Lazio. \u00c8 stato caporedattore di \"MicroMega\" dal 1986 al 1995.\nScrive editoriali e commenti di politica estera per il Gruppo Editoriale L'Espresso. Ha scritto diversi saggi, alcuni dei quali sono stati pubblicati anche in altri paesi.\nNel 2002 ha condotto insieme a Silvestro Montanaro il programma televisivo \"C'era una volta - Dagli Appennini alle Ande\" in onda su Rai 3 in cui venivano affrontati i grandi temi politici, economici e sociali del nuovo millennio assieme agli ospiti che settimanalmente si avvicendavano.\nAttivit\u00e0 accademica a contratto.\nCaracciolo ha ricoperto varie posizioni come docente a contratto. Ha Insegnato geografia politica ed economica all'Universit\u00e0 degli studi Roma Tre, svolge seminari di geopolitica in varie istituzioni e presiede i master in geopolitica organizzati dalla SIOI.\nDall'anno accademico 2006-07 insegna geografia politica ed economica presso la facolt\u00e0 di filosofia della mente, della persona, della citt\u00e0 e della storia dell'Universit\u00e0 Vita-Salute San Raffaele di Milano. Dall'anno accademico 2009-10 insegna studi strategici nell'ambito del Dipartimento di Scienze Politiche dell'Universit\u00e0 Libera universit\u00e0 internazionale degli studi sociali Guido Carli di Roma. Dall'anno accademico 2010-11 partecipa all'insegnamento della prima laurea magistrale in \"International Relations\" in lingua inglese della Libera universit\u00e0 internazionale degli studi sociali Guido Carli (Luiss)."}
{"id": "764671", "revid": "1573940", "url": "https://it.wikipedia.org/wiki?curid=764671", "title": "Ferenc Novak", "text": "Ha vinto una medaglia d'oro ai Giochi olimpici di Sydney 2000 nel C2\u00a0500\u00a0m in coppia con Imre Pulai. Inoltre ha vinto tre titoli mondiali nel C4, gara non inclusa nel programma olimpico."}
{"id": "764674", "revid": "834", "url": "https://it.wikipedia.org/wiki?curid=764674", "title": "Centro Sociale Occupato Autogestito", "text": ""}
{"id": "764681", "revid": "433605", "url": "https://it.wikipedia.org/wiki?curid=764681", "title": "Ernesto Bergamasco", "text": "Biografia.\nCarriera dilettantistica.\n\u00c8 stato campione italiano dilettanti nei pesi superleggeri nel 1971 a Udine e nel 1972 a Roma. \nHa difeso i colori Italiani in molteplici competizioni internazionali. Ha partecipato alle Olimpiadi del 1972 a Monaco di Baviera, perdendo al primo turno della categoria dei superleggeri dal thailandese Srisook Buntoe (4\u02d01).\nCarriera da professionista.\nPass\u00f2 professionista subito dopo le Olimpiadi. Ottenne una striscia iniziale positiva di 19 match tutti vinti. Tra i suoi avversari sconfitti, l'ex campione italiano dei pesi leggeri Bruno Melissano.\nIl 25 settembre 1974 combatt\u00e9 per il titolo italiano dei superleggeri ma fu sconfitto per knock-out tecnico alla seconda ripresa dal detentore Bruno Freschi. Prosegu\u00ec a combattere inanellando altre sei vittorie consecutive per poi procedere nella parabola discendente della sua carriera. Tra la fine del 1975 e il 1977 combatt\u00e9 14 match con sole sei vittorie e ben otto sconfitte. Una di queste, tuttavia, la sub\u00ec dall'argentino naturalizzato italiano Juan Jos\u00e9 Gim\u00e9nez, futuro sfidante dello statunitense Leroy Haley per il titolo mondiale WBC della categoria e di Patrizio Oliva per il titolo europeo.\nIl 3 febbraio 1978 gli fu accordata la chance di combattere nuovamente per la cintura italiana dei superleggeri ma fu nuovamente sconfitto dal futuro campione d'Europa Giuseppe Martinese per KOT all'ottavo round. Dopo questo match abbandon\u00f2 la carriera agonistica.\nCarriera da allenatore.\nFondatore e gestore di uno dei pi\u00f9 noti club di pugilato dell'area vesuviana, la \"Pugilistica Oplonti\", come allenatore ha portato sul ring molti pugili di grosso valore, tra cui il figlio Raffaele Bergamasco, pluricampione italiano, e tra i professionisti Alfonso Pinto (medaglia d'argento agli Europei) e Pietro Aurino, impegnato a Londra nel 2002 come sfidante alla conquista - fallita - del titolo mondiale dei pesi massimi leggeri."}
{"id": "764688", "revid": "1573940", "url": "https://it.wikipedia.org/wiki?curid=764688", "title": "Imre Pulai", "text": "Ha vinto una medaglia di bronzo ad Atlanta 1996 nel C1\u00a0500\u00a0m e una d'oro alle Olimpiadi di Sydney 2000 nel C2\u00a0500\u00a0m in coppia con Ferenc Novak."}
{"id": "764690", "revid": "125958797", "url": "https://it.wikipedia.org/wiki?curid=764690", "title": "'Ndrina Mancuso", "text": "I Mancuso sono una potentissima 'ndrina malavitosa di Limbadi e Nicotera considerata dagli organi investigativi come la cosca pi\u00f9 influente della provincia di Vibo Valentia (infatti le altre 'ndrine del vibonese sono considerate cosche \"satelliti\" che gravitano attorno ai Mancuso) ma hanno influenze anche nel reggino grazie all'alleanza con i Piromalli di Gioia Tauro e i Pesce di Rosarno, nel lametino hanno contatti con il gruppo Torcasio-Giamp\u00e0 e nel crotonese dove hanno legami con il clan Arena di Isola Capo Rizzuto. Hanno contatti con le famiglie di Cosa Nostra, con le FARC colombiane e le Autodefensas Unidas de Colombia (AUC). Al nord Italia sono presenti nell'hinterland nord di Milano, in particolare a Monza, Novara e nei comuni di Giussano, Seregno, Verano Brianza e Mariano Comense, sono presenti anche in Piemonte (Torino) ed Emilia-Romagna (Parma e Bologna), al centro Italia sono presenti nel Lazio e in Toscana; la 'ndrina \u00e8 attiva anche all'estero in particolare in Togo dove cura la sua principale attivit\u00e0 criminale infatti l'Africa rappresenta (secondo la DIA anno 2012) il nuovo centro logistico per il traffico internazionale di cocaina. Definito da Giuseppe Lumia, l'ex presidente della Commissione parlamentare antimafia, come \"il clan finanziariamente pi\u00f9 potente d'Europa\".\nAttivit\u00e0 criminali.\nPrincipale \"business\" criminale della cosca \u00e8 il traffico internazionale di sostanze stupefacenti confermato dall'importantissima operazione di polizia \"Decollo\" del 2004, la relazione del ministro dell'interno della DIA anno 2008 dichiara: \"I Mancuso operano nel florido settore del traffico di cocaina, dove sono riusciti ad acquisire un notevole peso, assicurandosi un\ncanale privilegiato con i cartelli colombiani, con i narcotrafficanti\nspagnoli, spingendosi sino in territorio australiano\", seguono le estorsioni, l'usura; molto importante per la cosca \u00e8 anche il settore degli appalti pubblici tanto che una relazione sulla sanit\u00e0 vibonese da parte della Guardia di Finanza nel 2007 sosteneva: \"L'influenza dei Mancuso si \u00e8 evidenziata anche nel settore dei lavori pubblici aggiudicati mediante appalti; ci\u00f2 ha attribuito loro i connotati tipici di una formazione mafiosa a elevata vocazione economico-finanziaria\"; la 'ndrina pratica anche attivit\u00e0 di riciclaggio dei suoi proventi illeciti in particolare nel contesto turistico alberghiero come dichiara la relazione del ministro dell'interno al parlamento sull'attivit\u00e0 della DIA del 2007; la consorteria criminale \u00e8 riuscita a infiltrarsi anche all'interno della pubblica amministrazione, infatti lo scioglimento del consiglio comunale di Nicotera del 2010 \u00e8 dovuto anche al condizionamento esercitato dalla 'ndrina e ai suoi collegamenti con amministratori e dipendenti comunali come si ricava dalla relazione del prefetto di Vibo Valentia allegata al decreto di scioglimento.\nStruttura.\nSecondo il pentito Andrea Mantella alcuni membri della 'ndrina possiederebbero la dote di \"medaglione\", una delle doti apicali della gerarchia 'ndranghetista.\nSecondo i risultati dell'indagine \"Rinascita-Scott\" del 2019 il pentito Luigi Bonaventura afferma che durante una riunione a Polsi il locale di Limbadi di cui i Mancuso fanno parte e sono egemoni \u00e8 stato riconosciuto dal Crimine e quindi tutte le altri locali e 'ndrine del vibonese avrebbero avuto un ruolo di secondo piano.\nIn passato con le inchieste \"Tirreno\" e \"Mafia delle tre province\" invece i Mancuso facevano riferimento alle locali di Catanzaro.\nSempre dalle carte dell'inchiesta tra il 2014 e il 2017 emergerebbe il ruolo apicale di Luigi Mancuso nel mandamento tirrenico, deducendo quindi che i Mancuso e quindi il locale di Limbadi fanno riferimento a questa sovrastruttura.\nStoria.\nAnni '70 - Il coinvolgimento nella faida di San Gregorio d'Ippona.\nL'ascesa dei Mancuso inizia nel 1977 dopo la morte del boss Antonio Zoccali di Vibo Valentia: supportarono la 'ndrina dei Fiar\u00e8 di San Gregorio d'Ippona durante la faida contro la famiglia Pardea sempre di Vibo Valentia. Dopo la faida ottengono la supremazia della zona grazie ai loro collegamenti con le famiglie dei Piromalli e dei Pesce, con le quali stipulano un patto federativo e sempre grazie all'alleanza con questi importanti casati mafiosi i Mancuso entrano anche nell'affare del Porto di Gioia Tauro e del v centro siderurgico che doveva sorgere negli anni '70 nella piana di Gioia Tauro, la 'ndrangheta si doveva occupare del trasporto della terra e materiali inerti (in base agli accordi raggiunti con le imprese appaltatrici dei lavori) che servivano per la costruzione del distretto industriale e a tal fine Gioacchino Piromalli (a capo di un consorzio mafioso di oltre cento imprese di trasporto materiali) incarica Francesco Mancuso di acquistare a costo irrisorio trenta lotti a ridosso della cava di Limbadi (regno dei Mancuso) sito quest'ultimo da cui si ricavavano i materiali.\nAnni '80: L'emergere dei Mancuso nel vibonese e lo scioglimento per mafia del comune di Limbadi.\nDal 1983 i Mancuso riescono a emergere come cosca e quindi contemporaneamente e progressivamente a fare arretrare i Piromalli dal vibonese, in particolare dall'area di Nicotera e Limbadi.\nUno di questi segnali fu lo scioglimento per mafia di Limbadi nel 1983, il primo comune d'Italia a subire questo trattamento anche se ancora non esisteva la legge contro le infiltrazioni mafiose negli enti locali. A sciogliere l'ente comunale, fu l'allora Presidente della repubblica Sandro Pertini perch\u00e9 risult\u00f2 primo degli eletti il capobastone di Limbadi Francesco Mancuso, conosciuto come \"Don Ciccio\", uno degli storici perni centrali dell'omonima famiglia in cui prese potere assoluto negli anni '60 e '70, temuto e rispettato in tutto il territorio calabrese. Periodo in cui il capobastone della cosca era sottoposto alla misura di sorvegliato speciale di pubblica sicurezza, ma latitante durante la campagna elettorale e al momento del voto, con specifici precedenti penali per estorsione, associazione mafiosa, detenzione e porto abusivo di armi, lesioni, reati contro il patrimonio e altro. Inoltre all'interno del consiglio comunale risultavano eletti soggetti ritenuti pienamente inseriti nell'organizzazione criminale del potente capobastone Francesco Mancuso. L'ente venne subito sciolto per motivi di ordine pubblico ad appena una settimana di distanza dalle elezioni amministrative.\nAnni '90 - Cosa Nostra, la faida di Laureana e l'operazione Tirreno.\nNel 1991 il boss Giuseppe Mancuso per aiutare la 'ndrina dei Cutell\u00e8 di Laureana di Borrello in faida con i Chindamo ordina l'omicidio di Vincenzo e Antonio Chindamo; l'11 maggio Pasquale Pititto e Michele Iannello di San Giovanni in Mileto compiono il fatto uccidendo per\u00f2 solo il primo.\nL'importanza dei Mancuso nell'ambito della 'ndrangheta calabrese si nota da un altro particolare molto importante: nell'estate del 1992 (nel piano dell'attacco di Cosa Nostra allo stato) i Corleonesi proposero alla 'ndrangheta di sferrare un attacco unitario alle istituzioni italiane, tale richiesta venne discussa da Giuseppe De Stefano e respinta dal potente Boss (Luigi Mancuso) di Limbadi nel residence Sayonara di Nicotera (in provincia di Vibo Valentia). Fu l\u00ec che si discusse il progetto dei siciliani di dichiarare guerra allo stato, attaccando sistematicamente le caserme dei carabinieri situate nei piccoli paesi, pi\u00f9 facili da assaltare in quanto presiedute da un numero ristretto di militari dell'arma. Erano presenti: Luigi Mancuso, Giuseppe De Stefano, Pino Pesce (che introdusse il discorso parlando a nome dei Piromalli), Franco Coco Trovato, Santo Carelli, Franco Pino, Giuseppe Farao ed i Meringola-Cataldo di Cir\u00f2. Alla fine pass\u00f2 all'unanimit\u00e0 la posizione di Luigi Mancuso di non aderire alla proposta dei Corleonesi.\nNel 1993, invece scatta l'operazione Tirreno nei confronti dei Piromalli, dei Mol\u00e8 e degli Stillitano che porta alla luce le relazioni con le cosche della piana di Gioia Tauro e dei Mancuso capeggiati da Luigi e Giuseppe Mancuso.\nAnni 2000: le operazioni Dinasty e Odissea e il caso Ceravolo.\nVincenzo Ceravolo, imprenditore in ambito ittico del vibonese diviene il primo imprenditore a denunciare un membro dei Mancuso, accus\u00f2 Pantaleone Mancuso detto Luni di avergli estorto denaro sin dal 1983. Dal 2003 gli viene concessa la scorta. Continua a subire incendi sia contro le propriet\u00e0 della sua impresa, gli vengono bruciati capannoni e rotte le reti per l'allevamento dei tonni, che direttamente la sua abitazione.\nI Mancuso hanno tuttora, il predominio criminale su tutta la provincia di Vibo Valentia, ma da un'indagine del 2003 (Dinasty - Affari di Famiglia) dimostra che la tradizionale struttura della cosca, ufficialmente coesa, \u00e8 in realt\u00e0 segnata da diverse lacerazioni nate per la gestione e il controllo del territorio. Questa situazione con il passare degli anni ha portato a una frattura della 'ndrina e a causa di un episodio molto grave che matur\u00f2 nel contesto, l'omicidio di un esponente del potente clan, si \u00e8 scissa in tre principali ramificazioni attualmente capeggiate rispettivamente da Francesco Mancuso, Diego Mancuso e Cosmo Mancuso. L'inchiesta \"Dinasty\" evidenzi\u00f2 le divisioni tra le varie articolazioni della famiglia Mancuso; c'erano contrasti in famiglia, ma fino a quell'agguato c'era sempre stato un accordo che nessuno dei Mancuso doveva morire e al massimo si sarebbero colpiti i soldati.\nA luglio 2003 avviene il tentato omicidio di Francesco Mancuso detto \"Tabacco\". A ottobre 2003 operazione di polizia \"Dinasty-Affari di Famiglia\", dove vengono arrestate decine di persone tra capi e gregari del clan Mancuso di Limbadi assieme a numerosi esponenti delle cosche \"satelliti\" della provincia di Vibo Valentia. Nel 2004 si conclude l'operazione di polizia \"Decollo\" contro il traffico internazionale di sostanze stupefacenti, coinvolte le famiglie dei Mancuso di Limbadi e dei Pesce di Rosarno.\nIl 14 giugno 2006 sono stati sequestrati in un garage di Seregno (MB), pistole mitragliatrici, armi comuni lunghe e corte, munizioni da guerra e comuni, bombe a mano e altro, con il conseguente arresto nella flagranza di reato di Salvatore Mancuso di Limbadi.\nIl 19 settembre 2006, dopo l'operazione \"Odissea\", vengono arrestate trentacinque persone dalla DIA di Catanzaro contro gli affiliati della cosca Mancuso e i \"La Rosa\" di Tropea. Accusati di Associazione mafiosa, estorsione, usura e altro, fino a cinquanta capi d'accusa. Si pensa anche che un certo \"Francesco Mancuso\" fosse capace di condizionare i sindaci di alcuni comuni e di infiltrarsi nella produzione della fiction \u201cGente di mare\u201d girato dalla Rai a Tropea.\nNel 2006 tramite l'operazione della polizia \"Dinasty 2 - Do ut des\" sono state arrestate su 45 persone molti esponenti della cosca Mancuso, assieme a politici, imprenditori e magistrati.\nIl 27 marzo 2008 viene ucciso Rocco Cristello a Verano Brianza, probabilmente per il fallito guadagno di oltre 40 milioni di euro per la 'Ndrina. Stava seguendo infatti l'affare del cinema multisala in collaborazione con i cinesi di \"Song Zhicai\".\nL'11 febbraio 2009 il boss Pantaleone Mancuso viene condannato a 14 anni di carcere per estorsione aggravata con modalit\u00e0 mafiosa verso alcuni imprenditori del vibonese. A marzo \u00e8 scarcerato.\nIl 3 settembre 2009 vengono arrestati Roberto e Giuseppe Piccolo a Gioia Tauro, dopo una latitanza di 5 mesi. Insieme a loro c'erano Vincenzo Larosa e Cosimo Romagnosi, forse vicini ai Piromalli.\nEsponenti di spicco.\nAlbero genealogico della famiglia:"}
{"id": "764697", "revid": "1005847", "url": "https://it.wikipedia.org/wiki?curid=764697", "title": "Dimitrij Rupel", "text": "Rupel, la cui famiglia \u00e8 originaria di Trieste, ha studiato presso l'University of Essex, l'Universit\u00e0 di Lubiana (dove si \u00e8 laureato in letteratura mondiale e sociologia) e la Brandeis University (presso cui ha fatto il dottorato in sociologia).\nRupel \u00e8 uno dei fondatori dell'Unione Democratica Slovena (SDZ - \"Slovenska demokrati\u010dna zveza\"), fondata nel 1989, e nel 1991 ridenominata Partito Democratico (\"Demokratska stranka\").\nRupel \u00e8 stato il primo ministro degli affari esteri della Slovenia indipendente, dal 1990 fino al 1993, durante la separazione dalla Jugoslavia. Dal 1993, \u00e8 stato deputato presso l'Assemblea nazionale della Slovenia.\nNel 1994, la maggioranza del partito di Rupel divenne parte della Democrazia Liberale di Slovenia. Nel 1994 venne anche eletto sindaco di Lubiana: entr\u00f2 in carica nel 1995 e vi rimase fino al 1997, quando fu nominato ambasciatore presso gli Stati Uniti d'America.\nDivenne nuovamente ministro degli esteri della Slovenia nel 2000 e rimase in carica fino a luglio 2004, quando il Primo Ministro Anton Rop lo sostitu\u00ec con Ivo Vajgl. Successivamente lasci\u00f2 la Democrazia Liberale di Slovenia e si un\u00ec all'opposizione, rappresentata dal Partito Democratico Sloveno. Nell'ottobre 2004, il Partito Democratico Sloveno vinse le elezioni e Rupel fu nuovamente nominato ministro degli esteri.\nDurante il 2005 \u00e8 stato Presidente dell'OCSE.\nAttualmente (2013) \u00e8 console generale di Slovenia a Trieste.\nSua nipote \u00e8 la cantante pop Anja Rupel."}
{"id": "764711", "revid": "6264321", "url": "https://it.wikipedia.org/wiki?curid=764711", "title": "Water Closet", "text": ""}
{"id": "764722", "revid": "365417", "url": "https://it.wikipedia.org/wiki?curid=764722", "title": "MusicXML", "text": "MusicXML \u00e8 un sistema di codifica XML che \u00e8 in grado di rappresentare il sistema di notazione musicale occidentale dal diciassettesimo secolo in poi, ovvero quello attualmente utilizzato.\nLa codifica \u00e8 stata promossa e sviluppata da Recordare LLC, un'azienda americana che si occupa di Internet publishing per edizioni digitali di spartiti musicali.\nMusicXML \u00e8 un formato libero, rilasciato sotto una licenza senza diritto d'autore (royalty-free), che consente l'uso e la modifica del programma a chiunque, purch\u00e9 si specifichi che la propriet\u00e0 intellettuale del prodotto originario appartiene a Recordare LLC e, in caso di modifica, si mostri all'utente la licenza rilasciata sul sito ufficiale.\nMusicXML, in quanto codifica XML, offre tutte le potenzialit\u00e0 di questo strumento: \nLo scopo e l'uso attuale di MusicXML \u00e8 l'interscambio di spartiti musicali su Internet. Negli ultimi trent'anni sono stati realizzati numerosi sistemi di rappresentazione della notazione occidentale, ma l'unico utilizzato su larga scala \u00e8 il MIDI: Musical Instrumental Digital Interface.\nMentre il formato MIDI nasce come supporto alle performance musicali, MusicXML si propone come uno standard di codifica dello spartito musicale in tutte le sue sfaccettature.\nUna volta codificato, lo spartito pu\u00f2 essere considerato come un database semi-strutturato e dunque interrogato e rielaborato.\nTale tipo di approccio \u00e8 stato anche suggerito, durante un ciclo di conferenze organizzato per presentare il progetto, da Michael Good, fondatore della Recordare LLC.\nStruttura di MusicXML.\nLa scrittura musicale occidentale pu\u00f2 essere considerata sia in senso orizzontale che verticale, a seconda se il fattore di riferimento principale siano le parti\no le battute.\nIn realt\u00e0 si tratta di un reticolato che risulta dalla combinazione dei due elementi. Ma di fronte alla necessit\u00e0 di rappresentare la musica in maniera gerarchica, i due approcci devono essere distinti. Per garantirli entrambi, MusicXML presenta due diverse Document Type Definition (DTD) principali e ognuna ha un elemento root diverso: \nLe due codifiche sono convertibili l'una nell'altra attraverso un programma XSLT fornito da Recordare.\nLe DTD sono parametrizzate; partwise.dtd e timewise.dtd sono entrambe composte da entit\u00e0 parametriche che fanno riferimento a diversi altri file.\nLa DTD score.dtd definisce la struttura fondamentale della codifica e risolve la dipendenza dall'una o dall'altra DTD principale con questo espediente:\n &lt;![ %partwise; [\n &lt;!ELEMENT score-partwise (%score-header;, part+)&gt;\n &lt;!ELEMENT part (measure+)&gt;\n &lt;!ELEMENT measure (%music-data;)&gt;\n &lt;![ %timewise; [\n &lt;!ELEMENT score-timewise (%score-header;, measure+)&gt;\n &lt;!ELEMENT measure (part+)&gt;\n &lt;!ELEMENT part (%music-data;)&gt;\nLe linee introdotte da &lt;![ indicano un'istruzione condizionale. Se viene utilizzata partwise.dtd, sar\u00e0 &lt;part&gt; a contenere &lt;measure&gt;, se invece \u00e8 timewise.dtd a essere utilizzata, sar\u00e0 &lt;measure&gt; a contenere &lt;part&gt;.\nL'unica differenza tra i due formati consiste nell'organizzazione di questi due elementi. In questo modo \u00e8 stato evitato di definire due DTD completamente diverse, mantenendo la praticit\u00e0 delle entit\u00e0 parametriche, che permettono una pi\u00f9 semplice manutenzione e interpretazione.\nDopo la Document Type Declaration segue uno Score Header nel quale vengono inseriti dei metadati di base.\nEsempio di Score Header\n &lt;work&gt;\n &lt;work-title&gt;La boh\u00e8me&lt;/work-title&gt;\n &lt;/work&gt;\n &lt;movement-title&gt;Atto I, In soffitta. Parte di Rodolfo.\n &lt;/movement-title&gt;\n &lt;identification&gt;\n &lt;creator type=\"composer\"&gt;Giacomo Puccini&lt;/creator&gt;\n &lt;creator type=\"poet\"&gt;Giuseppe Giacosa&lt;/creator&gt;\n &lt;creator type=\"poet\"&gt;Luigi Illica&lt;/creator&gt;\n &lt;encoding&gt;\n &lt;software&gt;Finale 2005 for Windows&lt;/software&gt;\n &lt;software&gt;Dolet for Finale 1.4.1&lt;/software&gt;\n &lt;encoding-date&gt;2006-05-04&lt;/encoding-date&gt;\n &lt;/encoding&gt;\n &lt;/identification&gt;\n &lt;part-list&gt;\n &lt;score-part id=\"P1\"&gt;\n &lt;part-name&gt;Rodolfo&lt;/part-name&gt;\n &lt;/score-part&gt;\n &lt;/part-list&gt;\nOgni elemento \u00e8 opzionale tranne &lt;part-list&gt;. I tag dell'esempio sono solo una parte di quelli utilizzabili: \u00e8 prevista la possibilit\u00e0 di informazioni pi\u00f9 dettagliate riguardo all'opera, il movimento, i compositori, i diritti del musicista e del codificatore.\nLo Score Header \u00e8 strutturato allo stesso modo sia per la DTD timewise che partwise.\nAltri elementi della codifica.\nSi \u00e8 detto che nella codifica partwise le parti (&lt;part&gt;) contengono le battute (&lt;measure&gt;): questo implica che la codifica viene effettuata una parte alla volta. \nL'elemento &lt;part&gt; richiede l'attributo id, di tipo IDREF, che fa riferimento all'ID della part-list nello Score Header; l'elemento &lt;measure&gt; richiede l'attributo number di tipo CDATA. Ogni parte contiene una o pi\u00f9 battute.\n &lt;part id=\"P1\"&gt;\n &lt;measure number=\"1\"&gt;\n &lt;/measure&gt;\n &lt;/part&gt;\nIl contenuto delle battute \u00e8 definito dall'entit\u00e0 parametrica %music-data;\n &lt;!ENTITY % music-data\n \"(note | backup | forward | direction | attributes |\n harmony | figured-bass | print | sound | barline | \n grouping | link | bookmark)*\"&gt;\nL'elemento &lt;note&gt; contenuto in note.dtd:\n &lt;!ELEMENT note \n (((grace, %full-note;, (tie, tie?)?) |\n (cue, %full-note;, duration) |\n (%full-note;, duration, (tie, tie?)?)),\n instrument?, %editorial-voice;, type?, dot*,\n accidental?, time-modification?, stem?, notehead?,\n staff?, beam*, notations*, lyric*)&gt;\nL'elemento include tutte le informazioni riguardanti la rappresentazione grafica (notehead, staff, beam, \u2026), il tempo (dot, duration, tie, \u2026), il suono (%full-note, instrument, accidental, \u2026).\nL'informazione che normalmente permette di riconoscere una nota sullo spartito a colpo d'occhio \u00e8 contenuta nell'entit\u00e0 parametrica %full-note;\n &lt;!ENTITY % full-note \"(chord?, (pitch | unpitched | rest))\"&gt;\nQuest'entit\u00e0 specifica se l'elemento &lt;note&gt; \u00e8:\nL'elemento &lt;chord&gt;, invece, \u00e8 un elemento vuoto che serve a specificare se alcune note vengono eseguite contemporaneamente, cio\u00e8 se formano un accordo. La nota pi\u00f9 bassa viene codificata senza l'elemento, mentre le altre presentano &lt;chord&gt; per specificare la loro contemporaneit\u00e0 con la prima.\nTale accordo verr\u00e0 codificato nel modo seguente:\n &lt;note&gt;\n &lt;pitch&gt;\n &lt;step&gt;G&lt;/step&gt;\n &lt;octave&gt;4&lt;/octave&gt;\n &lt;/pitch&gt;\n &lt;/note&gt;\n &lt;note&gt;\n &lt;chord/&gt;\n &lt;pitch&gt;\n &lt;step&gt;B&lt;/step&gt;\n &lt;octave&gt;4&lt;/octave&gt;\n &lt;/pitch&gt;\n &lt;/note&gt;\n &lt;note&gt;\n &lt;chord/&gt;\n &lt;pitch&gt;\n &lt;step&gt;D&lt;/step&gt;\n &lt;octave&gt;5&lt;/octave&gt;\n &lt;/pitch&gt;\n &lt;/note&gt;\nL'elemento &lt;pitch&gt; fornisce le informazioni tipiche di una nota:\n &lt;!ELEMENT pitch (step, alter?, octave)&gt;\nL'ultima versione di MusicXML (1.1) raggiunge un livello di rappresentazione estremamente elevato, proponendoci uno strumento molto potente. "}
{"id": "764738", "revid": "110157", "url": "https://it.wikipedia.org/wiki?curid=764738", "title": "Provincia del Dornogov'", "text": " \nLa provincia del Dornogov\u2019 (in mongolo \u0414\u043e\u0440\u043d\u043e\u0433\u043e\u0432\u044c \u0430\u0439\u043c\u0430\u0433) \u00e8 una provincia (\"aimag\") montuosa della Mongolia (con vette sopra i 1.000 metri) interessata quasi interamente dal deserto del Gobi con una superficie di 111.000 km\u00b2 e circa 40.000 abitanti. \nConfina a nord con le province del H\u0117ntij e del Gov\u2019-S\u00f9mb\u0117r, ad ovest con le province del Dundgov\u2019 e del \u00d4mn\u00f4gov\u2019, a sud con la Cina e ad est con la provincia di S\u00f9hbaatar.\nIl territorio conta giacimenti di petrolio e carbone ed \u00e8 sede di industrie petrolchimiche, materiali da costruzione, alimentari e tessili.\nLa popolazione, a differenza delle altre province, \u00e8 un po' pi\u00f9 stanziale e un po' meno dedita all'allevamento ad eccezione dei nomadi del deserto per i quali la pastorizia \u00e8 l'unica fonte di sostentamento.\nIl capoluogo Sajn\u0161and (\u0421\u0430\u0439\u043d\u0448\u0430\u043d\u0434) conta circa 8.000 abitanti e si trova a 420 km da Ulan Bator.\nSuddivisione amministrativa.\nLa provincia di Dornogov' \u00e8 suddivisa nei seguenti distretti (\"sum\"):"}
{"id": "764742", "revid": "466539", "url": "https://it.wikipedia.org/wiki?curid=764742", "title": "Manus", "text": "La manus era presso gli antichi Romani il potere che il \"pater familias\" aveva sulla propria moglie e quella dei discendenti, se sposate con particolari modalit\u00e0. Il titolare ne era il marito, se \"sui iuris\", o il \"pater\" di lui. Nel periodo antico, \"manus\" e matrimonio erano pressoch\u00e9 inscindibili, ma tale stretto rapporto venne meno a seguito del diffondersi del matrimonio \"consensuale\" intorno al II sec. a.C. Con la costituzione della \"manus\" (conventio in manum) la donna sposata veniva a trovarsi alla stregua di figlia rispetto al marito (\"filiae loco\"), di nipote rispetto all'eventuale suocero titolare della \"patria potestas\" (\"neptis loco\"), di sorella rispetto ai suoi stessi figli (\"sororis loco\").\nAcquisto della \"manus\".\nI modi di acquisto della \"manus\" erano tre: \"confarreatio\", \"coemptio\" e \"usus\".\nEstinzione della \"manus\".\nCome si \u00e8 detto, il periodo antico si caratterizzava per la quasi totale concomitanza tra matrimonio e \"manus\", a tal punto che le vicende estintive del primo si riverberavano sulla seconda. Infatti, se la \"manus\" era sorta mediante \"confarreatio\", solo un atto opposto noto come \"diffarreatio\" (caratterizzata anch'essa dal sacrificio di un pane di farro) sarebbe risultato idoneo a far cadere simultaneamente entrambi. Nel caso di \"usus\" e \"coempio\", \u00e8 probabile che fosse necessario ricorrere all\"'emancipatio\" per ricollocare giuridicamente la donna all'interno della famiglia di provenienza, facendo cos\u00ec venir meno la \"manus\"; atti distinti sarebbero stati necessari per manifestare il divorzio."}
{"id": "764746", "revid": "12420", "url": "https://it.wikipedia.org/wiki?curid=764746", "title": "Trama e ordito", "text": ""}
{"id": "764747", "revid": "1714743", "url": "https://it.wikipedia.org/wiki?curid=764747", "title": "Beatrice di Provenza", "text": "Origine.\nFiglia quartogenita e ultimogenita del conte di Provenza e conte di Forcalquier, Raimondo Berengario IV (1198 \u2013 1245), come riportato dagli \"Annales Sancti Victoris Massilienses\" e della moglie, Beatrice di Savoia (1206 \u2013 1266), che, secondo il documento n\u00b0 49 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger, era figlia del Conte di Savoia, d'Aosta e di Moriana, Tommaso I (1177 \u2013 1233) e della moglie, Beatrice Margherita di Ginevra (1180 \u2013 1257), che secondo la \"Chronica Albrici Monachi Trium Fontium\" era figlia di Guglielmo I di Ginevra e di Margherita B\u00e9atrice di Faucigny.Raimondo Berengario IV di Provenza, secondo la \"Historia Comitum Provinciae\" era l'unico figlio maschio del consorte dell'erede della contea di Forcalquier e conte di Provenza, Alfonso II e di sua moglie, Garsenda di Sabran, figlia del Signore di Caylar e d'Ansouis, Raniero (\u2020 dopo il 1209) appartenente alla famiglia de Sabran e di Garsenda di Forcalquier ( - prima del 1193), l'unica figlia del Conte di Forcalquier, Guglielmo IV d'Urgell e di Adelaide di Bezieres, di cui non si conoscono gli ascendenti.\nBiografia.\nBeatrice era famosa per la sua bellezza, come per altro lo erano le sue tre sorelle.\nPrima del 1240, una figlia del conte di Provenza, Raimondo Berengario IV, era stata promessa al delfino del Viennois, Ghigo VII (1225-1269), figlio d'Andrea Ghigo, delfino del Viennois, e di Beatrice di Monferrato; il fidanzamento per\u00f2 fu annullato da due vescovi in quanto, in precedenza, il delfino Ghigo VII aveva contratto fidanzamento con Cecilia del Balzo, come ci certifica il documento n\u00b0 129, datato giugno 1240, del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberger(anche se il documento non specifica il nome della figlia del conte di Provenza, dato che le due figlie maggiori erano gi\u00e0 maritate, gli storici propendono attribuire questo fidanzato alla terzogenita Sancha, di circa quattordici anni, e non Beatrice che di anni ne aveva circa sei.\nQuando, nel 1245, suo padre, Raimondo Berengario IV, mor\u00ec, come da suo testamento (come ci conferma la cronaca del monaco benedettino inglese, cronista della storia inglese, Matteo Paris (1200 \u2013 1259, con il documento riportato a pagina 485 del \"Matth\u00e6i Parisiensis, Monachi Sancti Albani, Chronica Majora, vol IV\"), lasci\u00f2 i titoli di contessa di Provenza e Forcalquier alla figlia pi\u00f9 giovane, non ancora sposata, Beatrice. Il testamento redatto da Raimondo Berengario IV, il 20 giugno 1238 a Sisteron, si trova nelle \"Layettes du Tr\u00e9sor des Chartes, vol. II\", contrassegnato come documento n\u00b0 2719.Alla mano della ricca ereditiera Beatrice aspiravano i principi delle terre confinanti, il conte di Tolosa, Raimondo VII, che aveva appena divorziato da Margherita di Lusignano, ee il re della corona d'Aragona, Giacomo I, che, pur essendo sposato con Iolanda d'Ungheria, era entrato in Provenza e messo sotto assedio la localit\u00e0 ove risiedeva Beatrice. Nel frattempo, nel corso del mese di dicembre del 1245 vi furono in Cluny incontri segreti frala madre di Beatrice, Beatrice di Savoia, il papa Innocenzo IV, Luigi IX di Francia, il fratello minore, Carlo d'Angi\u00f2, e la loro madre Bianca di Castiglia. Fu deciso che in cambio della protezione (militare) di Luigi IX, il papa avrebbe appoggiato il matrimonio tra Carlo d'Angi\u00f2 e Beatrice di Provenza, ma la Provenza non sarebbe mai andata alla Francia direttamente tramite Carlo. Si concord\u00f2 che se Beatrice e Carlo avessero avuto figli, la Provenza sarebbe spettata a loro, in caso contrario sarebbe andata a Sancha di Provenza (terza figlia di Raimondo e Betrice) ed in caso di premorienza di quest'ultima, sarebbe andata al re di Aragona. Beatrice di Savoia, alla quale fu concesso l'usufrutto del territorio fino alla sua morte, acconsent\u00ec alle nozze della figlia con Carlo d'Angi\u00f2.Allora Carlo d'Angi\u00f2, che il Papa Innocenzo IV aveva contribuito a scegliere come marito per Beatrice di Provenza, invase militarmente la Provenza, con un esercito francese e liber\u00f2 Beatrice da Giacomo I.\nIl matrimonio, secondo gli \"Annales Sancti Victoris Massilienses\" fu celebrato ad Aix-en-Provence, il 31 gennaio 1246, Beatrice divenne cos\u00ec contessa consorte d'Angi\u00f2 e del Maine.\nNel frattempo le sorelle di Beatrice, Margherita, moglie del re di Francia, Luigi IX il Santo (1214-1270), Eleonora, moglie del re d'Inghilterra, Enrico III (1207-1272), e Sancha, moglie del conte di Cornovaglia, Riccardo (1209-1272), futuro re dei Romani (o re di Germania), avrebbero desiderato dividere i feudi paterni con la sorella minore, Beatrice, ma il nuovo conte consorte di Provenza, Carlo d'Angi\u00f2, non la volle spartire; per cui i rapporti tra Carlo e le tre sorelle defraudate furono sempre molto tesi.Carlo, che nell'agosto di quello stesso anno era stato creato conte d'Angi\u00f2 e del Maine, come conte consorte govern\u00f2 la Provenza, riuscendo in pochi anni a rendere il governo completamente dispotico e tra il 1258 ed il 1264 estese i suoi domini anche sul Piemonte meridionale, occupando alcune contee nella zona di Asti.\nNel 1248, Beatrice segu\u00ec il marito, Carlo, che partecip\u00f2, insieme a suo fratello Luigi IX, alla settima crociata, in Egitto, contro gli arabi della dinastia curdo-musulmana degli Ayyubidi, che avevano conquistato e depredato Gerusalemme nel 1245, compiendovi per di pi\u00f9 orribili atrocit\u00e0. Effettuata una sosta di sei mesi a Cipro, dove nacque il loro primogenito, Carlo e Beatrice raggiunsero l'Egitto nel 1249; in giugno, conquistarono Damietta, dove nacque la loro secondogenita; la sconfitta nella battaglia di Mansura, l'8-11 febbraio 1250, port\u00f2 ad una susseguente breve prigionia di Carlo ed i suoi due fratelli, re Luigi ed Alfonso, che durante la crociata aveva ereditato, assieme alla moglie Giovanna, la contea di Tolosa. Carlo ed i fratelli furono liberati, dopo breve tempo, dietro pagamento di un pesante riscatto, pagato da sua sorella, Margherita, la regina di Francia, anche lei a Damietta. Nella primavera del 1251, seguirono re Luigi in Palestina, quindi Beatrice e Carlo decisero di rientrare in Provenza, dove erano scoppiate alcune rivolte ad Arles ed Avignone. Nella seconda met\u00e0 del 1251, dall'Egitto fece cos\u00ec ritorno in Provenza accompagnati dal fratello di Carlo, Alfonso.\nNel 1264, sua madre, Beatrice di Savoia, malata, ma sana di mete (\"infirma corpore, tamen sana mente\"), redasse due testamenti, uno a gennaio ed uno a febbraio, in cui ricorda di voler essere sepolta nella chiesa di San Giovanni di Malta, Aix-en-Provence, che col marito aveva contribuito a costruire, lascia tutti i suoi beni alle figlie, Margherita ed Eleonora, mentre alla terza figlia ancora in vita (la quarta sorella, Sancha, \u00e8 morta da tre anni circa), Beatrice di Provenza, solo un lascito; il testamento redatto il 22 febbraio ad Ambiani, in cui rammenta anche di una propriet\u00e0 lasciata all'ordine dei Cavalieri Ospitalieri, \u00e8 riportato come documento n\u00b0 639 del \"Peter der Zweite Graf von Savoyen, Markgraf in Italien, sein Haus und seine Lande\", dello storico, Ludwig Wurstenberge.\nNel 1265, suo marito, Carlo, con un piccolo contingente si imbarc\u00f2 e, via mare, arriv\u00f2 a Roma, dove, il 28 giugno il papa Clemente IV lo incoron\u00f2 re di Sicilia; la contessa Beatrice, secondo la \"storia di Manfredi, re di Sicilia e di Puglia\" di Giuseppe di Cesare che si rif\u00e0 alla \"storia di Saba Malaspina\", raggiunse il marito a Roma, sempre via mare circa quattro mesi dopo, dove fu confermata regina di Sicilia con il maritoNel novembre di quello stesso anno, l'esercito di Carlo, composto da 5000 armigeri e 25000 fanti entr\u00f2 in Italia e giunse a Roma nel gennaio del 1266, dove il 6 gennaio 1266, Carlo e Beatrice erano stati incoronati re e regina di Sicilia.\nNel 1266 Beatrice divenne consorte dell'effettivo re di Sicilia, in quanto il marito Carlo sconfisse, il 26 febbraio, nella battaglia di Benevento, re Manfredi di Sicilia, che cadde in battaglia, ucciso da uno sconosciuto.\nNel testamento che redasse, nel giugno 1266, il giorno dopo la festivit\u00e0 dei SS: Pietro e Paolo, Beatrice si definisce, regina di Sicilia, duchessa di Puglia, principessa di Capua e contessa d'Angi\u00f2, Provenza e Forcalquier (\"Beatrix\u2026Regina Sicilie, Ducatus Apuli\u00e6 et Principatus Capu\u00e6, Andegavensis, Provinci\u00e6 et Forcalquerii Comitissa\").\nBeatrice mor\u00ec nel castello del Parco, a Nocera (mentre secondo la \"storia di Saba Malaspina\", mor\u00ec a Napoli), il 23 settembre 1267; fu tumulata provvisoriamente nel monastero di Santa Maria Materdomini in Nocera Superiore (SA) accanto ai resti mortali del figlio Roberto, deceduto 2 anni prima. Le sue spoglie, nel 1277, furono traslate a Aix-en-Provence, nella chiesa di San Giovanni di Malta.Fu l'ultima contessa di Provenza della dinastia di Barcellona; lasci\u00f2 i titoli di conte di Provenza e Forcalquier al marito Carlo.\nFigli.\nBeatrice e Carlo ebbero sette figli:\nParentele incrociate.\nBeatrice e la sorella Margherita, che sposarono i fratelli Carlo d'Angi\u00f2 e Luigi IX di Francia, divennero cognate, e viceversa per Luigi e Carlo. La stessa cosa successe alle altre due sorelle, figlie di Raimondo Berengario IV, Eleonora e Sancha, sposando i fratelli Enrico III d'Inghilterra e Riccardo di Cornovaglia, divennero cognate, e viceversa per Enrico e Riccardo."}
{"id": "764751", "revid": "327943", "url": "https://it.wikipedia.org/wiki?curid=764751", "title": "Deir el-Bersheh", "text": ""}
{"id": "764752", "revid": "6264778", "url": "https://it.wikipedia.org/wiki?curid=764752", "title": "Sylvicapra", "text": ""}
{"id": "764757", "revid": "1504506", "url": "https://it.wikipedia.org/wiki?curid=764757", "title": "Contessa di Forcalquier", "text": ""}
{"id": "764766", "revid": "78273", "url": "https://it.wikipedia.org/wiki?curid=764766", "title": "Mikhail Ilarionovich Kutuzov", "text": ""}
{"id": "764778", "revid": "827882", "url": "https://it.wikipedia.org/wiki?curid=764778", "title": "Lovehunter", "text": "Lovehunter \u00e8 il secondo album in studio del gruppo musicale britannico Whitesnake, pubblicato nell'ottobre del 1979 dalla EMI.\nIl disco.\nFra il 1978 e i primi mesi del 1979, gli Whitesnake poterono contare anche sull'arrivo alle tastiere di Jon Lord, membro storico dei Deep Purple. Dopo aver pubblicato l'album \"Trouble\", la band si chiuse al Clearwell Castle nel Gloucestershire e registr\u00f2 il nuovo disco servendosi del Rolling Stones Mobile Studio.\nChiude l'album la ballata \"We Wish You Well\" che verr\u00e0 utilizzata dagli Whitesnake per congedarsi dal pubblico alla fine di ogni concerto.\nLa copertina dell'album raffigura una donna nuda con un enorme serpente che le passa fra le cosce. Negli Stati Uniti la censura la ricopr\u00ec con dell'anonimo cartone."}
{"id": "764783", "revid": "1371684", "url": "https://it.wikipedia.org/wiki?curid=764783", "title": "Institut d'Estudis Occitans", "text": "L\u2019Istituto di Studi Occitani (in occitano: \"Institut d'Estudis Occitans\"; in francese: \"Institut d'\u00e9tudes occitanes\"; acronimo: IEO) \u00e8 un'associazione culturale nata in Francia nel 1945 su iniziativa di un gruppo di giovani scrittori della Resistenza francese con lo scopo della salvaguardia e della promozione della cultura e della lingua occitana. L'IEO, riconosciuto un'istituzione di pubblica utilit\u00e0 nel 1949, si occupa dell'armonizzazione e normalizzazione di tutti i lavori concernenti la cultura occitana nel suo insieme.\nL'Istituto di Studi Occitani \u00e8 costituito da una federazione di sezioni regionali (Limosino, Aquitania, Linguadoca, Midi-Pirenei e Provenza) e dipartimentali (in una trentina di dipartimenti del sud della Francia), da sedi nelle Valli Occitane del Piemonte e nella Val d'Aran in Spagna, cos\u00ec come a Parigi.\nL'IEO pubblica una rivista, \"Anem ! Occitans !\", che per la sua tiratura \u00e8 una delle maggiori riviste in lingua occitana."}
{"id": "764787", "revid": "125638678", "url": "https://it.wikipedia.org/wiki?curid=764787", "title": "Leopardus colocolo", "text": "Il gatto delle Pampas (Leopardus colocolo ), noto anche come gatto del Pantanal o colocolo, \u00e8 un piccolo felino del genere Leopardus originario del Sud America.\nDescrizione.\nDalle dimensioni di un gatto domestico (lunghezza testa-corpo 42-79 cm, coda 22-33 cm per 3-4 kg di peso), Il gatto delle Pampas ha un aspetto tozzo, con zampe relativamente corte e una coda piuttosto corta e folta. A differenza di tutti gli altri piccoli felidi neotropicali, ha le orecchie appuntite, simili a quelle dei gatti domestici, e prive di ciuffi di peli. Ha inoltre 28 denti, gli occhi giallo-bruni con pupille a forma di fessura, mentre il mantello presenta un'incredibile variet\u00e0 di colori, disegni e struttura.\nI gatti delle Pampas che abitano le alte steppe delle Ande, dell'Ecuador, del Per\u00f9 e della Bolivia (\"L. c. garleppi\") hanno infatti una lunga e morbida pelliccia grigio-argentea, che sul dorso e sulla sommit\u00e0 del capo assume una tonalit\u00e0 rossastra; i lunghissimi peli del dorso possono essere rizzati dall'animale in preda all'eccitazione, e sembrano allora formare una sorta di criniera. I fianchi recano delle macchie ad anello, rosso-brune all'esterno e rosso-grigie al centro, che possono unirsi a formare lunghe fasce orientate obliquamente verso la parte posteriore del corpo; la coda \u00e8 ornata superiormente da macchie oblique rosso-brune, mentre le parti inferiori e l'interno delle zampe sono maculati di nero. I gatti delle Pampas diffusi in Cile (\"L. c. colocolo\") sono caratterizzati da un disegno assai pi\u00f9 pallido, formato da sottili strisce o serie di macchie rosso-grigie che si estendono obliquamente attraverso i fianchi; le macchie dell'addome sono rosso-brune, e quelle della parte interna delle zampe nere. Completamente diversa dalle sottospecie precedenti \u00e8 quella del Mato Grosso (\"L. c. braccatus\"): il suo mantello \u00e8 infatti sottile, ispido tanto da apparire quasi simile a paglia, di color giallo-bruno su quasi tutte le parti del corpo, a eccezione della sommit\u00e0 del capo, della parte superiore del collo, del dorso e dei piedi, ove \u00e8 nerastro. Il disegno a macchie, simile a quello della sottospecie peruviana, ha una tinta nero-bruna, e cos\u00ec pure la \u00abcriniera\u00bb dorsale, che pu\u00f2 raggiungere la lunghezza di circa 7 cm; piuttosto lungo \u00e8 anche il pelo che ricopre le guance e pu\u00f2 essere ugualmente sollevato a volont\u00e0 dell'animale. Gli esemplari di questa sottospecie brasiliana vengono considerati pi\u00f9 difficilmente avvicinabili di quelli diffusi nelle zone montuose. Via via che si procede verso sud, il disegno e la colorazione dei gatti delle Pampas si fanno pi\u00f9 pallidi e chiari: la sottospecie della Patagonia (\"L. c. pajeros\"), infatti, ha il mantello grigio-argenteo, praticamente privo di disegno nella parte superiore e ornato solo da strisce trasversali nere sull'interno delle zampe, e da macchie nerastre sull'addome. I peli sono talmente lunghi che la \u00abcriniera\u00bb dorsale finisce quasi per confondersi con il rivestimento delle altre parti.\nLe sottospecie \"L. c. colocolo\" ricorda molto il gatto delle Ande ed \u00e8 il morfo pi\u00f9 comune nell'areale di quest'ultimo. Il gatto delle Pampas \u00e8 generalmente pi\u00f9 maculato, non ha la coda lunga e folta del gatto delle Ande e ha un naso rosa o rossastro, mentre quello del gatto delle Ande \u00e8 scuro.\nBiologia.\nAlimentazione.\nIl gatto delle Pampas \u00e8 stato poco studiato; sono in corso indagini radiotelemetriche sulle Ande argentine e nelle praterie dei \"cerrado\" brasiliani, che di certo ci consentiranno una migliore comprensione dell'ecologia di questa specie, ma i dati non sono ancora disponibili. Le informazioni sull'ecologia alimentare del gatto delle Pampas provengono principalmente dall'analisi di feci e di contenuti gastrici, indicanti che si tratta di una specie generalista e opportunista che si nutre principalmente di piccoli mammiferi, in primo luogo roditori, tra cui vari \"Phyllotis\", \"Apodemus\", ratti, cavie, tuco-tuco, ratti cincill\u00e0 e viscacce. Nelle regioni andine, la preda principale \u00e8 la viscaccia, in una sovrapposizione significativa con la dieta del gatto delle Ande; tuttavia i gatti delle Pampas sono la specie pi\u00f9 versatile, dalla dieta pi\u00f9 variegata. In Patagonia sono prede importanti le lepri europee introdotte. Altre prede degne di nota sono tinamou, fenicotteri adulti e pulcini e uova di pinguino di Magellano, che prelevano dai nidi. Sono stati registrati anche piccoli serpenti e lucertole, nonch\u00e9 invertebrati. Depredano inoltre il pollame domestico. Sulla base dei dati raccolti, la ricerca del cibo sembra avvenire in gran parte al suolo, bench\u00e9 i gatti delle Pampas siano ottimi arrampicatori e probabilmente inseguano le prede anche sugli alberi, almeno tra i rami pi\u00f9 bassi. I periodi di attivit\u00e0 sembrano variare notevolmente a seconda della regione. In base ai fototrappolaggi, sono in gran parte notturni sulle Ande argentine, mentre sono quasi del tutto diurni nelle praterie dei \"cerrado\" brasiliani. Un fattore sembrerebbe essere la presenza nel \"cerrado\" di grandi felidi notturni, ma i puma sono comuni anche negli \"habitat\" andini, dove entrambe le specie sono in gran parte notturne. Come molti piccoli felidi neotropicali, probabilmente presentano modelli di attivit\u00e0 flessibili, in grado di adattarsi a una grande variet\u00e0 di fattori. I gatti delle Pampas si nutrono anche di grandi carcasse, per esempio di bestiame, vigogne e guanachi.\nComportamento.\nIl gatto delle Pampas \u00e8 solitario e probabilmente ha un tipico sistema socio-spaziale da piccolo felide, ma i dettagli sono pochi e si attende che siano pubblicati i risultati degli studi telemetrici in corso. I dati preliminari provenienti da animali con radiocollare indicano \"home range\" di 3,1-37\u00a0km\u00b2, con una media di 19 km\u00b2 (praterie di \"cerrado\", Parco Nazionale delle Ema, Brasile) e una stima singola di 20,8 km\u00b2 (Ande argentine); \u00e8 probabile che i \"range\" andini siano maggiori perch\u00e9 qui le prede hanno distribuzione irregolare e densit\u00e0 inferiori che nel \"cerrado\", ma occoreranno dati provenienti da pi\u00f9 animali. Analogamente a qualche altro piccolo felide neotropicale, i gatti delle Pampas depositano le loro feci in latrine che probabilmente hanno una funzione di demarcazione e di \u00absegnavia\u00bb. Esistono poche stime di densit\u00e0 rigorose; sulla base dei dati dei fototrappolaggi, sono stati stimati 74-79 individui per 100 km\u00b2 sulle Ande argentine.\nRiproduzione.\nLe abitudini riproduttive sono in gran parte sconosciute in natura. In base alle informazioni raccolte in cattivit\u00e0, la gestazione dura 80-85 giorni e produce da uno a tre cuccioli; la dimensione media di 13 cucciolate avvenute in cattivit\u00e0 era di 1,31 cuccioli.\nDistribuzione e habitat.\nIl gatto delle Pampas \u00e8 diffuso quasi lungo l'intera catena delle Ande, dall'estremo sud della Colombia allo stretto di Magellano, in Cile, e nell'entroterra attraverso le pianure boliviane, il Brasile centrale e settentrionale, Paraguay, Uruguay e gran parte dell'Argentina (eccetto la maggior parte delle province settentrionali e centro-orientali). Il suo areale \u00e8 spesso descritto come una serie di popolazioni discontinue, ma forse si tratta pi\u00f9 di lacune di campionamento che di distribuzione: recenti indagini con fototrappole hanno infatti mostrato la specie anche in aree in cui era considerata assente. I gatti delle Pampas popolano una gamma molto variegata di \"habitat\": generalmente associati a terreni aperti, si trovano in realt\u00e0 anche in foreste e boscaglie fitte. Vivono in praterie di \"pampas\" e \"cerrado\", in tutti i tipi di savane alberate umide e secche, in paludi, mangrovie, foreste aperte, macchia e deserti semi-aridi, nonch\u00e9 nelle steppe andine fino a 5000 m. Sono stati avvistati nelle Yungas, una fitta cintura di foresta montana lungo le pendici orientali delle Ande, tra gli Altipiani andini e le pianure orientali; non si trovano invece in foreste pluviali tropicali e temperate di pianura. I gatti delle Pampas tollerano alcuni habitat fortemente modificati tra cui pascoli, piantagioni esotiche e terreni agricoli, purch\u00e9 offrano una densa copertura vegetativa del suolo. Non tollerano invece pascoli molto degradati o monocolture estensive, che occupano la maggior parte delle odierne \"pampas\" dell'Argentina.\nTassonomia.\nIn passato il gatto delle Pampas era classificato nel genere desueto \"Oncifelis\" (insieme a kodkod e gatto di Geoffroy) o nel genere a s\u00e9 stante \"Lynchailurus\", ma recenti analisi molecolari lo collocano con certezza nel genere \"Leopardus\". Il suo parente pi\u00f9 prossimo dovrebbe essere il gatto delle Ande, ma i dati genetici sono scarsi e occorreranno ulteriori ricerche. Un altro parente stretto \u00e8 il gatto tigre del nord, con evidenze di ibridazione storica tra maschi di gatto tigre e femmine di gatto delle Pampas nel Brasile nord-orientale e centrale (oggi non sembrano in corso ibridazioni tra le due specie, ma resta una possibilit\u00e0, che potrebbe essere svelata da nuove ricerche). Morfologicamente, i gatti delle Pampas si suddividono in tre gruppi principali che talvolta sono stati classificati come specie a s\u00e9 stanti - \"Leopardus colocolo\" (raggruppante le sottospecie \"colocolo\" e \"wolffsohni\"), \"L. braccatus\" (\"braccatus\" e \"munoai\") e \"L. pajeros\" (\"pajeros\", \"budini\" e \"garleppi\") -, mentre gli attuali dati genetici indicano solo differenze moderate tra le popolazioni. Sono state descritte fino a undici sottospecie, ma molte senza prove in termini genetici. Dopo un'accurata opera di revisione sulla base di analisi genetiche, il loro numero \u00e8 stato ridotto a sette:\nConservazione.\nI gatti delle Pampas hanno distribuzione ampia, tollerano numerosi habitat e sono storicamente considerati comuni. Ma bench\u00e9 localmente abbondanti in alcuni siti, un aumento degli studi sul campo nell'ultimo decennio indica che in realt\u00e0 sono scarsi in gran parte del loro areale. In pianura le principali minacce sono la perdita di habitat e la loro conversione per allevamento e agricoltura, particolarmente pervasivi in aree chiave per la specie come le praterie del \"cerrado\" brasiliano, l'Espinal argentino e le foreste del Gran Chaco. L'espansione agricola, in particolare per la coltivazione della soia, sembra la maggiore causa di declino in Argentina centrale, e oggi la specie \u00e8 considerata regionalmente estinta proprio nelle \"pampas\" argentine da cui prese il nome. I gatti delle Pampas restano spesso uccisi sulle strade, sono perseguitati per depredazioni di pollame e vulnerabili ai cani dei pastori, soprattutto in \"habitat\" aperti. Nelle regioni andine, gatti delle Pampas e gatti delle Ande vengono uccisi per cerimoniali religiosi in cui si ritiene che le pelli o esemplari imbalsamati aumentino la fertilit\u00e0 e la produttivit\u00e0 di animali da allevamento e colture.\nIl gatto delle Pampas viene classificato come \u00abspecie prossima alla minaccia\u00bb (\"Near Threatened\") dalla IUCN e figura nell'Appendice I della CITES."}
{"id": "764789", "revid": "2519", "url": "https://it.wikipedia.org/wiki?curid=764789", "title": "Nosocomio", "text": ""}
{"id": "764804", "revid": "1013865", "url": "https://it.wikipedia.org/wiki?curid=764804", "title": "Provincia del Dornod", "text": " \nLa provincia del Dornod (mongolo: \u0414\u043e\u0440\u043d\u043e\u0434 \u0430\u0439\u043c\u0430\u0433, \"aimag orientale\"), \u00e8 la pi\u00f9 orientale delle province della Mongolia; estende il suo territorio su un bassopiano costantemente montuoso appena lambito dalla catena del Grande Khingan (raggiunge la massima altezza di 1.346 metri) e dalla parte sud-orientale del deserto del Gobi.\nConfina a nord con la Siberia (Russia), ad ovest con le province del H\u0117ntij e di S\u00f9hbaatar, a sud con la Mongolia Interna (Cina) e ad est con la Manciuria (Cina).\nLa regione \u00e8 attraversata dai fiumi H\u0117rl\u0117n (Kherlen) e Uldz che permettono alla popolazione di dedicarsi, oltre all'allevamento nomade, anche all'agricoltura. Inoltre sul lago Bujr nuur, al confine con la Cina, viene praticata la pesca.\nIl capoluogo \u010cojbalsan (40.000 abitanti), sul fiume H\u0117rl\u0117n, \u00e8 un importante mercato agricolo e del bestiame.\nSuddivisione amministrativa.\nLa provincia \u00e8 suddivisa nei seguenti distretti (\"sum\"):\n(*)\u010cojbalsan, capoluogo della provincia."}
{"id": "764811", "revid": "767487", "url": "https://it.wikipedia.org/wiki?curid=764811", "title": "Costanti di Lam\u00e9", "text": "Nella meccanica del continuo, le costanti di Lam\u00e9 sono una coppia di parametri dipendenti dal materiale, denotati rispettivamente con le lettere greche \u03bb e \u03bc, che compaiono nella relazione tra deformazione e tensione interna. Prendono il nome da Gabriel Lam\u00e9 e in generale sono note come prima e seconda costante di Lam\u00e9, ma a seconda del contesto differenti nomi possono essere usati. Ad esempio, in meccanica dei fluidi \u03bc \u00e8 nota come viscosit\u00e0 dinamica, mentre nel contesto delle deformazioni elastiche \u00e8 nota come modulo di taglio, che \u00e8 a volte indicato con \"G\" (tipicamente la notazione con \"G\" \u00e8 usata insieme al modulo di Young \"E\", quella con \u03bc insieme a \u03bb).\nPer i materiali isotropi e omogenei, le costanti di Lam\u00e9 definiscono la legge di Hooke nel caso tridimensionale\ndove \u03c3 \u00e8 la tensione interna, \u03b5 il tensore di deformazione, formula_2 la matrice identit\u00e0 e formula_3 la traccia.\nLe due costanti formano una parametrizzazione del modulo elastico per materiali omogenei isotropi, usata in genere per esprimere altri moduli elastici, ad esempio il modulo di compressibilit\u00e0 pu\u00f2 essere scritto come formula_4.\nMentre la seconda costante \u00e8 sempre positiva, la prima costante pu\u00f2 assumere valori negativi, sebbene sia positiva per la maggior parte dei materiali.\nLe costanti hanno la stessa dimensione di una tensione, e tipicamente hanno assegnata un'unit\u00e0 di pressione in analisi dimensionale."}
{"id": "764812", "revid": "125123784", "url": "https://it.wikipedia.org/wiki?curid=764812", "title": "Reazione di Rivalta", "text": "La reazione di Rivalta \u00e8 un metodo che serviva a distinguere, in medicina di laboratorio, un liquido essudato da un liquido trasudato. Ora non \u00e8 pi\u00f9 usata.\nStoria.\nLa reazione prende il nome dal medico e chimico italiano Fabio Rivalta che la invent\u00f2. Nel 1895 Rivalta comunicava il nuovo metodo da lui ideato per la differenziazione dei liquidi patologici, allorch\u00e9 questi venivano a dissolversi in una soluzione acquosa di acido acetico. In comunicazioni successive il Rivalta rendeva noto di aver perfezionato il suo metodo, da lui definito semplice e facile ed alla portata di tutti, dando nel contempo la sua spiegazione del fenomeno.\nProcedura.\nVersando alcune gocce di liquido in una soluzione allo 0,1% di acido acetico, se questo ha la composizione chimica dell'essudato, si former\u00e0 un cerchio di fumo, come quello da sigaretta e si assister\u00e0 alla precipitazione di macromolecole, prevalentemente glicoproteine.\nUna prova di Rivalta positiva indica un contenuto in proteine superiore a 3 grammi per 100\u00a0ml.\nLa prova di Rivalta attualmente non \u00e8 pi\u00f9 utilizzata a livello laboratoristico, anche e soprattutto perch\u00e9 il metodo non fu mai rigorosamente standardizzato. \nLa prova si definisce positiva per l'essudato infiammatorio e negativa per il trasudato, a causa del caratteristico maggior contenuto proteico del primo rispetto al secondo.\nProteine reattive della fase acuta.\nL'effettuazione della prova in condizioni standardizzate (utilizzo di soluzione di acido acetico a pH 4,0) porta ad identificare 8 tipi di proteine nel precipitato torbido Rivalta positivo: proteina C-reattiva (CRP), \u03b11-antitripsina (\u03b11-AT), \u03b11-glicoproteina acida (\u03b11-AG), aptoglobina (Hp), transferrina (Tf), ceruloplasmina (Cp), fibrinogeno (Fg), ed emopessina (HPX). La positivit\u00e0 per la reazione Rivalta al pH specificato pu\u00f2 perci\u00f2 suggerire una infiammazione patologica."}
{"id": "764818", "revid": "125123588", "url": "https://it.wikipedia.org/wiki?curid=764818", "title": "Essudato", "text": "L'essudato (comunemente chiamato \"acqua lucida\") \u00e8 un liquido infiammatorio extravascolare con elevata concentrazione proteica (peso specifico &gt;1,02) che si raccoglie nei tessuti del corpo sottoposti a un processo d'infiammazione.\nLe venule aumentano la loro permeabilit\u00e0 per azione dell'istamina e di altre sostanze per la maggior parte proteiche chiamate mediatori dell'infiammazione, cos\u00ec da far passare le cellule dell'immunit\u00e0 verso il tessuto infiammato. Per questo motivo l'essudato \u00e8 composto da una miscela di proteine e cellule in ambiente acquoso.\nQuando l'essudato si arricchisce di cellule, globuli bianchi e batteri morti, diventa bianco e cremoso, denominato pus. Se questo essudato purulento si raccoglie in una cavit\u00e0 preformata, si ha un empiema; se si raccoglie in una cavit\u00e0 neoformata, si ha un ascesso.\nEtimologia.\nLa parola essudato deriva da \"exude\", \"per sudare,\" dal latino \"exs\u016bd\u0101re\", \"sudare fuori\" (ex- \"fuori\" e s\u016bd\u0101re \"al sudore\").\nDifferenze tra trasudato ed essudato.\nL'essudato si differenzia dal trasudato che non \u00e8 di natura infiammatoria e non presenta quindi proteine e cellule.\nVi \u00e8 una distinzione importante tra trasudati ed essudati. I trasudati sono causati da alterazioni della pressione idrostatica o della pressione oncotica e non da un processo infiammatorio. Essi hanno un basso contenuto proteico rispetto agli essudati.\nLa distinzione medica tra trasudati ed essudati viene fatta attraverso la misurazione del peso specifico del liquido estratto. Il peso specifico viene utilizzato per misurare il contenuto proteico del fluido. Pi\u00f9 alto \u00e8 il peso specifico maggiore \u00e8 il rischio di cambiamenti della permeabilit\u00e0 capillare in relazione alla cavit\u00e0 del corpo. Ad esempio, il peso specifico del trasudato \u00e8 solitamente inferiore a 1,012 con una concentrazione di proteine inferiore a 2 g/100ml (2% m/V).\nLa reazione di Rivalta era un test che veniva solitamente utilizzato per differenziare un essudato da un trasudato. Non \u00e8 chiaro se vi \u00e8 una differenza tra i trasudati ed essudati nelle piante."}
{"id": "764821", "revid": "1632387", "url": "https://it.wikipedia.org/wiki?curid=764821", "title": "On the Wings of a Russian Foxbat", "text": "On the Wings of a Russian Foxbat (noto anche come King Biscuit Flower Hour Presents: Deep Purple in Concert) \u00e8 un album dal vivo del gruppo inglese Deep Purple, pubblicato nel 1995.\nIl disco.\nTestimonianza live del tour americano del \"Mark 4\", con Tommy Bolin alla chitarra, nei primi mesi del 1976. Nonostante i problemi personali dei singoli membri della band, la qualit\u00e0 di questo live appare molto buona, con interessanti rivisitazioni dei classici della band in una chiave nuova. Il disco, pubblicato negli anni novanta, non avr\u00e0 successo ma sar\u00e0 apprezzato da quei fan dei Deep Purple che amavano questa formazione.\nTracce.\nDisco 1\nDisco 2"}
{"id": "764830", "revid": "104265", "url": "https://it.wikipedia.org/wiki?curid=764830", "title": "Paxillaceae", "text": "Paxillaceae Lotsy, \"Vortr. bot. Stammesgesch.\" 1: 706 (1907).\nPaxillaceae \u00e8 una famiglia di funghi basidiomiceti appartenente all'ordine Boletales.\nGeneri di \"Paxillaceae\".\nIl genere tipo \u00e8 Paxillus Fr."}
{"id": "764834", "revid": "252732", "url": "https://it.wikipedia.org/wiki?curid=764834", "title": "Tresette", "text": ""}
{"id": "764842", "revid": "2057018", "url": "https://it.wikipedia.org/wiki?curid=764842", "title": "Southend United Football Club", "text": "Il Southend United Football Club, meglio noto come Southend United, \u00e8 una societ\u00e0 calcistica inglese con sede nella citt\u00e0 di Southend-on-Sea. Milita in National League, la quinta divisione del calcio inglese.\nNella stagione 2021-2022, gli \"Shrimpers\" si trovano fuori dalla Football League per la prima volta dopo 101 anni.\nStoria.\nIl club venne fondato nel 1906 e gioc\u00f2 nella Southern League fino alla fondazione della Third Division nel 1920, di cui \u00e8 uno dei co-fondatori. L'anno successivo la divisione fu organizzata su base regionale e gli \"Shrimpers\" militarono nel girone riservato alle squadre dell'Inghilterra meridionale. Nel 1958, una nuova riforma del campionato inglese port\u00f2 in Third Division l'introduzione del girone unico nazionale e l'istituzione della Football League Fourth Division (la quarta serie, oggigiorno rappresentata dalla League Two).\nIn questo lasso di tempo la squadra milit\u00f2 sempre in terza serie sfiorando in due occasioni, nel 1932 e 1950, la promozione con il terzo posto in classifica.\nNel 1966 venne retrocesso in Fourth Division, dove milit\u00f2 per sei stagioni; fu promosso nuovamente nel 1972, dopo il secondo posto alle spalle del Grimsby Town, e nel corso degli anni settanta fece la spola fra terza e quarta divisione (1976 retrocessione, 1977-1978 promozione di nuovo al secondo posto, dietro al Watford in questo caso, e nel 1980 di nuovo relegato in \"Fourth Division\"). Nel 1980-1981 vinse il campionato di quarta divisione con una serie impressionante di vittorie. Tra i protagonisti di questi anni vi \u00e8 Micky Stead, autore di 298 partite di campionato con gli \"Shrimps\" tra il 1978 ed il 1985.\nLe difficolt\u00e0 economico-finanziarie del club costrinsero la dirigenza a vendere i migliori giocatori e ci\u00f2 lo si pu\u00f2 notare nel bilancio del 1983 quando l'indebitamento era pari a 250.000\u20a4. Lo stesso anno, a giugno, un macellaio locale, Anton Johnson, riusc\u00ec a comprare il 44,9% del capitale sociale dai fratelli Rubin; ad agosto un nuovo allenatore, Peter Morris, sostitu\u00ec l'uscente Dave Smith. Come AD fu scelto il campione del Mondo ed ex capitano della nazionale e del West Ham Bobby Moore e come presidente Andrew MacHutcheon. Morris rimase alla guida degli \"Shrimpers\", fino al febbraio 1984, quando fu sostituito dallo stesso Moore; ci\u00f2 per\u00f2 non evit\u00f2 la retrocessione in \"Fourth Division\" al termine del campionato. Un altro dato negativo per questa annata fu la bassa media spettatori al Roots Hall, poco pi\u00f9 di 2.000.\nNell'ottobre dello stesso anno una grave crisi societarie colp\u00ec i \"Blues\", Anton Johnson fu arrestato, si scopr\u00ec che mancavano ben 70.000\u20a4 da un fondo d'investimento legato al club e che l'indebitamento era pari a 800.000\u20a4. Solo l'intervento di due imprenditori, Robert Maxwell e Ken Bates, chiamati dall'ex direttore generale Jobson, riusc\u00ec a risolvere la situazione prestando i soldi necessari per ripagare i risparmiatori che avevano investito nel fondo legato al club. Johnson fu bandito dalla FA e gli fu impedito di avere qualsiasi coinvolgimento nel mondo del calcio; all'epoca egli possedeva quote non solo nel Southend United ma anche nel Rotherham e nel Bournemouth.\nLa squadra inanell\u00f2 due promozioni consecutive nel 1990 e nel 1991, arrivando a condurre il campionato di Second Division nell'inverno del 1992. Tuttavia fall\u00ec la storica terza promozione consecutiva.\nRetrocesso in terza divisione nel 1997, precipit\u00f2 in quarta l'anno successivo, dove rimase per sette anni. Risal\u00ec in Football League 1 al termine della stagione 2004-2005, classificandosi quarto. L'anno dopo, con il pareggio per 2-2 al Liberty Stadium dello Swansea City, fu matematicamente promosso in Championship; cosicch\u00e9 il 6 maggio 2006, battendo per 1-0 il Bristol City, si pot\u00e9 laureare campione della Football League 1 e ripetere l'impresa della doppia promozione consecutiva come nel biennio 1989-'90/1990-'91.\nLa stagione successiva, frutto anche di una partenza lenta e una faticosa ripresa nella stagione invernale, gli \"Shrimpers\", non riuscirono a salvarsi e ritornarono in League 1 a fine campionato. Nel 2007-'08, con l'obiettivo di risalire in seconda categoria, l'undici inglese si rinforz\u00f2 acquistando numerosi giocatori nuovi, per\u00f2, nonostante ci\u00f2 alla fine della stagione ottennero un misero sesto posto valido per l'accesso ai playoff, poi persi nella gara di ritorno con il Doncaster Rover (dopo lo 0-0 in casa).\nNelle coppe inglesi non ha mai raggiunto risultati di vertice, tranne la finale del Football League Trophy per due anni consecutivi (nel 2004 e nel 2005)."}
{"id": "764844", "revid": "125927871", "url": "https://it.wikipedia.org/wiki?curid=764844", "title": "Giuseppe Insalaco", "text": "Biografia.\nFu sindaco di Palermo per tre mesi dal 17 aprile al 13 luglio del 1984. Durante il suo mandato, la decisione di non ricorrere pi\u00f9 al sistema della licitazione privata nell'aggiudicazione degli appalti comunali, gli attir\u00f2 numerose inimicizie che culminarono con le dimissioni dell'assessore alla manutenzione Salvatore Midolo, appartenente alla corrente politica di Vito Ciancimino. Poi ben tre lettere anonime lo accusarono di aver intascato una tangente per la vendita di terreni non edificabili ad alcuni costruttori in odor di mafia e perci\u00f2 fu costretto alle dimissioni. Fu ascoltato dalla Commissione antimafia presieduta da Abdon Alinovi il 3 ottobre 1984 - insieme al suo predecessore Elda Pucci e all'allora sindaco in carica Nello Martellucci - sulle ingerenze della mafia nella politica palermitana. Inizi\u00f2 dicendo:\nDenunci\u00f2 dunque le pressioni subite da Vito Ciancimino e dal suo \"entourage\", che indic\u00f2 come i gestori dei grandi appalti al comune di Palermo per conto della mafia, aggiungendo anche: \nDue settimane dopo aver fatto queste dichiarazioni, l'automobile di Insalaco fu bruciata davanti alla sua abitazione nonostante la presenza degli agenti di scorta che vigilavano sul giudice Giovanni Falcone (il quale abitava nel suo stesso palazzo in via Norarbartolo).\nIl 18 novembre dello stesso anno, entr\u00f2 all'Assemblea Regionale Siciliana, subentrando all'onorevole Rosario Nicoletti, morto suicida. Tuttavia il 5 febbraio 1985 venne emesso un mandato di cattura nei suoi confronti sulla base delle accuse contenute nelle lettere anonime e si diede per circa un mese alla latitanza. Decise di consegnarsi solamente ai giudici Antonino Caponnetto e Giovanni Falcone, ai quali denunci\u00f2 nuovamente la circostanza che gli appalti comunali erano gestiti da un comitato d'affari presieduto da Vito Ciancimino e dal conte Arturo Cassina. In agosto ebbe infine la libert\u00e0 provvisoria.\nL'assassinio.\nFu poi assassinato a colpi di pistola mentre si trovava in auto in via Alfredo Cesareo il 12 gennaio 1988. Sul luogo del delitto, gli assassini abbandonarono un casco e la pistola utilizzata nell'omicidio. In conseguenza di ci\u00f2 \u00e8 stato dichiarato \"Vittima della Mafia\". Dopo la sua morte fu trovato un memoriale di 17 pagine in cui Insalaco accusava diversi esponenti della DC palermitana, e il sistema di gestione degli appalti e del potere cittadino, denunciando inoltre il ruolo occulto della confraternita dei Cavalieri del Santo Sepolcro, presieduta dal conte Cassina. Due giorni dopo l'omicidio, venne assassinato anche l'agente di polizia Natale Mondo. \u00c8 sepolto nel cimitero di Santa Maria di Ges\u00f9.\nNel novembre 1990, nel corso di un'intervista resa al quotidiano \"L'Unit\u00e0\", il professore palermitano Alberto Volo, esponente del movimento neofascista Terza posizione, afferm\u00f2 che Insalaco era uno dei \"colonnelli\" palermitani di Gladio, organizzazione paramilitare \"stay-behind\" con funzioni anticomuniste: le rivelazioni di Volo per\u00f2 non trovarono mai conferma perch\u00e8 i giudici lo ritennero in pi\u00f9 occasioni \"inattendibile e mitomane\".\nIl 17 dicembre 2001 sono stati confermati in Cassazione gli ergastoli per Domenico Ganci e Domenico Guglielmini, riconosciuti responsabili dell'omicidio di Giuseppe Insalaco sulla base delle accuse dei collaboratori di giustizia Calogero Ganci, Francesco Paolo Anzelmo e Antonino Galliano.\nMemoria.\nGiuseppe Insalaco \u00e8 ricordato ogni anno il 21 marzo nella Giornata della Memoria e dell'Impegno di Libera, la rete di associazioni contro le mafie, che in questa data legge il lungo elenco dei nomi delle vittime di mafia e fenomeni mafiosi. Nel marzo 2021, a seguito della pubblicazione del romanzo \u201cIl volto delle streghe\u201d, edito da Edizioni Ex Libris nel 2019, il Comune di Palermo ha deciso d\u2019intitolare il nuovo presidio sanitario veterinario all\u2019ex Sindaco Giuseppe Insalaco, grazie al quale nel 1984, anticipando di 7 anni la Legge Nazionale sul randagismo, viet\u00f2 la soppressione dei cani che sostavano in canile oltre che la destinazione degli stessi negli stabulari ove si praticava la sperimentazione animale."}
{"id": "764847", "revid": "45674319", "url": "https://it.wikipedia.org/wiki?curid=764847", "title": "Centro sociale occupato", "text": ""}
{"id": "764853", "revid": "729019", "url": "https://it.wikipedia.org/wiki?curid=764853", "title": "Paxillus", "text": "\"Paxillus\" Fr., Fl. Scan.: 339 (1836).\nPaxillus \u00e8 un genere di funghi basidiomiceti della famiglia Paxillaceae avente le seguente caratteristiche.\nDescrizione del genere.\nCappello.\nConvesso oppure imbutiforme, con cuticola fibrillosa e di colore giallo-brunastro.\nLamelle.\nDecorrenti, facilmente asportabili.\nGambo.\nA volte non si trova al centro ma \u00e8 collocato lateralmente; non possiede anello n\u00e9 volva.\nCarne.\nOmogenea, al taglio vira al nerastro, al bruno rossiccio oppure al rosso mattone.\nSpore.\nOcracee in massa.\nHabitat.\nIn Europa vi sono solo 4 specie, di cui due terricole e due lignicole; il \"Paxillus involutus\" a volte cresce su legname marcescente.\nCommestibilit\u00e0.\nSenza valore.\nTutte le specie del genere devono essere considerate non eduli e molto pericolose.\nIl Paxillus involutus ed il Paxillus rubicundulus possono scatenare su soggetti predisposti una gravissima sindrome immunoemolitica detta sindrome paxillica che pu\u00f2 provocare addirittura la morte.\nPer tale motivo ed in attesa di notizie certe, tutte le altre specie congeneri devono essere scartate e considerate sospette.\nSpecie di \"Paxillus\".\nLa specie tipo \u00e8 \"Paxillus involutus\" (Batsch) Fr. (1838).\nAltre specie sono:"}
{"id": "764858", "revid": "1632387", "url": "https://it.wikipedia.org/wiki?curid=764858", "title": "Myrkskog", "text": "I Myrkskog sono una band black metal/brutal death metal norvegese di Drammen, nata nel 1993.\nStoria.\nI Myrkskog si formano per mano del chitarrista Destructhor, del bassista/cantante Master V e del batterista Lars Petter.\nNel maggio del 1994 Petter lascia la band e viene sostituito da Bj\u00f8rn Thomas. Con questa formazione i nostri iniziano a farsi sentire nell'underground norvegese ottenendo i primi responsi positivi. Nello stesso anno, per\u00f2, problemi individuali tra i membri porteranno ad ibernare l'attivit\u00e0 della band.\nNel gennaio del 1995, Destructhor e Master V riprendono il controllo della situazione registrando in sette giorni e su un portatile il loro primo demotape ufficiale, \"Ode til Norge\", contenente quattro tracce, con l'aiuto di una drum machine.\nNell'aprile del 1996 la band viene rinvigorita da due nuovi entrati, il drummer Eek (gi\u00e0 Funeral e Odium) e il chitarrista Sechtdamon (anch'egli membro degli Odium), che poco dopo prende il posto di Eek diventando il batterista effettivo.\nVerso la fine del 1997, i Myrkskog entrano finalmente (e per la prima volta) in uno studio professionale per registrare il loro secondo demo \"Apocalyptic Psychotica - The Murder Tape\", pubblicato solo nel maggio del 1998.\nDurante le registrazioni, si unisce al gruppo il chitarrista Savant M (gi\u00e0 musicista di esperienza con Desolation, Archon e Maleficum) portando con s\u00e9 un modo espressivo di suonare che avrebbe poi influenzato il songwriting della band.\nApocalyptic Psychotica - The Murder Tape inizia a circolare tra gli addetti ai lavori con feedback pi\u00f9 che positivi e le label specializzate in metal estremo iniziano a corteggiare il gruppo. Alla fine la spunta l'inglese Candlelight Records e, forti del contratto appena firmato, i Myrkskog entrano nell'Akkerhaugen Studio nel giugno del 1999 per registrare il loro primo full-length \"Deathmachine\", terminato a settembre dello stesso anno ma uscito solo nel 2000.\nIl disco si presenta come un mix tra un death metal estremo e veloce, reminiscenze black metal e in tono minore parti industrial metal e sample che donano all'album un aspetto freddo e sintetico.\nIncomprensioni sulla direzione musicale da prendere e problemi personali in seno alla band porteranno poi all'allontanamento di Savant M e Master V. Ora il timone \u00e8 nelle mani dei rimasti Destructhor e Sechtdamon che reclutano il bassista degli Odium, Demariel, che successivamente adotter\u00e0 lo pseudonimo di Gortheon.\nIl nuovo materiale registrato con Gortheon al basso suoner\u00e0 molto pi\u00f9 aggressivo dei precedenti ed anche le liriche subiranno una piccola inversione di rotta, ora incentrate su morte, massacri e in generale pi\u00f9 inclinate verso tematiche \u2018gore\u2019.\nNell'aprile del 2002 viene registrato il secondo album \"Superior Massacre\". Il chitarrista e leader Destructhor si rende autore di riff di chiara matrice death (Morbid Angel in primis) mentre le influenze industrial vengono relegate solo all'intro e all'outro.\nA Superior Massacre segu\u00ec un tour europeo che vide i Myrkskog partecipare come band di supporto ai brutal deathster americani Nile.\nFinito il tour, i Myrkskog interrompono temporaneamente l'attivit\u00e0 in quanto gli impegni di Destructhor e Secthdamon con i norvegesi Zyklon di Zamoth e Trym Torson (entrambi ex-Emperor), li occupano quasi a tempo pieno.\nAttualmente il gruppo \u00e8 impegnato nella stesura del materiale per il nuovo album."}
{"id": "764862", "revid": "1226", "url": "https://it.wikipedia.org/wiki?curid=764862", "title": "Metropolis (film)", "text": ""}
{"id": "764863", "revid": "124615927", "url": "https://it.wikipedia.org/wiki?curid=764863", "title": "Ieromonaco", "text": "Nelle Chiese cristiane ortodosse e nel Cattolicesimo orientale uno ieromonaco, letteralmente \"monaco sacro\", \u00e8 un religioso che ha in s\u00e9 sia i titoli ecclesiastici di monaco sia quelli di prete. La parola proviene dal greco: \u1f31\u03b5\u03c1\u03bf\u03bc\u03cc\u03bd\u03b1\u03c7\u03bf\u03c2 - hieromonachos; dai sostantivi: \u1f31\u03b5\u03c1\u03b5\u03cd\u03c2 (hiereus = sacerdote) e \u03bc\u03bf\u03bd\u03b1\u03c7\u03cc\u03c2 (monachos = monaco).\nUno ieromonaco pu\u00f2 essere sia un monaco che sia stato ordinato sacerdote sia un prete che sia stato tonsurato a monaco.\nSimilarmente, uno ierodiacono \u00e8 una persona che \u00e8 sia monaco sia diacono.\nNelle gerarchie della Chiesa ortodossa il titolo di ieromonaco ha una dignit\u00e0 ecclesiastica superiore rispetto a quello di ierodiacono, cos\u00ec come nel clero diocesano avviene tra sacerdote e diacono.\nLa forma pi\u00f9 appropriata con cui rivolgersi a queste cariche \u00e8 rispettivamente \"Reverendo Ieromonaco\" e \"Reverendo Ierodiacono\"."}
{"id": "764865", "revid": "767487", "url": "https://it.wikipedia.org/wiki?curid=764865", "title": "Enter the Haggis", "text": "Gli Enter the Haggis (nome talvolta abbreviato come ETH) sono un gruppo musicale canadese che suona world music e musica celtica. Il gruppo si forma a Toronto nel 1996 e predilige fare concerti in tutto il mondo.\nIl loro nome letteralmente significa \"Fate entrare l'Haggis\".\nI fan amano farsi chiamare \"Haggis Head\".\nLa loro etichetta \u00e8 la Firebrand Entertainment.\nMembri del gruppo.\nBrian Buchanan.\nVoce solista, violino tipo fiddle, chitarra acustica, tastiere, pianoforte.\nNato ad Ottawa, Ontario.\nInfluenze: qualsiasi musica.\nCraig Downie.\nVoce solista, great highland bagpipe, chitarra acustica, tin whistle, scacciapensieri\nNato a Glasgow in Scozia.\nInfluenze: The Beatles, Led Zeppelin, Early Genesis, Martyn Bennett.\nTrevor Lewington.\nChitarra elettrica, chitarra acustica, voce.\nNato a Toronto nell'Ontario.\nInfluenze: Jag Tanna, The Edge, David Gilmour.\nMark Abraham.\nBasso, voce.\nNato ad Hamilton nell'Ontario.\nInfluenze: Tony Levin, Brian Minato (Sarah McLaughin), ecc.\nJames Campbell.\nPercussioni, batteria.\nNato a Sault S.te Marie nell'Ontario.\nPreferenze musicali: Dream Theater, Steven Wilson, ecc.\nNel 2010 viene sostituito da Bruce Mac Carthy"}
{"id": "764868", "revid": "85405", "url": "https://it.wikipedia.org/wiki?curid=764868", "title": "Ierodiacono", "text": ""}
{"id": "764870", "revid": "767487", "url": "https://it.wikipedia.org/wiki?curid=764870", "title": "Louis Anseaume", "text": "Suggeritore e ripetitore al Th\u00e9\u00e2tre italien de Paris, fu sottodirettore del Th\u00e9\u00e2tre national de l'Op\u00e9ra-Comique e scrisse una quarantina di testi teatrali, spesso in collaborazione con Charles-Simon Favart, tra cui:\nFu uno dei padri dell'op\u00e9ra-comique francese."}
{"id": "764875", "revid": "793215", "url": "https://it.wikipedia.org/wiki?curid=764875", "title": "Comuni della Svezia", "text": "I comuni della Svezia (\"kommun\") rappresentano il livello locale di governo del paese. Gli attuali 290 comuni sono suddivisioni delle 21 contee (\"l\u00e4n\").\nStoria.\nNella met\u00e0 del XX secolo furono implementate alcune riforme municipali, che diminuirono drasticamente il numero di comuni.\nLe ultime grandi riforme nel periodo 1971-1974 rimossero le ultime differenze e privilegi tra citt\u00e0 e comuni di campagna, consolidando gli stessi unendoli a formare comuni pi\u00f9 grandi, abolendo al contempo lo status di \"stad\" (citt\u00e0). Il numero totale di comuni scese allora da circa 1.000 a 278 (il numero \u00e8 cresciuto per scissioni successive).\nLe citt\u00e0 hanno una storia spesso secolare e conservano tale appellativo, sebbene non abbia valenza amministrativa; si tratta dei comuni pi\u00f9 grandi (13) come Stoccolma, G\u00f6teborg e Malm\u00f6.\nProfili istituzionali.\nFondazione.\nLa regolamentazione basilare dei comuni svedesi si trova nell'Atto di Governo Locale del 1991, che specifica le responsabilit\u00e0 dei comuni e prevede le loro modalit\u00e0 di amministrazione, elezione compresa. Esso regola anche un processo (\"laglighetspr\u00f6vning\", \"processo di legalit\u00e0\") attraverso il quale ogni cittadino pu\u00f2 fare appello delle decisioni comunali ad una Corte amministrativa di contea.\nUn consiglio comunale legislativo \"(kommunfullm\u00e4ktige)\" che va da 31 a 101 membri, viene eletto tramite elezioni municipali con rappresentanza proporzionale e liste partitiche. Le elezioni si tengono ogni quattro anni in congiunzione con le elezioni parlamentari nazionali. Il consiglio a sua volta nomina una giunta municipale esecutiva \"(kommunstyrelse)\" scelta tra i suoi membri. La giunta esecutiva \u00e8 guidata dal suo presidente, il sindaco \"(kommunstyrelsens ordf\u00f6rande)\".\nIl comune decide se un quartiere pu\u00f2 formare un comune separato, sebbene questa possibilit\u00e0 sia decisa dal Governo svedese, con la raccomandazione che abbia almeno 2.000 abitanti.\nBorgomastro.\nSiccome la Svezia non utilizza il titolo Germanico di borgomastro (\"borgm\u00e4stare\"), Commissioner viene tradotto con presidente, quando ci si riferisce a colui che presiede il consiglio esecutivo. Il titolo di borgomastro \u00e8 quasi sempre usato in riferimento ai capi municipali al di fuori della Svezia, rendendo il termine simile presso il Presidente della Repubblica popolare cinese.\nSuddivisioni.\nI comuni possono essere suddivisi in quartieri (\"stadsdelsn\u00e4mnder\" alt. \"kommundelsn\u00e4mnder\"), la cui esistenza \u00e8 a discrezione del comune stesso. Un'altra suddivisione \u00e8 quella in parrocchie, che in totale sono 2.512 \"f\u00f6rsamlingar\" (al 2000), tradizionalmente usate come cellula base dell'amministrazione della Chiesa di Svezia e ancora importanti come base di censimenti ed elezioni.\nI comuni coprono l'intero territorio nazionale e sono di dimensioni maggiori nel nord del paese, poco densamente abitato (Kiruna ha un territorio di 19.446\u00a0km\u00b2, uno dei comuni pi\u00f9 grandi del mondo insieme a quelli canadesi di La Tuque (Qu\u00e9bec) e Wood Buffalo (Alberta)).\nCompetenze.\nLe competenze di legge dei comuni sono:\nAltre attivit\u00e0 facoltative, che permettono ai comuni di distinguersi e attrarre abitanti:"}
{"id": "764883", "revid": "63760", "url": "https://it.wikipedia.org/wiki?curid=764883", "title": "Rock &amp; Roll Hall of Fame", "text": ""}
{"id": "764890", "revid": "1844579", "url": "https://it.wikipedia.org/wiki?curid=764890", "title": "Wolverhampton Wanderers Football Club", "text": "Il Wolverhampton Wanderers Football Club, noto semplicemente come Wolverhampton, \u00e8 una societ\u00e0 calcistica inglese con sede nella citt\u00e0 di Wolverhampton, militante in Premier League (massima divisione inglese) dal 2018.\nLa squadra gioca le proprie partite casalinghe al Molineux Stadium, impianto con una capienza di circa 31.000 spettatori. I colori sociali sono l'arancione e il nero, mentre il simbolo \u00e8 un lupo, presente anche sul logo del club; i giocatori e tifosi della squadra vengono infatti soprannominati \"Wolves\" (in italiano \"Lupi\")\nIl Wolverhampton \u00e8 stato uno dei club fondatori della Football League nel 1888. Nei suoi primi anni di storia si fece vedere molto spesso ai vertici della classifica, vincendo due FA Cup fino ad arrivare al massimo splendore nel dopoguerra. Gli anni cinquanta videro i Wolves vincere tre First Division (1953-54, 1957-58 e 1958-59), due FA Cup e ben quattro Charity Shield. Successivamente a questi quindici anni d'oro il club ebbe alti e bassi, con varie promozioni e retrocessioni, vincendo comunque due League Cup e arrivando in finale in Coppa UEFA 1971-1972, persa contro il Tottenham. Gli anni ottanta sono gli anni neri per il club che tocca il fondo a causa dei pesanti debiti e della pessima gestione dei fratelli Bhatti, arrivando in Fourth Division, la quarta serie del calcio inglese. Il Consiglio Comunale della citt\u00e0 riprende in mano la squadra che attua una rapida risalita fino in Second Division, sfiorando sempre per poco la tanto desiderata promozione in Premier League. Nel nuovo millennio il club ottiene tre promozioni nella massima serie, rimanendovi per sei anni.\nIl club gioca il Black Country Derby contro il West Bromwich Albion ed il Walsall, ma ha anche altre rivalit\u00e0, soprattutto per la vicinanza territoriale, contro Aston Villa, Birmingham City, Coventry City e Stoke City.\nStoria.\nIl club fu fondato il 13 gennaio 1877 come \"St. Luke\" da John Baynton e John Brodie grazie ad un gruppo di scolari. Pi\u00f9 tardi la squadra si fuse con il \"The Wanderers\", club locale di cricket, formando cos\u00ec la squadra di calcio denominata Wolverhampton Wanderers. Il club \u00e8 tra i fondatori della Football League nel 1888-89, anno in cui giunse terzo e si aggiudic\u00f2 la FA Cup. Il primo titolo vinto fu invece la FA Cup 1892-93.\nNel 1906 il club retrocesse in Second Division e nel 1908 si aggiudic\u00f2 la seconda FA Cup della propria storia. Dopo aver lottato per molti anni cercando di agguantare la promozione nella massima serie, il club sub\u00ec un'altra retrocessione nel 1923, scendendo in Third Division. La risalita in Second Division fu immediata ma dovette attendere otto anni prima di tornare a giocare la First Division, cosa che accadde nel 1932. Negli anni che precedono la Seconda Guerra mondiale il Wolverhampton si afferm\u00f2 come un dei migliori club del paese, arrivando a sfiorare il titolo pi\u00f9 di una volta (1938 e 1939) e perdendo una finale di FA Cup nel 1939.\nSubito dopo la seconda guerra mondiale il campionato riprese e il Wolverhampton fall\u00ec l'ennesima occasione di conquistare per la prima volta il titolo di Campione d'Inghilterra, proprio come nel 1938, all'ultima giornata, contro i rivali del Liverpool. Dopo quella partita, Stan Cullis smise di giocare per il club e ne divenne allenatore, vincendo nella prima stagione da mister la FA Cup 1948-49, riportando un trofeo in bacheca dopo 41 anni di astinenza, e la FA Charity Shield 1949. Gli anni cinquanta sono stati senza dubbio il periodo pi\u00f9 fiorente del club, che vinse per la prima volta la First Division 1953-54 a discapito degli storici rivali del West Bromwich Albion. La squadra divenne famosa in tutto il mondo per il modo semplice ma efficace di Cullis, il famoso Kick and rush (Calcio e corsa). Il Wolverhampton fu addirittura definito \"il club pi\u00f9 forte del mondo\" dopo le amichevoli notturne giocate al Molineux con le pi\u00f9 forti squadre del tempo come , e Honv\u00e9d di Budapest.\nAlla fine degli anni cinquanta il Wolverhampton si aggiudic\u00f2 altri due titoli nazionali (First Division 1957-58 e 1958-59) sfiorando il terzo consecutivo per un solo punto, una FA Cup e due Charity Shield. In quel periodo il Wolverhampton era considerato la migliore squadra d'Inghilterra.\nCullis venne esonerato all'inizio della stagione 1964-65, quando il club non aveva mai lasciato la zona retrocessione, ma il cambio d'allenatore non serv\u00ec alla squadra, che retrocesse in Second Division dopo 20 anni di successi a livello nazionale ed europeo, anche se la pronta risalita avvenne appena due anni dopo. Intanto, durante l'estate del 1967, il Wolverhampton gioc\u00f2 nel campionato americano con il nome di Los Angeles Wolves, vincendo la finale nazionale contro i rappresentanti dell'Aberdeen.\nNel 1971 il club riusc\u00ec a qualificarsi per la prima edizione della Coppa UEFA, arrivando in finale contro il , dove per\u00f2 gli \"Spurs\" risultarono vincitori. Nel 1974 vinse la prima League Cup della sua storia battendo il , ma due anni dopo retrocesse in Second Division, tornando per\u00f2 gi\u00e0 l'anno successivo nella massima serie. Nel 1980 vinse nuovamente la League Cup battendo i detentori del trofeo, nonch\u00e9 campioni d'Europa in carica, del Nottingham Forest.\nNel 1982 il club arriv\u00f2 al penultimo posto in campionato, retrocedendo in Second Division e, nonostante i debiti, i Wolves non ebbero difficolt\u00e0 a tornare in First Division. Proprio nell'anno della retrocessione la societ\u00e0 venne acquistata dai fratelli Bhatti, che nel corso degli anni portarono alla rovina il club. L'anno dopo il club gioc\u00f2 un pessimo campionato, arrivando all'ultimo posto e retrocedendo nuovamente nella serie cadetta. Da qui il declino assoluto: oltre alla noncuranza sulla societ\u00e0, anche il gioco espresso fu davvero pessimo e la squadra retrocesse in Third Division, l'allora terza serie del calcio inglese. Il campionato successivo inizi\u00f2 malissimo e fin\u00ec peggio, nonostante i tifosi credessero nella salvezza, infatti il club retrocesse per la prima volta nella sua storia in Fourth Division, una vera e propria onta agli occhi della cittadinanza.\nNel 1986 i fratelli Bhatti ricevettero un'offerta di 1.12 milioni di sterline per acquistare il Wolverhampton da parte del Wolverhampton City Council, a cui decisero di cedere il club. Il primo anno in Fourth Division il club si piazz\u00f2 in zona play-off, venendo per\u00f2 battuto nella finale dall'Aldershot. Nella stagione 1987-88, grazie soprattutto all'attaccante Steve Bull, il Wolverhampton riusc\u00ec a vincere la maggior parte delle partite, terminando il campionato in prima posizione de ottenendo la tanto agognata promozione in Third Division. La stagione seguente, nonostante una brutta partenza, il solito Steve Bull riusc\u00ec a trascinare il club in prima posizione, ottenendo la promozione in Second Division. Il Wolverhampton divenne quindi la prima squadra a vincere il campionato di tutte e quattro le serie del calcio inglese. I tifosi a quel punto iniziarono a sognare ad occhi aperta la terza promozione di fila ma la squadra non era cos\u00ec forte da poter competere per i primi posti, infatti non riusc\u00ec a piazzarsi neppure in zona play-off.\nNel 1990 il Wolverhamtpon venne acquistato dall'imprenditore Jack Hayward, che si occup\u00f2 del mercato del club e della ristrutturazione del Molineux. In questi anni tutti i tentativi di promozione fallirono e ci\u00f2 indusse alla chiamata di un nuovo tecnico: Graham Taylor, che ottenne il miglior risultato di quegli anni, non riuscendo per\u00f2 a centrare la promozione, con conseguente esonero. Per tutto il decennio vi fu quindi un susseguirsi di allenatori diversi in panchina senza che nessuno riuscisse ad ottenere la promozione. Nella stagione 2002-03 la promozione finalmente arriv\u00f2, con i Wolves che vinsero i play-off al Millennium Stadium.\nLa Premier League era per\u00f2 un campionato ancora troppo difficile per il club, che dovette rinunciare a molti giocatori per tutta la stagione. Termin\u00f2 il campionato 2003-04 all'ultimo posto per la differenza reti e il club torn\u00f2 in Championship, la seconda serie del calcio inglese, dove rimase per alcune stagioni senza mai centrare la promozione.\nNella stagione 2008-09 il Wolverhampton torn\u00f2 invece nella massima serie dominando il campionato dalle prime giornate e vincendo la Championship soprattutto al grande lavoro fatto dall'allenatore irlandese Mick McCarthy.\nNei primi due anni di Premier League il club ottenne due rocambolesche salvezze, sempre nelle ultime giornate ma, nella stagione 2011-12, la squadra non riusc\u00ec a dare il meglio di s\u00e9 nonostante la qualit\u00e0 della rosa e un'ottima partenza iniziale con 7 punti nelle prime tre giornate. Dopo la pesante sconfitta nel Black Country Derby McCarthy venne esonerato, al suo posto fu chiamato Terry Connor, che per\u00f2 riusc\u00ec nell'impresa di fare peggio del suo predecessore, portando il Wolverhampton all'ultimo posto in classifica e condannandolo alla retrocessione.\nLa stagione in Championship parve essere una formalit\u00e0 per tornare nella massima serie ma con la squadra ormai smantellata e con il nuovo allenatore il club non ingran\u00f2, non riuscendo a competere persino con le squadre di media classifica e sprofondando sempre pi\u00f9 verso la zona retrocessione. A fine anno retrocesse per la seconda volta di fila nella League One, la terza serie del calcio inglese.\nPer la stagione 2013-14 il club decide di puntare su Kenny Jackett, ex manager del Millwall, e rinnova la rosa acquistando promettenti giovani. Grazie ai goal di Leigh Griffiths (prima del suo passaggio al Celtic) e di Nouha Dicko i Wolves riescono agevolmente a mantenere i primi posti della classifica. Il 12 aprile 2014 la vittoria in trasferta per 0-2 contro il Crewe Alexandra (reti di McDonald ed Edwards) ha sancito il ritorno immediato dei Lupi in Championship. Due giornate dopo il club si aggiudica il titolo di campione della League One 2013-14 vincendo per 1-3 ai danni del Leyton Orient. Il punteggio finale \u00e8 da record: 103 punti, un punto in pi\u00f9 della campione d'Italia. Con pi\u00f9 vittorie, i Wolves avrebbero potuto insidiare il record mondiale dell'Evian.\nNella stagione successiva i Wolves emergono come outsider nella corsa alla promozione nella massima serie. Nonostante una preoccupante flessione nella fase centrale della stagione, l'azzeccato innesto invernale della punta Benik Afobe tiene in corsa la squadra fino all'ultimo, ma l'accesso ai play-off viene mancato a causa della peggiore differenza reti finale rispetto a Brentford e Ipswich Town.\nLa stagione 2015-2016 vede il Wolverhampton lottare stabilmente per le posizioni di media classifica, concludendo cos\u00ec il campionato al quattordicesimo posto su 24 squadre partecipanti. Il 21 luglio 2016 la societ\u00e0 viene acquistata, per una cifra vicina a 45 milioni di sterline, dal gruppo cinese Fosun International. Il 29 luglio viene ufficializzato l'esonero dell'allenatore Kenny Jackett, seguito il giorno seguente dall'annuncio del suo sostituto: l'italiano Walter Zenga.\nNonostante una campagna acquisti dispendiosa, favorita dal super agente Jorge Mendes e dopo un buon avvio i risultati vengono a mancare e Zenga viene licenziato a inizio novembre; gli succede per un paio di partite il suo secondo (Rob Edwards, ex difensore dei Wolves) e successivamente viene assunto Paul Lambert come nuovo manager. La scossa per\u00f2 non arriva e la squadra sprofonda pericolosamente in zona retrocessione, evitando la caduta in seconda divisione solo a poche gare dalla fine.\nPer il campionato 2017-2018 viene ingaggiato il tecnico portoghese Nuno Esp\u00edrito Santo al posto di Lambert. La stagione si concluder\u00e0 con la promozione in Premier League mediante la vittoria del campionato di Championship. \nLa prima stagione in Premier League dopo sette anni si conclude con un ottimo settimo posto finale, piazzamento che vale la qualificazione ai preliminari di Europa League. In stagione il club ottiene risultati prestigiosi contro le prime sei della classifica: i \"wolves\" raccolgono 4 punti nel doppio scontro con il Chelsea, l'Arsenal e il Manchester United, oltre al pareggio contro il Manchester City campione d'Inghilterra (1-1) e al successo per 3-1 sul campo del Tottenham. Contro il Liverpool, pur non ottenendo punti in campionato, vincono ai quarti di finale di FA Cup. \nNella stagione 2019-2020 il Wolverhampton compete nell'Europa League, eliminando ai preliminari il Crusaders, il Pyunik e il Torino, finendo secondo nel girone K dietro al Braga ed eliminando l'Espanyol ai sedicesimi e l'Olympiacos agli ottavi prima di fermarsi contro i futuri campioni del Siviglia ai quarti. In campionato la squadra si mantiene a ridosso del sesto posto e ottiene due vittorie contro il Manchester City, per 0-2 al City of Manchester Stadium e per 3-2 al Molineux Stadium. Il torneo sar\u00e0 chiuso al settimo posto, per una peggiore differenza reti nei confronti del . Gli Wolves sarebbero qualificati ai preliminari di Europa League, ma l'Arsenal, ottavo in classifica, vince la FA Cup e quindi esclusi dalle coppe europee.\nLa stagione seguente non \u00e8 all'altezza delle aspettative, con il club che dovr\u00e0 rinunciare quasi subito al centravanti Ra\u00fal Jim\u00e9nez a causa di una frattura del cranio riportata contro l'Arsenal, ma riesce a salvarsi tranquillamente chiudendo al tredicesimo posto.\nColori e simboli.\nColori.\nI primi colori sociali del club furono il bianco ed il blu, che campeggiarono sin dalla prima divisa nel 1877 fino al 1886. Qui viene adottato un nuovo stile. Nel 1886 il Wolverhampton usa una divisa bianca con bande verticali rosse e calzoncini neri, che user\u00e0 insieme ad una maglia \"Pink and White\" fino al 1891. Nella stagione 1891-92 viene usata la prima maglia arancione della storia del club. Un arancio vivo con colletto e taschino sul petto di colore blu formano la maglia casalinga del Wolverhampton, accompagnata da un calzoncino bianco e calzettoni blu. Nella stagione successiva arriva il colore nero a far compagnia all'arancione. La prima maglia arancione-nera ha un netto taglio obliquo tra i due colori che va dalla spalla alla vita. Le altre magliette conservano questi colori, ma vengono usati in modo diverso. Inizialmente a bande verticali con una tonalit\u00e0 dell'arancio molto scuro, il club adotta col passare del tempo un kit quasi monocromatico, con solo piccole rifiniture di colore nero, e l'arancione diventa pi\u00f9 chiaro rispetto a quello del 1892-93.\nSimboli ufficiali.\nStemma.\nIl Wolverhampton ha cambiato molte volte il suo stemma societario. Il primo stemma utilizzato dal club \u00e8 quello della citt\u00e0 di Wolverhampton. Questo stemma campeggi\u00f2 sulle maglie sino al 1970 dove venne adottato uno stemma pi\u00f9 semplice, raffigurante un lupo che corre sopra due W, ad indicare Wolverahampton Wanderers.\nIn seguito lo stemma del club viene nuovamente modificato. Questa volta non ci sono delle modifiche radicali, il club si limita a togliere le due \"W\" dello stemma precedente per sostituirli con altri due lupi l'uno sotto l'altro, per un totale di tre. Viene usato dal 1974 fino al 1979.\nNel 1979 il club adott\u00f2 per la prima volta il lupo stilizzato di colore nero che vediamo ai nostri giorni, ovvero il muso di un lupo con una vista frontale, accompagnato da uno sfondo arancione e dalla scritta \"Wolves\" in nero appena sotto il lupo.\nIl club rinnova il proprio stemma nell'anno 1988: viene usato il lupo stilizzato all'interno di un riquadro arancione e bianco bordato di nero. Vengono aggiunti due nastri: uno nella parte superiore, con la scritta \"Wolverhampton Wanderers\", e un altro nella parte inferiore con l'anno di fondazione \"1877\". Questo stemma campeggia sulle maglie fino al 1993.\nNel 1993 il club torna ad adottare il vessillo cittadino come simbolo della societ\u00e0 ma solo tre anni dopo decide di tornare al lupo stilizzato con il nome del club sul bordo di forma irregolare.\nInfine dal 2002 fino ai giorni nostri il Wolverhampton utilizza un semplice stemma del lupo stilizzato in un esagono regolare.\nStadio.\nIl Molineux Stadium \u00e8 lo stadio del club sin dal 1889 situato in Whitmore Reans, Wolverhampton. \u00c8 uno dei primi stadi internazionali in cui sono stati installati i riflettori per giocare le partite notturne e ospitante dei primi match della Coppa dei Campioni negli anni 50.\nAnche prima del grande rinnovamento degli anni 90, il Molineux fu uno dei pi\u00f9 grandi e moderni stadi in Inghilterra con una capienza di 31.700 posti a sedere. Lo stadio ha ospitato partite della Nazionale Inglese e della Nazionale U-21 a livello di nazionali e la finale della Coppa UEFA 1972.\nLo stadio \u00e8 situato a poche centinaia di metri a nord dal centro della citt\u00e0 di Wolverhampton. \u00c8 formato da quattro tribune: the Steve Bull stand, the Jack Harris stand, the Stan Cullis stand e the Billy Wright stand. Ha una capacit\u00e0 di 31.700 posti a sedere. L'attuale design dello stadio \u00e8 stato realizzato nei primi anni 90 dove \u00e8 stato ricostruito in modo da diventare uno stadio modernizzato.\nNei giorni precedenti alla regolazione della capienza dello stadio, esso conteneva pi\u00f9 di 60.000 posti a sedere. Il record di attendance \u00e8 stato ottenuto l'11 febbraio 1939, nel match Wolverhampton vs Liverpool valido per la FA Cup, quando ben 61.315 tifosi accorsero per sostenere la propria squadra.\nAllenatori.\nIl Wolverhampton F.C. vanta una lunga lista di allenatori e dalla fondazione la squadra ha avuto solo allenatori d'oltremanica fino alla stagione 2012-13 con l'arrivo del norvegese Solbakken.\nDal 1877 fino al 1922 il club ha avuto come allenatori alcuni segretari del club, tra i quali annoveriamo George Worrall e Jack Addenbrooke. Fu proprio con quest'ultimo che il club vinse i primi trofei, due FA Cup. Nel 1922 il club assume George Jobey, il primo tecnico a tempo pieno.\nL'allenatore pi\u00f9 vittorioso \u00e8 Stan Cullis, vincitore di tre First Division, due FA Cup ed una Charity Shield (le altre tre vennero condivise). Egli fu il primo a portare i \"Lupi\" nelle competizioni europee come la Coppa dei Campioni e la Coppa delle Coppe. L'inglese sfior\u00f2 uno storico \"double\" nel 1960, vincendo la FA Cup ma terminando il campionato al secondo posto per un solo punto.\nBill McGarry e John Barnwell furono gli ultimi due allenatori a vincere un trofeo: entrambi vinsero la League Cup. Inoltre Bill McGarry port\u00f2 il Wolverhampton in finale di Coppa UEFA 1971-1972, incontro perso contro i connazionali del Tottenham.\nGraham Turner vinse tre tornei in due anni completando una memorabile risalita verso la Second Division vincendo la Fourth Division e il Football League Trophy nel 1988 e la Third Division l'anno successivo.\nDave Jones fu il primo tecnico a portare i \"Wolves\" nella moderna Premier League vincendo i play-off della First Division 2002-03. L'impresa fu bissata dall'irlandese Mick McCarthy, che vinse la Championship 2008-09.\nGiocatori.\nTra gli altri, Billy Wright ha capitanato la Nazionale di calcio dell'Inghilterra per oltre 90 partite e Bill Slater che nel 1960 vinse il premio come calciatore inglese dell'anno. In totale, 35 giocatori hanno collezionato almeno una presenza nella Nazionale inglese mentre militavano nelle file dei \"Lupi\", tra i quali c'\u00e8 anche Steve Bull, miglior marcatore di sempre nella storia della societ\u00e0 con 306 marcature in tutte le competizioni.\nPaul Ince, Denis Irwin e Emlyn Hughes sono i giocatori che approdarono al Wolverhampton dopo aver vinto un titolo di Premier League. Joleon Lescott e Robbie Keane spiccano tra i tanti calciatori cresciuti nel club.\nLa \"Wolverhampton Wanderers Hall of Fame\" ha incluso i seguenti giocatori:\nTifoseria.\nRivalit\u00e0.\nLe rivalit\u00e0 della squadra si basano per la maggior parte sulle \"Big Six\", ovvero i sei club pi\u00f9 forti delle West Midlands: West Bromwich Albion, Walsall, Aston Villa, Birmingham City e Coventry City.\nLa pi\u00f9 grande rivalit\u00e0 \u00e8 quella con il West Bromwich Albion, contro i quali giocano il Black Country Derby. Le due squadre si sono sfidate per la prima volta in FA Cup nel 1886. Entrambi i club sono stati fondatori della Football League e una volta le squadre si sono contese il titolo di campione d'Inghilterra nella stagione 1953-54, vinto poi dal Wolverhampton.\nIl Walsall chiude il terzetto del Black County Derby, sebbene questa rivalit\u00e0 sia molto minore rispetto a quella con il West Brom.\nI rapporti con le altre tifoserie delle Midlands non sono amichevoli: nonostante non siano dei veri e propri derby le partite con Aston Villa e Birmingham City sono comunque molto sentite. Infatti per un periodo di tempo i \"Wolves\" e i \"Baggies\" erano accomunati dall'odio verso i \"Blues\".\nCi sono rivalit\u00e0 minori con Stoke City, Coventry City, Norwich City (a causa di un tackle molto duro di Kevin Muscat su Craig Bellamy) e, nata pi\u00f9 recentemente, Port Vale.\nHooligans.\nCome ogni club di una grande citt\u00e0 anche il Wolverhampton aveva la sua firm di hooligans. Si chiamava Subway Army e raggiunse il culmine della notoriet\u00e0 durante gli anni settanta e ottanta. La firm divenne famosa durante gli anni '70 per gli assalti inaspettati in metropolitana ai tifosi delle squadre rivali che venivano ad assistere alla partita al Molineux, una tattica che gli aveva fatto guadagnare il nome di Subway Army. I componenti della firm si vestivano abitualmente con abiti sportivi e di marca, ripresi dagli hooligan del Liverpool.\nAll'inizio della stagione 1980-81 la Subway Army aveva una grande reputazione tra le altre firm hooligan grazie a molti dei suoi membri molto giovani, come fratelli minori o amici, dei quali molti andavano ancora a scuola, formando un \"settore giovanile\" chiamato \"The Subway Apprentices\". Come la maggior parte delle firm la Subway Army non aveva un gran numero di hooligans: infatti c'erano solamente dai 30 ai 40 membri adulti, 15-25 ragazzi e altri 10-20 ragazzi che facevano parte del Subway Apprentices.\nNel 1982 durante una vittoriosa trasferta contro il , dove la Subway Army aveva vinto uno scontro coi rivali del Leeds, i membri della Subway stavano tornando a casa. Passando accanto al pub \"The George\" vennero affrontati da un enorme numero di supporters del Leeds che avevano in precedenza gi\u00e0 avuto a che fare con la Subway in alcuni scontri. Nessuno della Subway si arrese nonostante il ridotto numero di persone. Improvvisamente i supporters rivali si ritirano tutti nel loro pub chiudendo la porta e in quel momento un membro della Subway si accorse di essere stato accoltellato. A causa del panico derivante dal tentativo di fuga prima dell'arrivo della polizia, si perse molto tempo prima di arrivare all'ospedale e sfortunatamente il ragazzo, appena diciottenne, mor\u00ec. Questo episodio segn\u00f2 lo scioglimento della Subway Army.\nNegli anni a venire ci furono altri scontri da parte di hooligans del Wolverhampton ma che non erano collegati con la vera Subway Army, anche se vennero ugualmente chiamati cos\u00ec dalle altre firm. Il 18 agosto 1987 si gioc\u00f2 la prima giornata della Fourth Division, Scarborough contro Wolverhampton. Dopo il match, che fin\u00ec 2-2, ci furono dei violenti incidenti causati dai fans dei Wolves. La FA decise quindi di frenare la violenza dei tifosi, prima arrestando 18 persone, poi organizzando un'operazione sotto copertura in cui alcuni poliziotti si infiltrarono tra gli hooligans dei Wolves. Questa operazione divenne famosa come Operation GROWTH - Get rid of Wolverhampton's Troublesome Hooligans (Eliminare gli hooligans combina guai del Wolverhampton), che port\u00f2 all'arresto di circa 100 persone.\nAlla fine degli anni '90 dei gruppi di giovani hooligans cominciarono a farsi vedere nelle partite al Molineux e in trasferta. Ci furono degli incidenti al pub \"Feathers\", vicino al Molineux, contro i Millwall Bushwackers e altri scontri al The Den sempre contro di loro e nel 2011 contro i sostenitori del West Brom durante il derby. Nel 2013, a seguito della quasi matematica (e poi concretizzata) retrocessione del club in League One dopo la sconfitta in casa contro il , molti tifosi del Wolverhampton invasero il campo arrivando sotto la tribuna del presidente per criticare il suo operato.\nOrganico.\n\"Rosa e numerazione aggiornate al 1 febbraio 2022\".\n \n \nNella cultura di massa.\nRobert Plant (cantante dei Led Zeppelin), Glenn Hughes (bassista e cantante dei Trapeze, Deep Purple, Black Country Communion), Eric Idle, Denise Lewis, Noddy Holder, Beverley Knight e Suzi Perry sono tifosi del Wolverhampton. Lo stesso Plant inoltre \u00e8 stato anche eletto vicepresidente onorario della societ\u00e0."}
{"id": "764897", "revid": "1745361", "url": "https://it.wikipedia.org/wiki?curid=764897", "title": "Realismo ingenuo", "text": ""}
{"id": "764898", "revid": "281901", "url": "https://it.wikipedia.org/wiki?curid=764898", "title": "Xiphophorus maculatus", "text": "Xiphophorus maculatus conosciuto comunemente come Platy, \u00e8 un piccolo pesce d'acqua dolce appartenente alla famiglia Poeciliidae.\nDistribuzione e habitat.\nQuesta specie \u00e8 diffusa in America Centrale, nelle acque dolci calme e riccamente popolate da piante acquatiche nell'area compresa tra Messico e Belize settentrionale.\nDescrizione.\n\"X. maculatus\" presenta un corpo relativamente alto, compresso ai fianchi. Il dorso \u00e8 convesso, la testa appuntita, con muso largo e occhi grandi. La pinna dorsale e quella caudale sono ampie, a delta, le altre piccole. Il maschio presenta il gonopodio, tipico delle specie della famiglia dei Poecilidi a cui appartiene questa specie. Raggiunge una lunghezza massima di 5-6 cm. &lt;br&gt;\nLa livrea selvatica prevede un colore di fondo grigio-giallastro trasparente, i fianchi con riflessi metallici verdi e azzurri e le pinne trasparenti; in commercio questa specie \u00e8 presente in tantissime variet\u00e0, ottenute dalla selezione artificiale effettuata negli allevamenti.\nRiproduzione.\nLa fecondazione \u00e8 interna: il maschio deposita lo sperma all'interno della cavit\u00e0 urogenitale della femmina attraverso il gonopodio ed essa lo conserva per fecondare pi\u00f9 di una covata, a distanza di mesi. Il ventre della femmina ingrossa col passare del tempo: la gestazione dura 30-45 giorni e al termine essa partorisce piccoli gi\u00e0 formati (\u00e8 una specie ovovivipara). &lt;br&gt;\nGli adulti e la madre stessa tendono a divorare la propria prole, che per scampare alla morte si rifugia tra le fronde vegetali. La crescita \u00e8 lenta, ma la sopravvivenza \u00e8 alta.\nQ\nAlimentazione.\nHanno dieta onnivora con prevalente componente vegetale costituita da alghe e copertura biologica ( \"aufwuchs\" ) ed insettivora.\nAcquariofilia.\nIl Platy \u00e8 uno dei pi\u00f9 diffusi pesci d'acquario d'acqua dolce, allevato anche dai neofiti attratti dai bei colori sgargianti; nel corso dei decenni sono state selezionate dagli allevatori decine di variet\u00e0, con caratteristiche ben definite. Tuttavia la facilit\u00e0 di riproduzione permette un continuo cambiamento rispetto agli standard fissati dagli allevatori."}
{"id": "764902", "revid": "161374", "url": "https://it.wikipedia.org/wiki?curid=764902", "title": "Wolverhampton Wanderers FC", "text": ""}
{"id": "764903", "revid": "161374", "url": "https://it.wikipedia.org/wiki?curid=764903", "title": "Wolverhampton Wanderers", "text": ""}
{"id": "764906", "revid": "320578", "url": "https://it.wikipedia.org/wiki?curid=764906", "title": "Southend United", "text": ""}
{"id": "764907", "revid": "116671920", "url": "https://it.wikipedia.org/wiki?curid=764907", "title": "The Early Days", "text": "The Early Days \u00e8 un DVD realizzato dagli Iron Maiden nel quale viene raccontata la storia della band durante i primi anni della carriera, da quando cinque ragazzini si unirono per suonare nei pub alla consacrazione mondiale dell'album \"Piece of Mind\".\nAll'interno della confezione sono presenti due DVD: nel primo si trovano le registrazioni di tre concerti, dal 1980 al 1983; nel secondo si trovano, oltre a un documentario sulla storia della band, un altro concerto, alcune apparizioni televisive, i video di alcune canzoni ed altre varie cose.\nQuesto \u00e8 il primo di una serie di DVD, intitolati \"The History of Iron Maiden\", attraverso cui la band intende raccontare la propria storia tramite documentari; testimonianze live; filmati, fotografie e videoclip dell'epoca.\nIl secondo di questa serie \u00e8 stato incluso nel doppio DVD di \"Live After Death\" pubblicato nel 2008. Cos\u00ec come, il terzo nella ristampa del live \"Maiden England\" pubblicato nel 2013.\nDVD 1.\nLive at the Rainbow.\nIl \"Live at the Rainbow\", gi\u00e0 uscito in VHS nel 1981, fu uno dei primi concerti completi filmati dalla EMI. Fu filmato al Rainbow Theatre di Londra, il 21 dicembre 1980, piazzandosi cronologicamente fra l'uscita dei primi due album \"Iron Maiden\" e \"Killers\". Il video \u00e8 prodotto da Doug Hall.\nBeast over Hammersmith.\n\"Beast over Hamersmith\" fu filmato all'Hammersmith Odeon di Londra il 20 marzo 1982, poco tempo dopo l'uscita del terzo album, \"The Number of the Beast\". Inizialmente la band aveva intenzione di far uscire \"Beast over Hammersmith\" come primo live gi\u00e0 nel 1982, ma a causa di un problema tecnico le registrazioni erano rovinate da un'illuminazione sbagliata e un audio non proprio perfetto. Grazie alle tecnologie moderne, \u00e8 stato possibile restaurare le registrazioni originali e rendere questo concerto un buon documento storico che, nonostante continui ad avere un colore non perfetto, rende bene l'idea della potenza di un concerto dei Maiden in quel periodo.\nIl concerto non \u00e8 completo: la versione integrale \u00e8 disponibile in versione audio nel cofanetto \"Eddie's Archive\".\nLive in Dortmund.\n\"Live in Dortmund\" fu filmato nell'ultima data del World Piece Tour, al Dortmund Festival il 18 dicembre 1983. Il festival, registrato alla Westfallenhalle di Dortmund, vedeva i Maiden suonare come headliner dopo mostri sacri dell'hard rock e dell'heavy metal come Judas Priest, Scorpions e Ozzy Osbourne.\nAnche in questo caso, il concerto non \u00e8 completo: lo show fu originariamente filmato dalla rete televisiva tedesca ZDF, che tagli\u00f2 la canzone Iron Maiden, in quanto ritenuta troppo violenta: un pupazzone di Eddie veniva infatti lobotomizzato ed ucciso dai membri della band.\nDVD 2.\nIron Maiden: The Early Days Documentary.\nIl documentario \"The Early Days\" ripercorre la storia della band a partire dalle prime esperienze musicali di Steve Harris, il fondatore della band, alla consacrazione mondiale del tour del 1983, successivo al quarto album Piece of Mind. La storia viene raccontata dagli stessi membri ed ex-membri della band, nonch\u00e9 da varie persone che in qualche maniera ne hanno contribuito alla storia. Non mancano alcuni divertenti aneddoti sulla vita in tour e in generale sulla vita dei musicisti.\nLive at the Ruskin.\nQuesta registrazione \u00e8 un vero gioiello per i collezionisti. Si tratta di un concerto filmato il 14 aprile 1980, giorno dell'uscita del primo album: il concerto fu un ringraziamento ai frequentatori del locale, nel quale i Maiden avevano suonato numerosissime volte negli anni precedenti. I proventi dello show furono donati in beneficenza all'orfanotrofio di Dr Barnado. La videocassetta \u00e8 stata trovata da Steve Harris in fondo ad un baule mentre cercava materiale per il DVD: pare sia stata filmata da Vic Vella, storico autista ed amico di Harris.\nIl \"The Early Days\" tour.\nA seguito dell'uscita del DVD i Maiden suonarono, in un breve tour estivo, solamente canzoni dei primi 4 album. Il tour ha toccato l'Italia l'11 giugno 2005, per il Gods of Metal.\nLa scaletta tipo era:\nEventuali variazioni hanno riguardato principalmente l'ordine delle canzoni. Charlotte the Harlot, suonata al posto di Wrathchild solo per le prime due date del tour, \u00e8 stata poi sostituita."}
{"id": "764908", "revid": "122315", "url": "https://it.wikipedia.org/wiki?curid=764908", "title": "Sinapsidi", "text": ""}
{"id": "764912", "revid": "1566286", "url": "https://it.wikipedia.org/wiki?curid=764912", "title": "Ione Skye", "text": "Biografia.\n\u00c8 la figlia del cantante scozzese Donovan e della modella statunitense di origine ebraica Enid Karl (nata Enid Stulberger).\nLa sua performance pi\u00f9 conosciuta \u00e8 nel film del \"Non per soldi...ma per amore\" (\"Say Anything\", 1989). Fece il suo debutto cinematografico nel film dark \"I ragazzi del fiume\" (\"River's Edge\") nel 1986, quindi ebbe il ruolo principale in \"The Rachel Papers\" (1989). Nel 1992 \u00e8 Eleanor Grey nello show TV \"Covington Cross\"; appare in seguito in un episodio della serie \"Arrested Development\" (\"Ti presento i miei\") nel ruolo di Mrs. Veal.\nAll'et\u00e0 di 16 anni ebbe una relazione con il cantante dei Red Hot Chili Peppers Anthony Kiedis. La loro relazione termin\u00f2 a causa del continuo uso di droghe da parte di Kiedis. Pi\u00f9 tardi nella casa che i due avevano condiviso mor\u00ec di overdose il chitarrista dei Red Hot Chili Peppers, Hillel Slovak. Dal 1992 al 1995 \u00e8 stata sposata con Adam Horovitz, membro dei Beastie Boys. Dal 2008 \u00e8 moglie di Ben Lee."}
{"id": "764916", "revid": "767487", "url": "https://it.wikipedia.org/wiki?curid=764916", "title": "Kenny Hagood", "text": "Hagood incise con molti importanti gruppi jazz degli anni quaranta anni cinquanta, soprattutto con Dizzy Gillespie, ma anche con Tadd Dameron, Thelonious Monk, Dexter Gordon, Milt Jackson. La sua collaborazione pi\u00f9 famosa \u00e8 quella che lo vide prendere parte ad alcune sessioni del progetto di \"Birth of the Cool\" con Miles Davis: nell'album lo si pu\u00f2 sentire interpretare la canzone di James van Heusen e Edgar DeLange \"Darn That Dream\".\nHagood fa parte della prima \"nidiata\" di vocalist nati sotto l'influenza di Billy Eckstine. Tra costoro, tra gli altri, annoveriamo Earl Coleman (che lavor\u00f2 con la band di Mr.B), Joe Williams, Johnny Hartman (Eckstine sar\u00e0 il promoter del bellissimo disco inciso da Hartman col quartetto di John Coltrane, per la Impulse), Freddy Cole (fratello minore di Nat \"King\"), Arthur Prysock.\nDiscografia parziale.\nCon Dizzy Gillespie:\nCon Thelonious Monk\nCon Miles Davis\nCon G. Lafitte"}
{"id": "764917", "revid": "17654", "url": "https://it.wikipedia.org/wiki?curid=764917", "title": "ES-175", "text": ""}
{"id": "764918", "revid": "1543377", "url": "https://it.wikipedia.org/wiki?curid=764918", "title": "Run to the Hills", "text": "Run to the Hills \u00e8 un singolo del gruppo musicale britannico Iron Maiden, pubblicato il 12 febbraio 1982 come primo estratto dal terzo album in studio \"The Number of the Beast\".\nRun to the Hills ha raggiunto la 27\u00aa posizione nella classifica stilata da VH1 delle 40 migliori canzoni metal di sempre.\nDescrizione.\nComposta interamente dal bassista Steve Harris, \"Run to the Hills\" tratta del conflitto fra i nativi americani e gli invasori europei. La prima strofa \u00e8 scritta dal punto di vista dei nativi americani mentre le restanti due da quello dei soldati europei.\nPubblicazione.\nIl singolo \u00e8 stato pubblicato il 12 febbraio 1982 come anticipazione dell'album ed \u00e8 la prima apparizione ufficiale del nuovo cantante Bruce Dickinson. Nella B-side del disco \u00e8 incisa la canzone \"Total Eclipse\" che non rientrava nell'iniziale versione dell'album. Tuttavia in seguito il gruppo aggiunse il brano nella lista tracce della riedizione di \"The Number of the Beast\", pubblicata nel 1998.\nNel 1985 \u00e8 stato ripubblicato, come estratto, per la promozione dell'album dal vivo \"Live After Death\". Le b-side, invece, erano state registrate all'Hammersmith Odeon di Londra nell'ottobre del 1984.\nL'11 febbraio 2002 per celebrare i 20 anni della pubblicazione del disco \u00e8 stato realizzato un nuovo singolo \"Run to the Hills\" in formato Enhanced CD (con aggiunte differenti canzoni dal vivo) e in vinile 7\" (edizione limitata colorato di rosso).\n\"Run to the Hills\" \u00e8 inoltre presente nel videogioco \"Rock Band\" e nella colonna sonora del videogioco \"SSX on Tour\", oltre ad essere anche presente nella colonna sonora di ' e '."}
{"id": "764919", "revid": "628767", "url": "https://it.wikipedia.org/wiki?curid=764919", "title": "Nomenclatura delle unit\u00e0 territoriali per le statistiche della Svezia", "text": "La nomenclatura delle unit\u00e0 territoriali statistiche della Svezia \u00e8 usata per fini statistici a livello dell'Unione europea. I codici NUTS del paese lo dividono in tre livelli:"}
{"id": "764920", "revid": "33689", "url": "https://it.wikipedia.org/wiki?curid=764920", "title": "Prototipizzazione", "text": ""}
{"id": "764937", "revid": "107788567", "url": "https://it.wikipedia.org/wiki?curid=764937", "title": "Via Pandina", "text": "La via Pandina \u00e8 una strada antica, per lo pi\u00f9 ancora esistente, che congiunge Melegnano a Pandino, con un'interruzione all'attraversamento dell'Adda.\nStoria.\nLa Pandina fu realizzata tra il 1350 ed il 1370 da Bernab\u00f2 Visconti; lo scopo principale era quello di velocizzare il collegamento tra due castelli di sua appartenenza: quello di Melegnano e quello di Pandino e per raggiungere in breve tempo i boschi presso il fiume Adda ed esercitare la caccia.\nFu costruita come una strada totalmente rettilinea, come rimane tuttora. lunga complessivamente circa 18 km. Non si conosce il sistema utilizzato alla sua origine per permettere l'attraversamento dell'Adda: \u00e8 possibile che fosse previsto un ponte di barche, ovvero che l'attraversamento avvenisse a guado, approfittando delle basse acque del fiume in quella zona.\nDescrizione.\nIl tracciato \u00e8 ancora in gran parte esistente, con l'eccezione del possibile ponte sull'Adda. Nelle province di Milano e Lodi coincide con la strada provinciale 138 (con il medesimo numero per entrambe le provincie) e congiunge Melegnano con Villa Pompeiana (frazione di Zelo Buon Persico) passando per Mulazzano. Il tratto in provincia di Cremona, oltre il fiume Adda, compreso tra Spino d'Adda e Pandino coincide con l'odierna strada provinciale 91.\nLa Pandina inizia a Melegnano ed esce dalla citt\u00e0 incrociando la via Cerca; passa Dresano, poi entra in provincia di Lodi a Mulazzano, dove la via scavalca con un ponte ad arcata il canale della Muzza. Prosegue quindi verso Villa Pompeiana, nel comune di Zelo Buon Persico, dove l'attuale provinciale termina sulla Lodi-Merlino, mentre la strada antica prosegue verso l'Adda nel parco ittico. In prossimit\u00e0 del fiume il tracciato non \u00e8 chiaramente individuabile, ma ritorna visibile subito al di l\u00e0 dell'Adda, sull'argine in provincia di Cremona. Qui con il nome di strada Gamello (omonima della cascina) prosegue, parzialmente su sterrato, sotto le cascine Canova e Fornace, nel comune di Spino d'Adda. Riprende poi come strada provinciale a partire dal bivio della statale 415 Paullese, attraversa Nosadello, gi\u00e0 nel comune di Pandino, interseca la provinciale Bergamina ed entra nel centro abitato."}
{"id": "764942", "revid": "287204", "url": "https://it.wikipedia.org/wiki?curid=764942", "title": "Sparassis", "text": "Sparassis Fr., (1819) \u00e8 un genere di funghi basidiomiceti della famiglia Sparassidaceae.\nSpecie di \"Sparassis\".\nLa specie tipo \u00e8 \"Sparassis crispa\" (Wulfen) Fr. (1821), altre specie incluse sono:\nEtimologia.\nDal greco \"sp\u00e1raxis\" (\u03c3\u03c0\u03ac\u03c1\u03b1\u03be\u03b9\u03c2) = dilacerazione, per la forma del carpoforo."}
{"id": "764943", "revid": "122903925", "url": "https://it.wikipedia.org/wiki?curid=764943", "title": "Lunotto", "text": "Il lunotto \u00e8 la parte finestrata posteriore dei veicoli.\nIntroduzione.\nPer \"lunotto\", estensivamente, si intende spesso anche il piano interno sottostante, pi\u00f9 propriamente identificabile come \"cappelliera\".\nVocabolo.\nIl lemma entra nei vocabolari italiani nel 1956, italianizzando il corrispondente termine francese \"lunette arri\u00e8re\", con chiara derivazione da \"luna\", a causa della forma a mezzaluna in cui tale apertura veniva generalmente realizzata fino agli anni Quaranta. \nDerivazioni.\nDa \"lunotto\", sono poi derivate le definizioni \"tergilunotto\" e \"lunotto termico\", ovvero la medesima finestratura dotata di \"resistenze elettriche\", inserite o applicate, che eliminano eventuali fenomeni di condensa interna.\nUtilit\u00e0.\nInizialmente realizzato con vetro fisso, con l'unico scopo di consentire la visuale posteriore, negli ultimi decenni viene, su alcune vetture, dotato di appositi meccanismi che ne consentono l'apertura (ad anta o a ghigliottina) per migliorare l'accessibilit\u00e0 al vano bagagli.\nMateriali.\nIl lunotto \u00e8 solitamente in:"}
{"id": "764944", "revid": "729019", "url": "https://it.wikipedia.org/wiki?curid=764944", "title": "Battaglia di Marsiglia", "text": "La battaglia di Marsiglia fu una battaglia navale combattuta durante la guerra civile il 27 giugno del 49 a.C. dalla flotta romana comandata da Decimo Bruto, ufficiale di Cesare, contro la fazione opposta, capeggiata da Gneo Pompeo Magno, e dalla flotta marsigliese alleata dei pompeiani.\nAntefatto.\nLa battaglia fu un tentativo dei marsigliesi di forzare l'assedio di Marsiglia, portato sia via terra che via mare dai cesariani dopo che la citt\u00e0, mentre si stavano conducendo trattative per una possibile alleanza con Cesare (il cui intento era quello di giungere il pi\u00f9 velocemente possibile nella Spagna Citeriore), su istigazione di Lucio Domizio Enobarbo si accord\u00f2 invece con i suoi avversari.\nCesare, \u00absdegnato da questo comportamento oltraggioso\u00bb, fece condurre tre legioni nei pressi della citt\u00e0 ed inizi\u00f2 a costruire torri e vinee pronto a cingere d'assedio la citt\u00e0. Contemporaneamente fece allestire in Arles (\"Arelate\") 12 navi da guerra. Una volta che queste ultime furono portate a termine ed armate in trenta giorni, furono condotte nei pressi di Marsiglia e affidate al comando di Decimo Bruto. Le legioni furono invece lasciate al suo \"legatus\" Gaio Trebonio, pronte ad assediare la citt\u00e0 da terra. Fatto ci\u00f2 Cesare part\u00ec per la Spagna (5 giugno).\nE mentre Cesare si recava in Spagna, i Massilioti, seguendo il consiglio di Lucio Domizio, armarono 17 navi da guerra, di cui 11 coperte. A queste furono poi aggiunti molti navigli di minor dimensioni. Su questa nuova flotta appena allestita vennero, quindi, imbarcati una grande quantit\u00e0 di arcieri e di Albici, incoraggiando questi ultimi con ricchi premi. Intanto Domizio si riservava un certo numero di navi, che furono equipaggiate con i contadini ed i pastori della zona. A questo punto la nuova flotta cos\u00ec costituita venne inviata contro quella dei cesariani, il cui comandante era Decimo Bruto e che si trovava nei pressi dell'isola di fronte a \"Massilia\", di Ratonneau.\nLa battaglia navale.\nBruto disponeva di una forza navale inferiore per numero di navi, ma Cesare gli aveva assegnato uomini tra i pi\u00f9 valorosi. Essi si erano preparati ad usare uncini e arpioni, armandosi anche di \"pila\" e \"tragulae\" e di ogni altra specie di arma da lancio.\nQuando i cesariani si accorsero che i \"Massilioti\" si stavano avvicinando, uscirono fuori dal porto con le loro navi. La battaglia che divamp\u00f2 vide da entrambe le parti grande coraggio e molto accanimento. E se gli Albici, rudi montanari abituati ad imbracciare le armi, non cedettero di fronte all'assalto dei legionari di Bruto, anche i pastori di Domizio, a cui era stata promessa la libert\u00e0, diedero prova del loro valore sotto gli occhi del loro patrono.\nI \"Massilioti\", forti della loro maggior perizia marinaresca e dotati di vascelli pi\u00f9 veloci e maneggevoli, riuscirono in un primo momento a sfuggire alle navi romane. Diverse erano le strategie tra i due schieramenti. Se da una parte i cesariani cercavano di accostare le navi nemiche, agganciandole con arpioni o rampini per poi far diventare il combattimento un \"normale\" scontro tra fanterie; i massilioti cercavano, al contrario, di estendere la linea di battaglia per disperdere le navi avversarie, accerchiare quindi ogni singola imbarcazione nemica, assalendola con pi\u00f9 navi contemporaneamente, oppure passando radenti al vascello con l'intento di spezzarne i remi e quando lo scontro era inevitabile, si affidavano al valore dei montanari.\nI cesariani erano pi\u00f9 impacciati nei movimenti a causa della stazza delle loro navi e di una minor perizia dei loro marinai, in quanto erano stati prelevati dalle navi da carico. E sebbene ciascuna loro nave fosse aggredita da due nemiche, combattevano senza timore su entrambe le fiancate delle loro imbarcazioni. Essi infatti, dopo aver gettato ramponi di ferro ed aver bloccato le navi massiliote accanto alla propria, si gettavano all'arrembaggio. La battaglia fu combattuta ferocemente e con valore da entrambe le parti e molti furono gli episodi di valore attribuiti ai cesariani.\nConseguenze.\nAlla fine per\u00f2 la vittoria arrise ai cesariani, che mantennero cos\u00ec il blocco navale della citt\u00e0. Dopo aver infatti ucciso un gran numero di Albici e di pastori, mandarono a picco alcune navi \"massiliote\", altre furono invece catturate ed altre ancora si rifugiarono nel porto di \"Massalia\". In quella giornata delle 17 navi \"massiliote\", 9 furono messe fuori combattimento: 3 erano state affondate ed 6 catturate dai cesariani.\nLa vittoria e il mantenimento del blocco su Marsiglia furono molto importanti per Cesare, che in questo modo pot\u00e9 continuare la sua campagna in Spagna. Intanto per\u00f2 Marsiglia stava per ricevere un altro aiuto via mare dai pompeiani; Lucio Nasidio, al comando di 17 navi, stava arrivando per forzare l'assedio dei cesariani. Questo tentativo caus\u00f2 una seconda battaglia navale, che si combatt\u00e9 di fronte a Tauroento.\nCollegamenti esterni.\nMaritima, la marina di Roma Repubblicana"}
{"id": "764945", "revid": "7336", "url": "https://it.wikipedia.org/wiki?curid=764945", "title": "Fumo di tabacco", "text": ""}
{"id": "764955", "revid": "327943", "url": "https://it.wikipedia.org/wiki?curid=764955", "title": "Deir El-Bersheh", "text": ""}
{"id": "764961", "revid": "219110", "url": "https://it.wikipedia.org/wiki?curid=764961", "title": "Cosa (colonia romana)", "text": "Cosa era una colonia di diritto latino, fondata nel 273 a.C. sul litorale della Toscana meridionale. Il suo nome deriva probabilmente da quello di un antico centro etrusco, \"Cusi\" o \"Cusia\", individuato nella moderna Orbetello. Sorgeva sul promontorio roccioso dell\u2019attuale Ansedonia, situato a 114 m s.l.m., e oggi il sito rientra nel territorio comunale di Orbetello. L\u2019area comprende due alture, una ad Est (Collina orientale) ed una a Sud (Arce), in una posizione strategica sia per il controllo del mare sia del traffico terrestre.\nLe ricerche archeologiche sono state avviate dall\u2019American Academy in Rome, sotto la direzione di Frank Brown, a partire dal 1948; sono state indagate le aree del Foro, dell\u2019Arce, un horreum ed alcune abitazioni private. Altri sondaggi hanno interessato le strutture portuali e la peschiera connessa alla laguna. Dal 1991 al 1997 la direzione dei lavori \u00e8 stata ereditata da Elizabeth Fentress, il cui obiettivo era di fare chiarezza sulle fasi pi\u00f9 tarde del sito. A partire dal 2005 fino al 2012 hanno partecipato alle indagini anche le Universit\u00e0 di Granada e Barcelona, impegnate nello scavo di una \"domus\".\nTutte le istituzioni attualmente attive sul sito partecipano al Progetto \"Strade di Cosa\". Dal 2013, infatti, Cosa ospita anche le \u00e9quipes di ricerca della \"Florida State University\", del \"Bryn Mawr College\" e dell\u2019Universit\u00e0 di T\u00fcbingen; oggetto delle ricerche \u00e8 tuttora il complesso termale del sito. Dal 2016, l\u2019Universit\u00e0 di Firenze ha avviato un progetto di scavo dell\u2019area Sud del Foro, lungo la via processionale P.\nStoria.\nEt\u00e0 repubblicana.\nCosa fu dedotta nel 273 a.C. come colonia romana di diritto latino nella Regio VII Etruria, in seguito alla sconfitta delle etrusche Volsinii e Vulci nel 280 a.C.\nAl momento della pianificazione urbanistica si decise di impiantare il Foro, destinato all'attivit\u00e0 civica e politica, in prossimit\u00e0 della sella che divideva l\u2019Arce (l\u2019acropoli della citt\u00e0) dalla Collina Orientale. A questa prima fase risale la costruzione delle infrastrutture principali, tra cui le mura, le porte, le strade, le fogne. Tuttavia, nonostante la posizione strategica, la colonia non ebbe fortuna e necessit\u00f2 di una nuova deduzione. Questa avvenne nel 197 a.C. e diede avvio al momento di massimo sviluppo del sito, con una fiorente attivit\u00e0 urbanistica, che perdur\u00f2 fino all\u2019inizio del I secolo a.C.\nIn questo periodo Cosa pot\u00e9 assolvere le funzioni per le quali era stata fondata: il controllo militare-strategico (sia sui territori appena conquistati, sia sul mare dal quale poteva sopraggiungere la minaccia cartaginese), la gestione economica del territorio al quale faceva capo, ma anche la funzione di approdo per i commerci marittimi. Durante la prima met\u00e0 del I secolo a.C., tuttavia, Cosa fu depredata e distrutta in circostanze ancora sconosciute, restando pressoch\u00e9 abbandonata fino all\u2019et\u00e0 augustea. \u00c8 netta la differenza con la condizione dell\u2019ager circostante che, invece, visse proprio in questo momento il massimo sviluppo economico: grandi proprietari terrieri cominciarono un intenso sfruttamento del territorio per la produzione agricola, olearia e vinicola, ben evidente nei resti della vicina Villa Settefinestre.\nEt\u00e0 imperiale.\nSotto Augusto, Cosa fu parzialmente ricostruita: le aree del Foro e dell\u2019Arce furono restaurate, mentre solo alcune zone intorno al Foro mostrano una fase di occupazione. Probabilmente il fulcro dell\u2019economia si basava sulla piscicoltura, sicuramente praticata in laguna.\nCon l\u2019epoca imperiale, a partire dalla met\u00e0 del I secolo d.C., il territorio cosano divenne parte dei possedimenti imperiali dei Domizi Enobarbi, famiglia dell\u2019imperatore Nerone. Proprio alla volont\u00e0 di quest\u2019ultimo si devono gli interventi di ristrutturazione nel Foro, tra cui la trasformazione dell\u2019antica Basilica in \"odeum\".\nIn seguito, tuttavia, gi\u00e0 nel II secolo d.C. si registr\u00f2 una nuova fase di abbandono.\nEt\u00e0 tardoimperiale.\nAll\u2019inizio del III secolo d.C., sotto la dinastia severiana, la citt\u00e0 mostr\u00f2 una ripresa. L\u2019istituzione della \"Res Publica Cosanorum\", la cui identificazione con la citt\u00e0 di Cosa \u00e8 ancora discussa, testimonia la volont\u00e0 di risollevare le sorti del centro e del suo territorio, l\"Ager Cosanus\". Nuovamente abbandonata alla fine del III secolo, per il IV secolo d.C. a Cosa si documentano minime tracce di occupazione e segni di negligenza pubblica. Anche il porto vide la cessazione dei lavori di manutenzione. Una sorta di cesura si deline\u00f2 tra Cosa romana, oramai decaduta nel III secolo, e Ansedonia bizantina, risorta dalle ceneri della prima alla fine del V secolo d.C. Il racconto di Rutilio Namaziano (Rut. Namaz., \"De Reditu Suo\", 1.285-290) ci offre un\u2019immagine di Cosa composta solo da antiche rovine deserte, menzionando la leggenda del suo abbandono a causa di un\u2019invasione di topi.\nEt\u00e0 medievale.\nCosa raggiunse l\u2019estensione minima tra i secoli IV e V d.C., quando si verific\u00f2 uno spopolamento quasi totale. Nulla si sa della conservazione di edifici pubblici dopo le ristrutturazioni del III secolo d.C. In seguito alla restaurazione severiana, gli interventi sembrano limitati all\u2019utilizzo dei resti delle strutture pi\u00f9 antiche.\nAl VI secolo d.C. sono ascrivibili tracce dal Foro, dove una chiesa fu impiantata sulle rovine dell\u2019antica Basilica. La presenza di una struttura ecclesiastica e la contemporanea attestazione di due funzionari bizantini definirono Cosa-Ansedonia come una \"civitas\".\nDurante l\u2019alto Medioevo si verific\u00f2 un nuovo abbandono prolungato del sito. Ad alcune capanne impiantatesi sulle antiche \"insulae\" \u00e8 stata collegata una necropoli riferita alla fase longobarda. Le ultime strutture altomedievali indagate nella zona orientale della citt\u00e0 sono relative ad un castello di legno e terra.\nAl periodo compreso tra fine del IX e la met\u00e0 del XII secolo si datano due nuovi edifici ecclesiastici, uno nel Foro, sulle rovine dell\u2019antico Tempio B, e uno sull\u2019Arce.\nTra il IX e l\u2019XI secolo d.C. il territorio cosano fu dato in cessione al monastero di S. Anastasio \"ad aquas salvias\". A partire dal XII secolo d.C., il territorio di Cosa fu sottoposto all\u2019autorit\u00e0 papale; successivamente, dal XIII secolo, pass\u00f2 prima alla famiglia degli Aldobrandeschi e poi al comune di Orvieto. Nel 1329, infine, un\u2019armata senese attacc\u00f2 e distrusse le fortificazioni di Cosa.\nImpianto urbanistico.\nCinta muraria.\nAl momento della fondazione della colonia fu necessario garantirne la sicurezza tramite l\u2019erezione di un poderoso muro di cinta. Questo circuito, lungo circa 1500 m e parzialmente restaurato per volont\u00e0 della Soprintendenza, gode di uno stato di conservazione notevole. Oltre al perimetro murario esterno vi \u00e8 anche un tratto di mura a delimitare l\u2019Arce.\nLa tecnica muraria impiegata \u00e8 l\u2019opera poligonale di terza maniera, caratterizzata da blocchi squadrati lavorati sulla faccia a vista che aderiscono perfettamente senza dover ricorrere a leganti. La stessa tecnica si osserva per le mura di Orbetello.\nLungo le mura vi sono diciotto torri, poste ad intervalli irregolari, delle quali diciassette a base quadrata e una di forma circolare, in prossimit\u00e0 di Porta Romana. La tecnica costruttiva impiegata per le torri quadrate \u00e8 la stessa riscontrata per le mura, mentre \u00e8 differente per la torre circolare, dove \u00e8 stato fatto uso di malta di allettamento.\nVi sono tre porte di ingresso alla citt\u00e0, posizionate in relazione alla viabilit\u00e0 interna ed esterna: la Porta Nord-Ovest (Porta Fiorentina, attuale ingresso al sito), la Porta Nord-Est (Porta Romana) e la Porta a Sud-Est (Porta Marina). Le porte condividono la stessa struttura a \"propylon\", un sistema doppio di chiusura con vano interno; l\u2019uso di saracinesche \u00e8 documentato dai solchi ancora ben visibili lungo gli stipiti di Porta Romana.\nL\u2019ingresso all\u2019Arce, invece, avveniva tramite un varco non fortificato tra le mura a delimitazione di quest\u2019area. All\u2019angolo occidentale dell\u2019Arce si apriva anche una postierla, poi tamponata in et\u00e0 altomedievale con scarichi di materiale antico.\nSistema viario.\nGran parte della rete stradale antica \u00e8 ancora sepolta, dal momento che solo una piccola porzione \u00e8 stata riportata alla luce. L\u2019organizzazione viaria era alla base dell'impianto urbanistico della citt\u00e0: una fitta rete di strade intersecate ad angolo retto andavano a delimitare isolati rettangolari. Gli autori degli scavi hanno denominato con lettere le strade orientate NE-SO e con numeri quelle orientate NO-SE.\nL\u2019ampiezza delle strade era variabile: 27 piedi (8 m) per le vie processionali, 20-21 piedi (5,90-6,20 m) per le arterie principali, 15 piedi (4,45 m) per le strade pomeriali e secondarie.\nLa vie processionali erano due: la strada P e la R. La prima, detta anche Via Sacra, collegava il Foro con l'Arce. La seconda conduceva alla Collina Orientale.\nGli assi principali erano le strade O e 5, che attraversavano la citt\u00e0 rispettivamente da Porta Romana e da Porta Marina, intersecandosi nella zona del Foro.\nIl pavimento stradale era realizzato con grandi blocchi di calcare locale posati direttamente sulla roccia su un letto di terra vergine e sabbia.\nUn tratto stradale all'incrocio tra l'arteria P e 5 \u00e8 stato recentemente messo in luce dagli scavi condotti dall'Universit\u00e0 degli Studi di Firenze. All\u2019angolo di questo incrocio sorgeva la Casa 10.1, abitazione scavata dalle Universit\u00e0 di Granada e Barcelona, che tuttavia non \u00e8 visibile perch\u00e9 rinterrata per questioni di conservazione.\nIl Foro.\nIl Foro presenta una pianta rettangolare (88 x 35 m); l\u2019ingresso principale era sul lato Nord-occidentale e anticamente doveva avere un aspetto monumentale grazie ad un arco di accesso a triplice fornice, di cui rimangono ancora resti murari in crollo.\nRivestiva un ruolo particolarmente rilevante poich\u00e9 qui, sul suo lato settentrionale, si ergevano i principali edifici civili e di culto: la Basilica, il complesso Curia-Comizio, il Tempio B. Lungo gli altri lati si affacciavano edifici privati e tabernae.\nI primi edifici risalgono al periodo della fondazione, come il Comizio e il Carcer, ma la sistemazione definitiva della piazza si avr\u00e0 solo alla met\u00e0 del II secolo a.C.\nBasilica.\nDella Basilica oggi rimangono solo poche tracce, in gran parte pertinenti alle fasi pi\u00f9 tarde dell\u2019edificio. La sua costruzione risale circa al 140 a.C. e fu l\u2019aggiunta finale all\u2019interno del recinto architettonico del Foro, in seguito al completamento della Curia e del Tempio B. La struttura ha pianta rettangolare (35,89 x 27,05 m) con sedici colonne interne che delineavano un\u2019ampia navata centrale e un deambulatorio circostante, affacciandosi sul Foro con un portico a sei colonne. Al centro del muro di fondo, invece, era una nicchia che ospitava un tribunale. \u00c8 possibile che all\u2019interno della struttura fossero esposte statue, dato il rinvenimento di lastre in travertino per il supporto di piedistalli. La struttura doveva avere una copertura lignea a capriate, a doppio spiovente.\nIn corrispondenza della navata centrale era probabilmente un livello superiore colonnato, testimoniato da resti in situ sopravvissuti ai crolli.\nSotto l'edificio si trovano due grandi cisterne scavate nella roccia: una risale alla nascita della colonia, la seconda invece \u00e8 posteriore.\nLa Basilica fu eretta contemporaneamente alle prime grandi basiliche di Roma, ed \u00e8 la pi\u00f9 antica fino ad ora attestata nelle colonie. Il suo prototipo quindi \u00e8 da ricercare tra le prime basiliche romane, ancora scarsamente documentate; inoltre, la sua struttura corrisponde al tipo di edificio descritto da Vitruvio nel suo \u201cDe Architectura\u201d.\nA met\u00e0 del I secolo d.C. l\u2019interno della Basilica fu trasformato in \"odeum\", uno spazio teatrale. Il rinvenimento di un\u2019iscrizione che ne ricorda le operazioni di ristrutturazione ha permesso di attribuire l\u2019intervento alla volont\u00e0 di Nerone.\nIntorno al 51 d.C. si data, infatti, un violento terremoto e l\u2019intervento neroniano, dunque, avrebbe posto rimedio ai danni causati. L\"Odeum\", quadrangolare, poggiava su piedritti rettangolari sostituiti alle colonne inferiori della navata, cos\u00ec da garantire la stabilit\u00e0 per l\u2019elevazione del palco e dei posti per gli spettatori.\nTra la fine del III e l\u2019inizio del IV secolo d.C. Cosa cadde in rovina e con essa l\"Odeum\". Nel corso del VI secolo d.C. sulle rovine della struttura, lungo il suo lato settentrionale, fu costruita una Chiesa. Per i lati lunghi si utilizz\u00f2 la costruzione preesistente, mentre i lati brevi furono eretti \"ex novo\". Nella porzione sud-orientale, invece, furono costruiti due forni e due ambienti, probabilmente abitazioni.\nIl Comizio e la Curia.\nAccanto alla Basilica, a Sud-Est, sono ancora ben visibili le rovine del complesso Curia-Comizio, deputato alle attivit\u00e0 dei magistrati e all\u2019assemblea degli abitanti. Il Comizio \u00e8 caratterizzato dalla tipica gradinata circolare scoperta (8.60 m di diametro) alla quale si accedeva dal Foro; la Curia, invece, era un ambiente coperto accessibile dalla sommit\u00e0 della gradinata del Comizio.\nIl complesso \u00e8 stato costruito subito dopo la fondazione della citt\u00e0. Il Comizio aveva un impianto rettangolare, con l\u2019accesso al Foro posto a Sud-Ovest. Oltre ai gradini di pietra della cavea, file di gradini di legno dovevano disporsi contro i muri perimetrali. Tali gradini erano essenziali, almeno a Nord-Est, per accedere alla Curia, in origine limitata ad un solo ambiente centrale. La Curia era una piccola struttura sviluppata su due piani. Il piano superiore, accessibile dal Comizio, era la Curia vera e propria, mentre il piano inferiore era possibile fosse un archivio.\nCon la fase successiva (terzo quarto del III secolo a.C.) i gradini del Comizio, probabilmente otto in totale, furono rifiniti in pietra e l\u2019entrata fu monumentalizzata. \u00c8 stato calcolato che potessero essere ospitate fino a 596 persone. Nello spazio circolare al centro della cavea \u00e8 possibile vi fosse un altare.\nDopo l\u2019arrivo di nuovi coloni nel 197 a.C. la Curia fu ampliata: ai lati del corpo centrale gi\u00e0 esistente furono costruiti due nuovi ambienti, ciascuno accessibile dal Comizio.\nLa Curia vera e propria rimase in posizione centrale, l\u2019ambiente Nord-Ovest ebbe forse la funzione di \"Tabularium\" (archivio), mentre l\u2019ambiente Sud-Est ospit\u00f2 probabilmente gli uffici dei magistrati. Il Comizio e la Curia mantennero questa sistemazione per la maggior parte della storia della colonia.\nNel corso del II secolo d.C. nel basamento della sala Sud-Est della Curia fu ricavato un Mitreo. Lungo i muri sono ancora visibili le tipiche piattaforme di terra laterali e le basi per le statue \u2013 forse \u2013 di Cautes e Cautopates; l\u2019altare, in muratura, si trovava sul fondo dell\u2019ambiente.\nA seguito dei lunghi periodi di abbandono della citt\u00e0, il complesso perse la sua funzione originaria e fu probabilmente abbandonato. Gli ultimi cambiamenti avvennero nel V-VI secolo d.C. quando Cosa riprese vita per un breve periodo e furono create tre nuove direttrici per raggiungere il Foro e l\u2019Arce (manutenzione della rete stradale antica era cessata da tempo). Di queste, quella che collegava l\u2019Arce alla piazza attraversava trasversalmente il Foro passando sulle rovine del Comizio, tagliandone l\u2019antica gradinata con un muro costruito a delimitazione del piano stradale.\nTempio della Concordia o Tempio B.\nAccanto ai resti del complesso Curia-Comizio rimangono tracce del tempio forense della citt\u00e0. Conosciuto come Tempio B, il culto qui praticato era quello della dea Concordia. Il tempio fu fondato all\u2019incirca nel 175 a.C., su basamento in opera poligonale, ed era caratterizzato da un'unica cella con due file di due colonne sulla sua fronte (pronao). Si pensa che il tempio fosse stato costruito su resti precedenti, ipotesi che giustificherebbe la particolarit\u00e0 dell\u2019altare decentrato di fronte al santuario.\nTra il X e l\u2019XI secolo d.C. sopra le rovine del Tempio fu costruita una chiesa cristiana.\nTra i reperti recuperati, numerosi sono i frammenti pertinenti alle decorazioni architettoniche della struttura, che \u00e8 stato possibile ricostruire in gran parte. Sono presenti tutti gli elementi caratteristici dei templi etrusco-italici, ovvero antefisse, sime strigilate, cornici rampanti traforate e lastre di rivestimento. Tra la fine del II secolo a.C. e l\u2019inizio del I secolo a.C. furono apportate alcune modifiche alla decorazione.\nUna ricostruzione della decorazione architettonica del Tempio B \u00e8 esposta all\u2019interno del Museo Archeologico Nazionale di Cosa.\nIl frontone del tempio doveva essere popolato da sculture fittili di cui sono stati rinvenuti numerosi frammenti e di cui \u00e8 possibile ricostruire alcuni dei personaggi presenti: un uomo barbato con berretto frigio, vestito con tunica e stivali; due fanciulli, due donne drappeggiate, e altre figure maschili e femminili. \u00c8 difficile avanzare ipotesi per l\u2019identificazione dei personaggi, ma \u00e8 verosimile che la scena fosse di carattere mitologico. Tra i rinvenimenti figurano anche decorazioni ritenute parte di un fregio con carri e cavalli e parte della figura di un auriga con lunga veste, perci\u00f2 \u00e8 possibile che un fregio corresse lungo il muro della cella, oppure che questi elementi decorassero l\u2019altare del tempio o la base della statua di culto.\nCarcer.\nAccanto al Tempio della Concordia si trova una struttura interpretata come Carcer. L\u2019identificazione si deve alla particolarit\u00e0 della struttura, organizzata su due livelli, di cui uno interrato e interpretato come cella.\nSacello di Liber Pater.\nOpposto all\u2019accesso al Foro, nel luogo che fu l\u2018antico ingresso sud-orientale \u00e8 stato individuato un sacello datato al III secolo d.C. Sulla base del ritrovamento di un\u2019iscrizione ora conservata al Museo, che riporta il nome \"LIBER\" in riferimento a Liber Pater, \u00e8 stata proposta l\u2019ipotesi che il sacello fosse proprio ad esso dedicato. La particolarit\u00e0 \u00e8 che fu allestito reimpiegando materiali precedenti appartenenti ad altri contesti della citt\u00e0.\nL'Arce.\n\"Cosa Quadrata\".\nLa denominazione di \u201cCosa Quadrata\u201d, in chiaro riferimento alla dibattuta Roma quadrata tramandata dalle fonti, fu attribuita dagli archeologi americani alle evidenze relative ad un uso cultuale dell\u2019Arce gi\u00e0 nel III secolo a.C. Tra queste prime evidenze vi sarebbero una fenditura naturale nella roccia profonda 2/2,50 m, che al momento della scoperta restitu\u00ec tracce di cenere e vegetali carbonizzati, interpretati come resti di offerte deposte a scopo rituale, e una piattaforma quadrata in pietra calcarea di circa 7,40 m per lato. Il suo posizionamento sul punto pi\u00f9 elevato dell\u2019Arce e la vicinanza alla suddetta cavit\u00e0 avvalorano l\u2019ipotesi che anche a questa evidenza sia da attribuire un significato cultuale. Non \u00e8 un caso che la cella centrale del tempio che sorger\u00e0 sull\u2019Arce, il \"Capitolium\", sar\u00e0 edificata proprio sopra queste due testimonianze precedenti, a rappresentazione di una continuit\u00e0 con il passato religioso della colonia.\nTempio di Iuppiter.\nIl Tempio di Iuppiter \u00e8 l\u2019edificio sacro pi\u00f9 antico edificato sull\u2019Arce, non pi\u00f9 visibile in loco; la sua costruzione risale agli anni 240-220 a.C. nell\u2019area a Sud del \"Capitolium\". Purtroppo i dati non sono sufficienti a poter capire quale fosse la pianta dell\u2019edificio, e lo stesso orientamento \u2013 proposto con la fronte rivolta verso la via processionale \u2013 \u00e8 ipotetico. Si pensa che questo primo tempio assomigliasse, nelle dimensioni, al futuro Tempio D. La sua distruzione sarebbe ascrivibile ad un incendio nel corso del I secolo a.C.\nL\u2019identificazione del culto \u00e8 stata proposta sulla base del ritrovamento di materiale decorativo tra cui raffigurazioni di Minerva ed Ercole. Tuttavia, la divinit\u00e0 venerata \u00e8 tutt\u2019altro che certa. Della decorazione scultorea ipotizzata come pertinente al frontone si conservano solo frammenti, conservati ed esposti al Museo Archeologico Nazionale di Cosa, tra cui un torso maschile vestito di corta tunica e corazza, di dimensioni a met\u00e0 del vero. Sono state rinvenute anche altre figure frammentarie, ma di dimensioni minori.\nTempio di Mater Matuta o Tempio D.\nI resti del piccolo edificio sacro sono ancora ben visibili. Conosciuto come Tempio D, \u00e8 stato interpretato come sede del culto di Mater Matuta, ma la sua posizione \u201cmarginale\u201d sull\u2019Arce ne denota un ruolo secondario. La struttura, datata al 170-160 a.C., s\u2019imposta su un basso podio in opera poligonale ed in origine era dotata di un\u2019unica cella quadrata di 9 x 9 m con quattro colonne di ordine tuscanico. L\u2019accesso avveniva tramite una gradinata di fronte al tempio, dove era anche l\u2019altare, di cui rimangono le sole fondamenta.\nUn\u2019ingente ristrutturazione avvenne presumibilmente all\u2019inizio del I secolo a.C., quando la decorazione fu rinnovata e quattro nuove colonne furono erette in posizione avanzata rispetto alle preesistenti. Furono costruite, inoltre, due ante a prosecuzione dei muri laterali della cella, fino ad inglobare le due colonne esterne originarie, mentre quelle centrali furono smantellate. Queste operazioni furono condotte contemporaneamente alla costruzione del \"Capitolium\".\nLa decorazione originale comprendeva numerosi elementi in terracotta (lastre di rivestimento, antefisse, sime e cornici rampanti traforate), poi rinnovati durante il primo quarto del I secolo a.C. Pochissime tracce rimangono delle scultore frontonali. L\u2019identificazione del culto con quello di Mater Matuta \u00e8 stata avanzata sulla base del rinvenimento di una statua femminile stante e drappeggiata, con lunghe ciocche ondulate; frammenti di un fregio con delfini \u2013 animali presenti nel mito legato alla dea \u2013 avvalorerebbero l\u2019ipotesi. Un\u2019ulteriore conferma deriverebbe dal ritrovamento di due iscrizioni che citano la presenza a Cosa di un collegio matronale.\n\"Capitolium\".\nIl \"Capitolium\" \u00e8 il punto di arrivo della via processionale P. Del tempio rimangono ancora resti notevoli soprattutto per la loro conservazione in elevato (fino a 9 m di altezza). La struttura, delle dimensioni di 20,7 x 25,9 m, fu eretta circa nel 150 a.C. su una terrazza con paramento in opera poligonale; l\u2019accesso avveniva tramite una gradinata tufacea che conduceva sul podio, al pronao. Il podio, in questo caso, \u00e8 solo apparente, poich\u00e9 in realt\u00e0 le pietre sono solo addossate alle pareti esterne del tempio.\nLe celle erano tre e il colonnato sulla fronte prevedeva una prima fila di quattro colonne e una seconda fila di due comprese tra le ante. \u00c8 stato ipotizzato che il colonnato arrivasse a sfiorare i 7 m di altezza, su un totale di 18 m dell\u2019intera costruzione.\nLa presenza di tre celle \u00e8 la ragione che ha indotto ad ipotizzare il culto alla triade capitolina. Il pronao, molto profondo, presenta una particolarit\u00e0: davanti alle celle \u00e8 una cisterna lunga e profonda con i lati brevi stondati.\nSulla terrazza, di fronte al tempio, era l\u2019altare, che tuttavia non presentava lo stesso orientamento dell\u2019edificio sacro. Una modifica dell\u2019orientamento in linea con la struttura del \"Capitolium\" avverr\u00e0 solo in seguito, nel tardo I secolo a.C., quando fu rinnovata anche la decorazione architettonica. A quest\u2019ultima fase sono state attribuite anche numerose Lastre Campana, lastre decorative che dovevano essere fissate alle pareti del \"Capitolium\" probabilmente a sostituzione di lastre di rivestimento mancanti o danneggiate. A questo rinnovamento si riferisce anche una serie di operazioni strutturali: si procedette ad ampliare l\u2019area sacra con la demolizione della vecchia scalinata di accesso per anteporne una nuova alla terrazza del tempio. Inoltre, fu eretto un alto muro che recingeva e schermava la scalinata, aperto solo in prossimit\u00e0 di un arco per l'ingresso.\nA partire dal II secolo d.C., in seguito alla crisi della colonia, l\u2019Arce appare abbandonata. Mancano tracce di frequentazione anche successivamente fino a quando, nel VI secolo d.C., divenne il luogo di principale interesse del sito, insieme a parte del Foro.\nUna serie di strutture furono costruite tra il Tempio di Mater Matuta e il \"Capitolium\", interpretate come granaio, fienile e stalla. In seguito, probabilmente in concomitanza con la creazione di una linea di castra bizantini difensivi contro i Longobardi, l\u2019Arce fu dotata di fortificazioni proprie, riprendendo parte delle mura antiche, e divenne punto di vedetta strategico.\nLe tracce pi\u00f9 tarde di frequentazione riguardano la costruzione di una chiesa, con relativo cimitero, intorno ai secoli IX-X d.C.\nIl tempio presentava una notevole decorazione architettonica in terracotta (lastre di rivestimento, antefisse laterali, sime e cornici rampanti traforate), che nel corso del tempo sub\u00ec numerosi restauri e rifacimenti. Furono soprattutto le modifiche della met\u00e0 del I secolo a.C. ad aver apportato le novit\u00e0 pi\u00f9 consistenti.\nDella decorazione scultorea del frontone \u00e8 possibile distinguere tra una decorazione originaria e una successiva, datata a met\u00e0 del I secolo a.C. La differenza era nelle dimensioni delle figure. Per quanto riguarda il primo gruppo \u00e8 stata ricostruita la presenza di almeno quattordici statue. Di queste, solo cinque avevano dimensioni naturali, mentre le altre erano a tre quarti, a met\u00e0 e ad un terzo del vero. A questa serie appartengono alcuni frammenti conservati al Museo.\nPer il secondo gruppo sono state ipotizzate figure di altezza uniforme. Il frammento di acconciatura femminile con diadema, conservato al Museo, appartiene a questo gruppo.\nIl soggetto della decorazione frontonale del tempio \u00e8 stato ipotizzato fosse un consesso di divinit\u00e0, tra cui Giove, Giunone e Minerva.\nLa Collina Orientale.\nLa Collina Orientale non \u00e8 facilmente raggiungibile e si trova al di fuori del percorso di visita. Durante la prima met\u00e0 del II secolo a.C. la porzione superiore della collina fu livellata allo scopo di edificare un santuario (Tempio E). \u00c8 probabile che in precedenza l\u2019area avesse ospitato edifici domestici. Tuttavia rimangono ben poche tracce di questa antica frequentazione.\nSono state individuate, invece, alcune strutture che risalgono ad epoca pi\u00f9 tarda. Costruzioni lignee (tracce di buche di palo) e altre con piano pavimentale incassato nel terreno (\"sunken-floored buildings\") sono state datate all'XI secolo. In seguito l\u2019area \u00e8 stata progressivamente fortificata, dapprima con interventi di sterro e poi con la costruzione di una torre e di un sistema di fortificazioni esterne, al centro del quale era un villaggio.\nNel XII secolo, all\u2019interno di queste fortificazioni, furono costruite una torre dotata di cisterna e una struttura circolare interpretata come base per una catapulta o per un trabucco. La cisterna \u00e8 stata poi reimpiegata come prigione, ipotesi suggerita dai graffiti sulle pareti, uno dei quali indica la data del 1211.\nNel 1203 il castello pass\u00f2 alla famiglia Aldobrandeschi, e fu in seguito distrutto dai senesi nel conflitto contro Orvieto nel 1329.\nTempio E.\nDi questo edificio sacro collocato sulla sommit\u00e0 della Collina Orientale si sa ben poco e anche il culto praticato \u00e8 sconosciuto. Costruito su un terrazzamento affacciato sul mare, doveva avere dimensioni piuttosto ridotte. Probabilmente era parte di una pi\u00f9 ampia area santuariale.\nA causa del successivo livellamento dell\u2019area e in seguito all\u2019intenso utilizzo in epoca medievale, le tracce rimaste del tempio sono scarsissime. La tecnica costruttiva \u00e8 simile a quella del Tempio D, con podio realizzato con grandi blocchi calcarei isodomi, squadrati per la maggior parte. Purtroppo \u00e8 possibile risalire solo alle dimensioni esterne della struttura, di 6,25 x 11,25 m.\nLa datazione ad epoca repubblicana (met\u00e0 del II secolo a.C.) \u00e8 stata proposta sulla base di un frammento di anfora greco-italica databile al II secolo a.C. rinvenuto all\u2019interno del podio del tempio, e sulla base del confronto delle terrecotte architettoniche con quelle della decorazione originale del Capitolium (met\u00e0 II secolo a.C.) e con quelle del Tempio B dello stesso periodo.\nL\u2019edificio cultuale sopravvisse forse solo fino al 70 a.C., quando la citt\u00e0 fu colpita da pesante crisi e dopo la quale questa zona non sembra essere stata interessata dalla ricostruzione augustea.\nInfrastrutture Idriche.\nCisterna.\nL\u2019approvvigionamento idrico ha sempre costituito una delle maggiori difficolt\u00e0 per Cosa. Per questa ragione, ogni edificio della colonia, pubblico o privato che fosse, disponeva di un proprio sistema di cisterne e canalette per la raccolta e ridistribuzione dell\u2019acqua piovana. Le cisterne individuate entro il perimetro della citt\u00e0, infatti, sono numerosissime.\nIn prossimit\u00e0 del Foro, nel suo angolo Est, si trova la cisterna pi\u00f9 antica del sito: risale al III secolo a.C., quando, al momento della fondazione della colonia, fu necessaria una prima soluzione che fornisse una consistente riserva idrica. La struttura, che in seguito riforn\u00ec anche il vicino impianto termale, aveva un carattere pubblico, come suggerito dalle considerevoli dimensioni: \u00e8 stata calcolata una capacit\u00e0 massima stimata ai 750.000 litri. Originariamente a cielo aperto, la cisterna fu dotata di una copertura in legno solo in un secondo momento. Questa poggiava su quattro grandi pilastri posti al centro, le cui basi rettangolari sono ancora ben visibili.\nImpianto termale.\nIl complesso termale di Cosa si trova a Nord-Ovest del Foro, tra le strade O, N e 5. Inizialmente studiato da Frank Brown negli anni Cinquanta, \u00e8 oggetto di indagine dal 2013 da parte della Florida State University, Bryn Mawr College e l'Universit\u00e0 di T\u00fcbingen.\nSono ancora da definire l'esatta planimetria, la distribuzione degli ambienti, il periodo di utilizzo. Dalla stratigrafia e dai reperti si suppone che le terme fossero gi\u00e0 in funzione nella tarda Repubblica e poi in epoca imperiale, in particolare con la rinascita augustea, e tra l\u2019et\u00e0 traianea e quella antonina.\nLe terme, cui si accedeva dalla strada O, erano alimentate dal sistema di cisterne della colonia, sfruttando anche la naturale pendenza del terreno da Sud a Nord; rappresentano dunque una grande prova ingegneristica. La maggior parte dell\u2019acqua arrivava attraverso un cunicolo che collegava le terme alla cisterna pubblica del Foro.\nLa struttura pi\u00f9 imponente \u00e8 certamente l\u2019alto muro in opus incertum che sorregge una vasca a pianta rettangolare rivestita di cocciopesto; \u00e8 ancora oggetto di studio il sistema di sollevamento dell\u2019acqua fino a questa vasca.\nGli ambienti indagati sono interpretabili secondo lo schema romano del frigidarium, tepidarium e calidarium, e i locali annessi come latrine, spogliatoi e palestre. L\u2019acqua era riscaldata nel praefurnium e trasportata nell\"alveus\" (una piscina) e nel \"laconicum\" (sauna) da un sistema di \"tubuli\". Non lontano dalla vasca sopraelevata vi \u00e8 un ambiente circolare in opus latericium, interpretato come \"laconicum\" (sauna) sulla base di quello che sembra un ipocausto rivestito superiormente da un pavimento mosaicato.\nLe abitazioni.\nCasa di Diana.\nL\"Atrium building\" V, pi\u00f9 comunemente conosciuto come Casa di Diana, \u00e8 situato sul lato Sud-Ovest del Foro. La struttura di et\u00e0 repubblicana (prima met\u00e0 del II secolo a.C.) si delinea come una tipica casa romana ad atrium: l\u2019ingresso era affiancato da due tabernae, una destinata forse alla vendita di vino (dato il rinvenimento, nello scarico della bottega, di coppe e bottiglie), l\u2019altra forse adibita alla cottura e alla vendita di cibo (visto l\u2019alto numero di piatti, bicchieri e tegami).\nDall\u2019ingresso si accedeva direttamente all\u2019atrio rettangolare, dotato di impluvium centrale. Sul lato destro dell\u2019atrio erano presenti due cubicula mentre nella parte posteriore erano due \"alae\" (ambienti laterali). A seguire vi erano: il \"tablinum\" (sala di rappresentanza) e il triclinium. Il giardino era perimetrato da un alto muro, in modo \u2013 forse \u2013 da evitarne la visibilit\u00e0 dalla strada. La casa fu distrutta agli inizi del I secolo a.C. e fu completamente ricostruita solo in periodo augusteo, verosimilmente verso l\u2019ultimo quarto del I secolo a.C.\nLa ricostruzione delle pareti lasci\u00f2 solo in minima parte il pis\u00e9 originale, sostituito da murature intonacate e dipinte; si documenta anche il rifacimento della pavimentazione. Tuttavia l\u2019aspetto pi\u00f9 significativo \u00e8 il cambiamento architettonico di alcune stanze dell\u2019edificio, in particolare il \"triclinium\" di cui venne aperta la parete di fondo destinandolo cos\u00ec alle cene estive; la sala da pranzo invernale venne ricavata dall\u2019unione di altre due stanze.\nInoltre, un altro ambiente che fu trasformato in un piccolo luogo sacro dedicato al culto imperiale.\nTra il 50 e il 60 d.C., all\u2019interno del giardino fu costruita un\u2019edicola addossata al muro perimetrale di Nord-Ovest, dall\u2019aspetto di un tempio in miniatura: tre gradini posti tra due colonne conducevano a una piccola cella con la statua di culto della dea Diana, da cui il nome dato all\u2019abitazione. Sull\u2019architrave era probabilmente infissa un\u2019iscrizione, conservata al Museo Archeologico Nazionale di Cosa: il testo potrebbe fare riferimento ad una \"via Dianae\", forse la via processionale che dal Foro, costeggiando la casa di Diana, saliva fino all\u2019Arce (dove il Tempio di Mater Matuta avrebbe ospitato anche il culto di Diana), oppure potrebbe riferirsi ad un passaggio dalla strada al giardino garantito da una scala, all\u2019angolo Ovest del giardino stesso.\nNel corso del III secolo d.C. la casa vers\u00f2 in stato di abbandono, ma la presenza di frammenti ceramici nelle discariche dei materiali attestano la frequentazione dell\u2019area anche in periodo tardo antico (IV-VI secolo d.C.).\nCasa del Tesoro.\nL\u2019abitazione, sulle cui rovine fu costruito il Museo Archeologico, deve il nome al rinvenimento di un tesoretto di 2004 monete. Queste furono nascoste sotto il piano della dispensa, forse per preservarle da un saccheggio. Del tesoretto, un piccolo gruppo di monete \u00e8 della fine del II secolo a.C., mentre la grande maggioranza appartiene al primo trentennio del I secolo a.C. I denari pi\u00f9 tardi sono datati al 74-72 a.C. e la loro ottima conservazione indica che non circolarono molto. La data di tesaurizzazione \u2013 e quindi la fase finale della Cosa repubblicana \u2013 pu\u00f2 essere fissata intorno al 70 a.C.\nInoltre, il rinvenimento di due vasi a vernice nera con le lettere \"Q. FVL.\" graffite sul fondo ha permesso di riferire l\u2019appartenenza dell\u2019abitazione a tale \"Quintus Fulvius\".\nLa \"domus\" risale al I secolo a.C. ma fu a sua volta costruita ristrutturando e sfruttando i resti di abitazioni precedenti. Era caratterizzata da tre stanze (cucina, dispensa e bagno) e da un ampio ambiente, successivamente diviso in due.\nSono stati rinvenuti frammenti della decorazione parietale in Primo Stile; della decorazione pavimentale dei nuovi ambienti, invece, \u00e8 stato portato in luce \"opus signinum\" (pi\u00f9 comunemente noto come cocciopesto) rosso decorato da tessere bianche.\nIn base al tesoretto, sepolto tra il 72 e il 71 a.C., e alle affinit\u00e0 con la Casa dello Scheletro, la costruzione della Casa del Tesoro \u00e8 collocata tra il 90 e l\u201980 a.C.\nCasa dello Scheletro.\nNel blocco orientale dello stesso isolato della Casa del Tesoro \u00e8 stata portata in luce la Casa dello Scheletro, cos\u00ec denominata per il ritrovamento, negli strati di accumulo della cisterna, dello scheletro di un individuo maschio adulto, forse gettatovi durante il periodo che port\u00f2 alla distruzione della citt\u00e0 intorno al 70 a.C.\nLa casa si articola intorno ad un atrium al centro del quale vi \u00e8 l\u2019impluvium, la cui presenza ha suggerito che dovesse esservi un compluvium (apertura nel tetto in corrispondenza dell\"impluvium\"), di cui per\u00f2 non sono state rinvenute tracce. Sotto l\u2019atrio vi \u00e8 una cisterna. La struttura comprendeva un settore \"culina-lavatio\" (ambienti della cucina e del bagno); vi sono anche una probabile seconda cucina e una dispensa per i generi alimentari; vicino si trova un ambiente che sulla base del ritrovamento di pesi da telaio era probabilmente destinato a lavori femminili.\nA lato dell\u2019ingresso era una piccola stanza da letto. Vi era poi un ambiente di servizio, forse un ricovero per animali, e scale che conducevano ad un piano superiore, di cui si ignora l\u2019estensione.\nErano presenti anche due \"exedrae\", una per i mesi invernali (\"hiberna\"), l\u2019altra per quelli estivi (\"aestiva\"). Dall\"exedra aestiva\" si raggiungeva il triclinium coperto e il portico, che conduceva all\u2019ampio giardino e al \"triclinium\" estivo.\nLa maggior parte delle stanze della Casa dello Scheletro ha i pavimenti in \"opus signinum\" con disegno geometrico, come nella gi\u00e0 citata Casa del Tesoro. Si conserva anche parte della decorazione parietale.\nLa datazione della costruzione e della successiva distruzione della Casa dello Scheletro \u00e8 data dal ritrovamento di monete repubblicane, tra cui due quadranti, datati al 90-89 a.C., che indicherebbero la costruzione dell\u2019abitazione dopo l\u201989 a.C. La distruzione della casa \u00e8 datata intorno al 70 a.C. sulla base del ritrovamento del tesoretto di monete nella casa di \"Quintus Fulvius\" che ha determinato l\u2019inizio del periodo di decadenza dell\u2019intera citt\u00e0.\nCasa degli Uccelli.\nAll\u2019interno dello stesso isolato delle case precedentemente descritte, fu indagata anche una terza casa, la Casa degli Uccelli, che deve il suo nome alla decorazione parietale, con uccelli rossi, bianchi e marroni appollaiati su tralci di vite.\nNecropoli.\nA Cosa le aree destinate alla sepoltura hanno restituito evidenze funerarie che si datano tra il III secolo a.C. (et\u00e0 ellenistica) e il IV secolo d.C. (epoca tardo antica).\nLe necropoli erano situate ad Est, lungo la strada che conduceva al porto, e a Nord-Ovest, lungo la strada che da Cosa conduceva al porto della Feniglia.\nNella necropoli orientale si trovano monumenti funerari a forma di tempietto \"in antis\" (modello magno-greco), presumibilmente databili agli inizi del II secolo a.C.; l\u2019area, a valle, ospita il mausoleo E/1, monumento che sancisce l\u2019uso di nuovi schemi architettonici per monumenti funerari e non, e che interessa Cosa tra il II e l\u2019inizio del I secolo a.C. Il sepolcro ha una base cubica su cui si erge una struttura a prisma rettangolare con lati concavi; doveva essere rivestito da lastre in arenaria con modanature in stucco.\nLe attestazioni provenienti, invece, dalla necropoli di Nord-Ovest risalgono alla prima et\u00e0 imperiale; l\u2019area ospita il mausoleo N/1, alcuni resti di un monumento, sepolture terragne ed il colombario Santi. Quest\u2019ultimo risale al I secolo a.C. e presenta una pianta grossomodo quadrangolare; fu realizzato in opera cementizia con paramento in laterizio. All\u2019interno del colombario vi sono le nicchie che dovevano contenere le olle cinerarie.\nSubito al di fuori della porta Nord-Ovest sono state rinvenute anche tombe alla cappuccina (con copertura in laterizi disposti a doppio spiovente) di inumati e di incinerati risalenti a fine I-inizio II secolo d.C. Particolare interesse ha suscitato la tomba alla cappuccina che ospitava i resti di una giovane ragazza, conservati ed esposti al Museo Archeologico Nazionale di Cosa. Le ossa presentavano patologie che sembravano da attribuire alla malnutrizione (come la bassa statura, l'osteoporosi e l'ipoplasia dello smalto dentario), ma la ragazza era accompagnata da un ricco corredo che comprendeva gioielli d'oro e di bronzo, indicatore di uno status sociale alto. Per questo si \u00e8 ipotizzata prima una generica malattia metabolica, in seguito riconosciuta come celiachia grazie alle analisi del DNA.\nDue monumenti funerari fiancheggiano anche la Strada Provinciale Litoranea: il cd. colombario e il monumento di San Biagio, risalenti alla prima met\u00e0 del II secolo d.C.\nAree portuali.\nAl momento della fondazione Cosa rappresentava per Roma l\u2019insediamento marittimo pi\u00f9 a settentrione come, di contro, Paestum a meridione. La colonia era dotata di due aree portuali, il \"Portus Cosanus\" e il \"Portus Feniliae\".\nIl primo si trova a Sud del promontorio cosano, il secondo a Nord. Il Porto della Feniglia fu utilizzato, fin da epoca repubblicana, per la pescicoltura. Erano presenti impianti di lavorazione e una zona abitativa.\nIl \"Portus Cosanus\" si trova in prossimit\u00e0 dello Spacco della Regina ed \u00e8 stato indagato pi\u00f9 approfonditamente rispetto a quello di Feniglia; ha rivelato tre fasi di utilizzo, a partire dalla fondazione della colonia latina nel III a.C., fino al III d.C.\nPer il primo periodo (III secolo a.C. \u2013 fine II a.C.) non sono state rinvenute strutture; tuttavia, la testimonianza di un florido commercio ci \u00e8 confermata dalla grande quantit\u00e0 di frammenti di anfore, probabilmente da riferirsi alla fabbrica ceramica dei Sesti, una \"gens\" della nobilt\u00e0 di Roma che, secondo Cicerone, possedeva una villa a Cosa ed era impegnata nel commercio del vino e nella produzione degli appositi contenitori da trasporto (le indagini mineralogiche condotte sull\u2019impasto ceramico hanno riportato una quasi sicura origine cosana dei recipienti). Un gran numero di anfore sono bollate \"SES\", quindi riferibili alla suddetta \"gens\".\nLa legislazione del II secolo a.C. che impediva ai Galli di impiantare colture vinicole, favor\u00ec la produzione e il commercio italiano di vino, e di conseguenza il porto di Cosa.\nTestimonianza della frequentazione della laguna retrostante ci \u00e8 data da un piccolo tempio datato al secondo quarto del II secolo a.C. e dedicato a Poseidone/Nettuno. \u00c8 un tempietto italico ad una cella con decorazioni fittili fra cui \u00e8 stato rinvenuto un busto di guerriero, oggi conservato ed esposto al Museo Archeologico Nazionale di Cosa. Significativo \u00e8 il fatto che questa divinit\u00e0 fosse associata alla famiglia dei Domizi Enobarbi, possessori di un vasto appezzamento di terreno nella zona di Cosa. Inoltre, il rinvenimento di un\u2019anfora bollata \"SEX DOMITI\" fa pensare ad un controllo congiunto della produzione ceramica dei Domizi e dei Sesti nell\u2019area cosana.\nNell\u2019area della laguna probabilmente era presente un impianto per l\u2019allevamento del pesce. L\u2019apice del commercio si ebbe fra il II e il I secolo a.C., quando il porto divenne un complesso produttivo-emporico con attivit\u00e0 di porto-peschiera e di esportazione di vino e \"garum\". Mediante i profitti dell\u2019esportazione del vino, i Sesti hanno apparentemente trasformato una semplice lavorazione del pesce in un\u2019industria su larga scala per l\u2019esportazione del \"garum\"; ci\u00f2 \u00e8 confermato da Strabone (\"Geografia\", V.2.8) che ci d\u00e0 notizia di un\u2019industria peschiera a Cosa.\nA questo momento risalgono le strutture in calcestruzzo del porto e della peschiera: i cinque moli, il ponte, la piattaforma presso la Tagliata Sud, le vasche per i pesci nella laguna, la piattaforma della \"Spring House\", e i pilastri dell\u2019acquedotto. Su uno dei moli, probabilmente, doveva ergersi un faro.\nLa retrostante laguna in questo periodo fu dotata di infrastrutture come canali di ricircolo delle acque, fra cui il maggiore \u00e8 il canale della Tagliata, che permetteva il controllo del flusso dell\u2019acqua e la creazione di vasche per la cattura del pesce.\nIl porto era, al contrario della citt\u00e0, ricco di sorgenti di acqua dolce sfruttate mediante la costruzione della \"Spring House\", edificio da cui proviene parte di un macchinario ligneo per il prelievo dell\u2019acqua e l\u2019immissione nell\u2019acquedotto.\nA partire dall\u2019epoca imperiale, il porto di Cosa sub\u00ec una sensibile contrazione: le cause possono rintracciarsi nell\u2019insabbiamento e nella diminuzione degli scambi commerciali, visto lo spostamento dell\u2019attenzione di Roma sui traffici orientali. Un\u2019ipotesi \u00e8 quella che la fabbrica dei Sesti sia stata distrutta a seguito dell\u2019appoggio del proprietario alla causa dei Cesaricidi.\nDurante il I d.C. si impiant\u00f2 nel sito una villa marittima \u2013 la Villa della Tagliata \u2013 e sulla \"Spring House\" risorse un edificio per la captazione delle acque, probabilmente per rifornire degli impianti termali. La nuova \"Spring House\" fu distrutta da un incendio intorno al 150 d.C.\nLa villa marittima, a pianta rettangolare, aveva un accesso monumentale, una torre ed un complesso termale. Completata a met\u00e0 del secondo d.C. all'interno di un progetto di volont\u00e0 imperiale, doveva unire le funzioni residenziali a quelle portuali e produttive. La villa, quasi per niente indagata, giace al di sotto di una torre di avvistamento del XIV secolo. Rutilio Namaziano, durante il suo viaggio, fece tappa a Porto Ercole poich\u00e9 gli scali cosani non erano pi\u00f9 praticabili. La villa infatti, ristrutturata nel III secolo d.C., sopravvisse fino alla met\u00e0 del V secolo d.C.\nBibliografia.\nhttps://www.press.umich.edu/special/cosa/basilica.html, The Structures on the Basilica)\nL'arce"}
{"id": "764965", "revid": "775372", "url": "https://it.wikipedia.org/wiki?curid=764965", "title": "Zona monetaria dell'Africa occidentale", "text": "La zona monetaria dell'Africa occidentale ( - WAMZ) \u00e8 un gruppo di 5 paesi africani membri della Comunit\u00e0 economica degli Stati dell'Africa occidentale che progettano di introdurre una moneta comune, l'Eco, nel 2025."}
{"id": "764969", "revid": "228587", "url": "https://it.wikipedia.org/wiki?curid=764969", "title": "Melanoleuca", "text": "Melanoleuca Pat., Cat. Rais. Pl. Cellul. Tunisie (Paris): 22 (1897).\nMelanoleuca \u00e8 un genere di funghi basidiomiceti della famiglia Tricholomataceae.\nSpecie di \"Melanoleuca\".\nLa specie tipo \u00e8 \"Melanoleuca vulgaris\" (Pat.) Pat. (1897), altre specie incluse sono:\nEtimologia.\nDal greco \"melas\" = nero e \"leuk\u00f2s\" = bianco, nero e bianco, per i colori contrastanti delle lamelle e del cappello."}
{"id": "764970", "revid": "93305", "url": "https://it.wikipedia.org/wiki?curid=764970", "title": "Clyde William Tombaugh", "text": ""}
{"id": "764971", "revid": "599013", "url": "https://it.wikipedia.org/wiki?curid=764971", "title": "Ian Callaghan", "text": "\u00c8 il giocatore che vanta il maggior numero di presenze di Lega con il , in cui milit\u00f2 dal 1960 al 1978, e rientra nel novero di coloro che hanno totalizzato almeno mille apparizioni ufficiali in carriera.\n\u00c8, inoltre, uno dei soli tre giocatori inglesi ad avere vinto sia il campionato mondiale di calcio che la Coppa dei Campioni d'Europa (gli altri due sono Bobby Charlton e Nobby Stiles).\nBiografia.\nNato a Toxteth, sobborgo di Liverpool, Callaghan entr\u00f2 nel 1960 da apprendista nell'omonimo club, di cui era stato sempre tifoso. L'esordio avvenne poco pi\u00f9 di due settimane dopo l'ingaggio, il 16 aprile 1960 contro il Bristol Rovers (battuti 4-0).\nAla destra, Callaghan entr\u00f2 nel Liverpool nel periodo pi\u00f9 buio della sua storia, quando il club militava in Seconda Divisione gi\u00e0 da 6 stagioni. L'arrivo del tecnico Bill Shankly nel dicembre 1959 aveva posto tuttavia le basi per una rapida risalita del club nella massima serie. Titolare dal 1961, Callaghan fece parte della squadra che vinse il campionato nel 1962 guadagnandosi l'accesso alla Prima Divisione. Il suo primo goal giunse il 4 novembre 1961 contro il Preston North End.\nOttavo nella sua prima stagione in Prima Divisione, Callaghan e il Liverpool compirono l'anno dopo un'autentica impresa per una squadra da poco promossa: vinsero il titolo inglese con quattro punti sui rivali storici del Manchester United e cinque sugli avversari cittadini dell'Everton.\nNel 1965 Callaghan vinse con il Liverpool una FA Cup: il successo in tale edizione \u00e8 memorabile perch\u00e9 fu la prima coppa vinta dai \"Reds\" in - all'epoca - 73 anni di storia. Le avversarie battute prima della finale furono il West Bromwich Albion, lo Stockport, il Bolton, il Leicester e infine il Chelsea. La finale contro il fu decisa tutta nei supplementari, e proprio da un pallone di Callaghan: finiti 0-0 i 90 minuti regolamentari, al subitaneo gol di Hunt (93') per il Liverpool rispose quasi subito il Leeds con Bremner. La partita and\u00f2 avanti molto tirata fino al 111', quando Callaghan dalla destra piazz\u00f2 in corsa un cross per la testa di St. John che diede al Liverpool la vittoria e la Coppa.\nL'anno successivo arrivarono la vittoria di un nuovo titolo di Lega e la finale di Coppa delle Coppe persa a Glasgow contro il , e la convocazione - insieme ai compagni di squadra Hunt e Byrne - tra i 22 selezionati della Nazionale inglese che avrebbe giocato in casa propria l'imminente Campionato del Mondo.\nCallaghan guid\u00f2 il Liverpool degli anni settanta verso una serie difficilmente eguagliabile di vittorie: nel 1971 perse la finale di Coppa d'Inghilterra contro l', ma due stagioni dopo vinse sia la Coppa UEFA (contro il Borussia M\u00f6nchengladbach) che la Coppa di Lega.\nNel 1974 vinse la FA Cup in una delle pi\u00f9 facili finali della storia recente, contro il Newcastle United.\nL'uomo che l'aveva portato al Liverpool e l'aveva imposto come guida della squadra, Bill Shankly, si ritir\u00f2 dopo quella vittoria e lasci\u00f2 il posto a Bob Paisley.\nDello stesso anno fu il riconoscimento conferito a Callaghan dall'associazione stampa sportiva di Giocatore dell'Anno e il titolo di Membro dell'Impero Britannico conferitogli per i suoi servizi allo sport.\nLe ultime tre stagioni al Liverpool furono le pi\u00f9 dense di successi, soprattutto internazionali, per Callaghan: a parte i due titoli nazionali consecutivi (1976 e 1977) giunsero tre finali europee consecutive, tutte vinte (Coppa UEFA 1975-1976 e Coppe dei Campioni 1976-1977 e 1977-1978) che posero il Liverpool sul tetto d'Europa.\nAd esse si aggiunse anche la Supercoppa vinta nel 1977.\nLe due Coppe dei Campioni furono vinte rispettivamente contro Borussia M\u00f6nchengladbach e , le stesse avversarie incontrate - e gi\u00e0 battute - nelle due vittoriose finali di Coppa UEFA.\nQuando nell'autunno 1978 Callaghan lasci\u00f2 il Liverpool dopo 18 anni e 856 incontri (di cui 640 di campionato) aveva completato tutta la parabola: entrato nel club quand'era in Seconda Divisione, ne usciva da campione d'Europa in carica e con il record di presenze per il club.\nGli ultimi anni di carriera furono spesi tra l'Inghilterra e gli Stati Uniti, nella ormai defunta NASL.\nA fermare definitivamente Callaghan nella stagione 1981-1982 fu una complicazione al tendine d'Achille.\nNazionale.\nFu convocato per i Mondiali del 1966. Il gioco del tecnico Alf Ramsey non prevedeva ali pure, cos\u00ec Callaghan, dopo essere stato schierato nella prima partita del primo turno contro la , fu gradatamente messo da parte a favore di James Alan Ball. Callaghan divenne campione del mondo, ma di fatto chiuse la sua carriera in nazionale a soli 24 anni.\nFu richiamato in nazionale nel 1977 da Ron Greenwood, a distanza di 11 anni dall'ultima convocazione, e gioc\u00f2 3 incontri ufficiali valevoli per la qualificazione al in Argentina. Furono in totale 4 gli incontri di Callaghan con la maglia della nazionale inglese, tutti ufficiali.\nAttivit\u00e0 post-carriera.\nDopo il ritiro dall'attivit\u00e0 agonistica intraprese la carriera di assicuratore."}
{"id": "764976", "revid": "287204", "url": "https://it.wikipedia.org/wiki?curid=764976", "title": "Percezione extrasensoriale", "text": "Viene chiamata percezione extrasensoriale o ESP (acronimo dell'espressione inglese \"Extra-sensory perception\") ogni ipotetica percezione che non possa essere attribuita ai cinque sensi. L'uso di questo termine sottintende una presunta esistenza di canali di informazione estranei e sconosciuti alla scienza: infatti, gran parte degli studi al riguardo si muovono al di fuori del metodo scientifico, riguardando la parapsicologia.\nLa percezione extrasensoriale \u00e8 anche definita comunemente \"sesto senso\". I sostenitori dell'esistenza di questi fenomeni porterebbero a sostegno delle loro tesi alcune ricerche su cui per\u00f2 vengono sollevati dubbi significativi riguardo la loro validit\u00e0 metodologica e la comunit\u00e0 scientifica contesta questi esperimenti, gravemente carenti di rigoroso metodo scientifico oltre che di solida base teorica. Pertanto, percezione extrasensoriale o sesto senso, sono classificati come pseudoscienze. Non c'\u00e8 alcuna prova che questi fenomeni esistano, a parte presunte prove aneddotiche che per propria natura non hanno credibilit\u00e0 scientifica o valenza statistica.\nDescrizione.\nLe percezioni extrasensoriali vengono chiamate in modi diversi a seconda della loro natura:\nIl campo di studio delle percezioni extrasensoriali (e di altre presunte manifestazioni paranormali come la psicocinesi) \u00e8 chiamato parapsicologia. La persona che si ritiene possieda tali facolt\u00e0 \u00e8 detta \"esper\" o \"sensitivo\" (anche \"paragnosta\", soprattutto se collegato alla retrocognizione; \"medium\" se invece afferma di comunicare con entit\u00e0 spirituali, quali ad esempio i defunti). Il termine anglosassone \"esper\", in particolare, pare essere stato coniato dallo scrittore di fantascienza Alfred Bester nel suo racconto \"Oddy and Id\" del 1950."}
{"id": "764981", "revid": "466539", "url": "https://it.wikipedia.org/wiki?curid=764981", "title": "Crash (James Graham Ballard)", "text": "Crash (1973) \u00e8 un romanzo dello scrittore inglese James Graham Ballard, in precedenza conosciuto come autore di fantascienza. Con \"Crash\" Ballard inaugura nel 1973 una nuova carriera al di fuori della letteratura di genere, pur continuando a scrivere fantascienza ancora per alcuni anni.\nDal romanzo \u00e8 stato tratto nel 1996 l'omonimo film diretto da David Cronenberg.\nTrama.\nGi\u00e0 dal primo capitolo, in cui la voce del punto di vista che ha lo stesso nome dell'autore, James Ballard, riepiloga in prima persona gli avvenimenti dei quali \u00e8 stato testimone, il lettore percepisce il tono fuori dell'ordinario della narrazione; vi si parla infatti del rapporto tra eccitazione sessuale e scontri automobilistici con vittime:\nBallard, un regista televisivo, viene coinvolto in un incidente automobilistico al ritorno a casa dall'appuntamento con la sua segretaria Renata, che \u00e8 anche la sua amante. Perso il controllo dell'auto, invade la corsia opposta e si scontra frontalmente con la vettura di una coppia; il marito rimane ucciso sul colpo, sbalzato fuori dall'abitacolo, la moglie rimane ferita non gravemente ma sotto choc, e nell'attesa di soccorso osserva Ballard che a sua volta, imprigionato sul sedile, si scopre a nutrire pensieri morbosi sulla donna.\nSiccome l'incidente \u00e8 avvenuto nei pressi dell'aeroporto, Ballard viene ricoverato con entrambe le rotule fratturate come unico paziente in un reparto d'ospedale destinato ai superstiti di disastri aerei. Sua moglie Catherine, che ha una relazione extraconiugale con il proprio insegnante di volo da diporto, viene in visita di frequente, con una sollecitudine che lo stupisce. I due sono soliti raccontarsi a vicenda le avventure sessuali per eccitarsi durante il rapporto. Quando Ballard riesce a muovere qualche passo, passeggia nel corridoio del nosocomio, dove ha gi\u00e0 notato pi\u00f9 volte un uomo che malgrado vesta il camice bianco non \u00e8 un medico perch\u00e9 svolge incombenze a basso contenuto professionale. Un giorno Ballard si imbatte nella dottoressa Helen Remington, la moglie dell'uomo deceduto durante l'incidente automobilistico, a sua volta ricoverata, che lo riconosce ma lo evita.\nCatherine sembra eccitata da quello che \u00e8 capitato al marito. Entrambi giudicano sessualmente rilevante l'accostamento tra corpo umano e automobili, anzi pi\u00f9 in generale con qualsiasi macchina, come se la tecnologia aprisse nuove prospettive alla sessualit\u00e0. Dopo l'incidente mortale il desiderio di entrambi sembra infatti rivitalizzato, come se le cicatrici lasciate sul corpo di lui aumentassero le possibilit\u00e0 del piacere. Uscito dall'ospedale e in convalescenza del suo appartamento, Ballard osserva dal balcone del suo condominio lo scorrere del traffico nelle strade a alta velocit\u00e0 che si estendono tutto intorno, tra Londra e le citt\u00e0 dell'hinterland. Ha l'impressione che l'intensit\u00e0 del traffico sia triplicata dopo il suo incidente. Insiste per prendere un'auto in affitto, malgrado i dubbi della moglie e di Renata, la sua amante. Un giorno si apparta all'ultimo piano del parcheggio dell'aeroporto insieme a una prostituta, ma si accorge di essere stato seguito da una grossa auto americana, una Lincoln Continental, alla cui guida c'\u00e8 l'uomo che frequenta l'ospedale e che lui credeva un medico. A questo punto Ballard riconosce Robert Vaughan, scienziato esperto di sistemi informatici piuttosto conosciuto perch\u00e9 conduceva un programma tv sull'applicazione delle tecniche elettroniche al controllo del traffico; coinvolto in un brutto incidente automobilistico, si \u00e8 ritirato dallo schermo, ma la sua immagine di \u201cscienziato-teppista\u201d \u00e8 ancora famosa.\nBallard si reca al deposito dove si trova la sua auto incidentata, qui incontra Helen Remington giunta con lo stesso proposito. Le d\u00e0 un passaggio in auto verso l'aeroporto, dove lei lavora al controllo immigrazione; quando transitano sul luogo dell'incidente, lui viene colto da un'incontrollabile eccitazione sessuale al pensiero del corpo della donna sul sedile accanto. Al processo per la morte di Remington, Ballard viene assolto con formula piena. Si dedica a girare a vuoto in automobile nei dintorni dell'aeroporto, nei fiumi di veicoli che rendono disumano e meccanico il paesaggio della sua vita, finch\u00e9 non incontra di nuovo Helen Remington. Lei accetta l'offerta di un passaggio; di nuovo eccitato dalla sua presenza a bordo, lui si apparta in una strada fuori dal flusso del traffico e i due hanno un violento atto sessuale sul sedile anteriore. Da questo momento la relazione con la dottoressa Remington sostituisce quella con la sua segretaria Renata.\nCatherine si reca a Parigi per lavoro, Ballard porta Helen Remington a uno spettacolo di automobili: uno stuntman che lavora con gli studi cinematografici, Seagrave, vuole ricreare un incidente d'auto che ha coinvolto 5 vetture presso Londra. Durante la ricostruzione la sua auto urta violentemente, Seagrave si procura una commozione cerebrale; Vaughan, presente sul posto (sembra anzi una sorta di regista dello spettacolo), porta con s\u00e9 Ballard e la donna a casa dello stuntman infortunato; qui conoscono sua moglie Vera e una giovane donna, Gabrielle, che cammina solo grazie a un complicato apparecchio ortopedico a causa di un incidente. Vaughan chiede l'aiuto di Ballard per un suo fumoso progetto: coinvolgere nella ricostruzione di un incidente d'auto l'attrice Elizabeth Taylor che \u00e8 in contatto con l'agenzia del regista per girare uno spot di automobili.\nHelen Remington comincia a collaborare con i Road Research Laboratories, che studiano crash test per migliorare la sicurezza stradale. Uno di questi filmati produce su Ballard, Vaughan e gli altri un effetto erotizzante. Ballard sente sempre di pi\u00f9 l'ascendente sessuale di Vaughan, e si rende conto di provare fantasie omoerotiche. Vaughan lo coinvolge in un giro notturno sulla Lincoln Continental, e mentre il regista guida per le strade trafficate si intrattiene in un amplesso sul sedile posteriore insieme a due prostitute.\nLo stuntman Seagrave sostituisce Liz Taylor nella ricostruzione di un incidente automobilistico per un film. Vaughan vorrebbe che Ballard gli procurasse un incontro con l'attrice, ha intenzione di sottoporle uno dei test che egli stesso elabora per scatenare le fantasie latenti dei soggetti nei confronti del rapporto tra scontro automobilistico e sessualit\u00e0. Ballard prende tempo, anche perch\u00e9 scopre che Vaughan ha documentato con foto al teleobiettivo non solo il suo incidente, ma anche il periodo di degenza ospedaliera.\nLa polizia ferma Vaughan per l'investimento di un pedone, deve lasciarlo andare senza prove; Catherine, venuta a prendere il marito, sostiene che Vaughan non pu\u00f2 guidare perch\u00e9 troppo scosso. Lo riaccompagnano a casa, Ballard alla guida dell'auto della moglie; incappano in un incidente che ha coinvolto tre veicoli, ci sono morti e feriti, passeggeri ancora intrappolati nelle vetture, polizia e infermieri e un'enorme folla di curiosi. Vaughan ha un comportamento morboso con la macchina fotografica. Quando si allontanano, Catherine sale sul sedile posteriore con Vaughan. Si fermano a un autolavaggio perch\u00e9 ci sono effettivamente tracce di sangue sul radiatore, forse di un animale investito; Ballard contempla nello specchietto retrovisore un complesso rapporto sessuale tra i due; mentre le spazzole ruotano acqua saponata contro i finestrini, Vaughan dispone sua moglie nelle posizioni delle vittime dello scontro cui hanno assistito e la possiede come se fosse uno dei corpi insanguinati in attesa di soccorso.\nBalalrd \u00e8 ormai in balia dell'ossessione sessuale-tecnologica trasmessagli da Vaughan. I due portano Gabrielle a un salone dell'automobile e si compiacciono di osservare l'imbarazzo dei venditori alle sue difficolt\u00e0 nell'adattare le protesi all'abitacolo delle vetture. Il corpo di Gabrielle, deformato e protetto dal metallo, ha una forte attrazione su Ballard; lo scontro automobilistico imprime sul corpo umano tracce, ematomi e ferite che rappresentano nuove geometrie sessuali: \u00e8 naturale che la sfortunata giovane diventi oggetto di desiderio. I due hanno un amplesso durante il quale l'uomo \u00e8 estasiato dai segni che il metallo imprime nella carne di Gabrielle.\nBallard non riesce pi\u00f9 a fare a meno di Vaughan. Non gli confessa che la trattativa con Liz Taylor per uno spot pubblicitario non \u00e8 andata in porto. I due passano il loro tempo sulla strada, caricando prostitute da possedere sui sedili dell'auto in movimento, finch\u00e9 incappano in un grosso incidente. Una delle due vittime \u00e8 Seagrave, che indossa ancora la parrucca usata per fare da controfigura.\nIl rapporto di Ballard con Vaughan raggiunge il culmine dopo che Catherine viene inseguita dall'auto dello scienziato teppista; i due uomini si appartano in un parcheggio abbandonato e hanno un amplesso omosessuale. Vaughan, che di solito \u00e8 rude e attivo con le donne, si dimostra docile e passivo, ma subito dopo tenta di investire Ballard sceso a piedi nel parcheggio. Nei giorni successivi Catherine si sente minacciata, la sua auto viene danneggiata nel parcheggio, i segni di vernice della Lincoln sono riconoscibili sulla sua carrozzeria.\nVaughan scompare praticamente dalla circolazione dopo aver rubato l'auto di Ballard dalla rimessa sotto il condominio. Sapendo che \u00e8 ricercato dalla polizia per l'investimento di un pedone su un cavalcavia, Ballard e la moglie si mettono in auto e percorrono senza sosta le strade della periferia londinese. L'epilogo previsto dal regista per\u00f2 \u00e8 gi\u00e0 avvenuto: nel tentativo si schiantarsi contro l'autovettura di Liz Taylor, Vaughan \u00e8 uscito di carreggiata precipitando nella corsia inferiore, sul tetto di un autobus che trasporta passeggeri delle linee aeree. Vi sono morti e feriti, Vaughan \u00e8 ucciso sul colpo, Liz Taylor non viene coinvolta e rimane illesa.\nBallard e la moglie si recano nel deposito giudiziario dove hanno accesso all'auto, gravemente danneggiata durante l'incidente mortale di Vaughan, e fanno l'amore sui sedili macchiati dal sangue secco dell'uomo.\nCritica.\nQuello di Ballard \u00e8 un mondo devastato dalla mancanza di comunicazione e dall'incapacit\u00e0 dei corpi di godere secondo le coordinate naturali richieste dall'energia libidica: quello che emerge da una trama volutamente deviante e sfuggente \u00e8 un profondo senso di nausea per il presente disumanizzato. La pubblicazione del romanzo si incastona perfettamente tra la fine dell'era industriale che ha creato l'alienazione della catena di montaggio e dei cicli produttivi, e l'inizio dell'era tecnologica, che ha prodotto la spersonalizzazione dell'essere umano.\nAnticipando tematiche del successivo movimento cyberpunk, Ballard trasforma l'automobile, simbolo dell'industrializzazione dei consumi, in un prolungamento del corpo umano, quasi una sua protesi, elevandola a metafora dell'era tecnologica, per immergerci in una realt\u00e0 in cui i protagonisti hanno bisogno di uno stimolo esterno per tentare di riappropriarsi delle proprie emozioni. La radicalit\u00e0 di Ballard sta nel fatto di estremizzare la modernit\u00e0, portando alle pi\u00f9 radicali conseguenze situazioni gi\u00e0 esistenti nel nostro quotidiano, fino al punto di creare una mitologia propria.\nIl romanzo viene tradotto e pubblicato in Italia nel 1990, molti anni dopo l'apparizione originale. Ballard \u00e8 sempre stato uno scrittore ripetitivo e ossessivo, e in \"Crash\" questa scelta estetica \u00e8 ancora accentuata: le esplicite descrizioni sessuali e le descrizioni cliniche di ferite e mutilazioni, la strana e radicale unione tra carne e macchina si esplicitano in una scrittura che \u00e8 pi\u00f9 medico-scientifica che letteraria, perfetta immagine di rapporti sociali totalmente disgregati e vissuti senza alcun sentimento."}
{"id": "764983", "revid": "838137", "url": "https://it.wikipedia.org/wiki?curid=764983", "title": "Somma connessa", "text": "La somma connessa \u00e8 un'operazione eseguita in matematica, e pi\u00f9 precisamente in geometria, per creare una nuova variet\u00e0 a partire da due variet\u00e0 date. Le variet\u00e0 date sono topologiche o differenziabili.\nIn modo analogo \u00e8 definita anche la somma connessa fra nodi, un'operazione che costruisce un nodo a partire da due nodi dati.\nA dispetto del nome scelto, le operazioni di somma connessa hanno spesso delle analogie con l'operazione di moltiplicazione fra numeri interi. In particolare, per le variet\u00e0 di dimensione 2 e 3, e per i nodi, vi sono dei teoremi che, analogamente a quanto enunciato nel teorema fondamentale dell'aritmetica, sostengono che ogni variet\u00e0/nodo si ottiene in modo unico come somma connessa di alcune variet\u00e0 indecomponibili, chiamate \"prime\" in analogia con i numeri primi. Non esistono per\u00f2 teoremi di questo tipo in dimensione 4 o superiore.\nSomma connessa fra variet\u00e0.\nDefinizione.\nSiano formula_1 e formula_2 due variet\u00e0 topologiche della stessa dimensione formula_3. Siano formula_4 e formula_5 due aperti rispettivamente in formula_1 e formula_2, le cui chiusure sono entrambe omeomorfe al disco chiuso formula_8-dimensionale\nQuindi formula_10e formula_11 sono entrambe omeomorfe alla palla aperta\ned il loro bordo \u00e8 omeomorfo alla sfera formula_13-dimensionale\nSia quindi formula_15 un fissato omeomorfismo\nLa somma connessa di formula_1 e formula_2 \u00e8 quindi definita come lo spazio che si ottiene rimuovendo le due palle aperte da formula_1 e formula_2 ed incollando successivamente i nuovi bordi sferici tramite la mappa formula_15. Questo nuovo spazio viene indicato con formula_22#formula_23 ed \u00e8 anch'esso una variet\u00e0 formula_8-dimensionale. Formalmente:\ndove formula_26 \u00e8 la relazione di equivalenza che identifica ogni formula_27 in formula_28 con l'immagine formula_29 in formula_5.\nDipendenza dalle scelte fatte.\nLa variet\u00e0 ottenuta formula_22#formula_23 dipende dalla scelta degli aperti formula_33 e dall'omeomorfismo formula_15. Se per\u00f2 le variet\u00e0 formula_35 sono differenziabili, e ogni omeomorfismo nella definizione \u00e8 in verit\u00e0 un diffeomorfismo, la scelta degli aperti non influisce nel risultato.\nD'altro canto, se l'omeomorfismo formula_15 \u00e8 sostituito con un altro omeomorfismo formula_37 omotopo a formula_15 il risultato non cambia. A meno di omotopia, vi sono solo 2 omeomorfismi di formula_39 in s\u00e9: quello che mantiene l'orientazione della sfera e quello che la inverte. Quindi ci sono solo due possibili risultati.\nQuindi se le variet\u00e0 sono differenziabili la somma connessa formula_22#formula_23 dipende soltanto dall'orientazione della mappa d'incollamento formula_15. In alcuni casi (ad esempio, per le superfici), anche l'orientazione della mappa \u00e8 ininfluente.\nPer molte variet\u00e0 di dimensione maggiore l'orientazione della mappa \u00e8 per\u00f2 determinante, e generalmente si adotta un piccolo \"trucco\" per eliminare anche quest'ultimo fattore di arbitrariet\u00e0. Innanzitutto, questo pu\u00f2 essere presente solo se entrambe formula_1e formula_2 sono orientabili. Al fine di scegliere \"a priori\" uno dei due incollamenti, in questo caso si suppone che formula_22e formula_2 siano orientate: l'orientazione delle variet\u00e0 induce un'orientazione nelle sfere che andranno identificate, e nell'operazione si decide di incollare queste tramite una mappa che \"inverta\" l'orientazione, in modo da ottenere una nuova variet\u00e0 orientata formula_1#formula_23 in modo concorde alle orientazioni precedenti.\nPropriet\u00e0.\nLa somma connessa per variet\u00e0 differenziabili si comporta in modo simile alla moltiplicazione fra numeri interi, e questa similitudine \u00e8 pi\u00f9 marcata nelle dimensioni 2 e 3. \nDimensione qualsiasi.\nIn qualsiasi dimensione formula_3, l'operazione di somma connessa \u00e8 commutativa e associativa. Inoltre la sfera formula_50 \u00e8 un elemento neutro per l'operazione #: \nInfatti effettuare una somma connessa con una sfera equivale a togliere un aperto omeomorfo ad una palla, e reinserirne un altro, lasciando quindi invariata la variet\u00e0.\nDimensioni 2 e 3.\nIn dimensione 2 e 3 l'analogia con i numeri interi si spinge oltre: esiste infatti un analogo del teorema fondamentale dell'aritmetica, che asserisce che ogni numero intero si fattorizza in modo unico come prodotto di numeri primi. Una variet\u00e0 differenziabile formula_1 \u00e8 prima se non \u00e8 ottenibile come somma connessa\ndove entrambi i fattori formula_2 e formula_55 sono diversi da formula_50. La classificazione delle superfici e il teorema di Kneser-Milnor sostengono rispettivamente che ogni 2- o 3-variet\u00e0 formula_1 orientabile compatta \u00e8 ottenibile in modo unico come prodotto di variet\u00e0 prime:\nIn dimensione 2, le variet\u00e0 prime orientabili e compatte sono la sfera ed il toro. In dimensione 3, le 3-variet\u00e0 prime sono infinite e non sono ancora state classificate in modo soddisfacente. Non esiste un teorema analogo per le variet\u00e0 di dimensione 4 o superiore.\nSomma connessa al bordo.\nEsiste una versione di somma connessa al bordo per variet\u00e0 con bordo formula_22 e formula_60 della stessa dimensione formula_8. Consiste nello scegliere due dischi formula_13-dimensionali \ne nell'incollarli tramite un omeomorfismo formula_64. \nIl risultato \u00e8 una nuova variet\u00e0 con bordo, che dipende soltanto dalle componenti connesse di formula_65 e formula_66 contenenti i dischi. Ad esempio, un corpo con manici \u00e8 ottenuto tramite somma connessa al bordo di pi\u00f9 tori solidi.\nSomma connessa fra nodi.\nDefinizione.\nLa somma connessa fra nodi \u00e8 un'operazione analoga, che presenta alcune analogie con la somma connessa fra variet\u00e0. Consiste nella costruzione di un nodo a partire da due nodi dati, come mostrato nell'esempio in figura. \nCome per le variet\u00e0, questa operazione non dipende dal tipo di diagramma scelto per rappresentare i nodi, n\u00e9 dalla \"striscia\" scelta su cui operare la somma connessa. La somma connessa di due nodi formula_67 e formula_68 si indica con formula_67#formula_70.\nPropriet\u00e0.\nL'operazione di somma connessa \u00e8 commutativa e associativa. Il nodo banale formula_71 \u00e8 l'elemento neutro dell'operazione, ovvero\nper ogni altro nodo formula_67. Come per le 2- e 3-variet\u00e0, esiste un \"Teorema di fattorizzazione\" in nodi primi. Un nodo formula_67 \u00e8 primo se non \u00e8 ottenibile come somma connessa\ndi due nodi non banali. Il teorema di fattorizzazione asserisce che ogni nodo formula_67 \u00e8 ottenibile in modo unico come somma connessa di numeri primi\nCome i numeri primi, i nodi primi sono quindi i \"mattoni\" della teoria dei nodi, ed \u00e8 a loro che \u00e8 rivolta generalmente maggiore attenzione."}
{"id": "765002", "revid": "110157", "url": "https://it.wikipedia.org/wiki?curid=765002", "title": "L'arte della sculacciata", "text": "L'arte della sculacciata \u00e8 un romanzo uscito in Francia nel 1988 col titolo \"L'art de la fess\u00e9e\" e poi tradotto in molti paesi (in Italia nel 1989 per l'editore Gl\u00e9nat Italia). L'autore \u00e8 lo scrittore Jean-Pierre Enard, ma la notoriet\u00e0 del libro si deve alle illustrazioni di Milo Manara.\nTrama.\nLa vicenda di questo breve racconto si svolge sul treno Parigi - Venezia; Eva Lindt (una giovane donna molto attraente, un personaggio televisivo, conduttrice di \"talk-show\" su argomenti \"piccanti\") racconta in prima persona l'incontro con Donato Casanova che si siede nel suo stesso scompartimento (non casualmente, come sapremo alla fine). L'uomo ha con s\u00e9 un taccuino e mentre lui finge di dormire, la donna, incuriosita, lo prende e comincia a leggere. \"L'arte della sculacciata\" \u00e8 il titolo scritto nella prima pagina; Eva scorre avidamente le pagine, legge e resta affascinata dalle descrizioni delle sculacciate contenute in quella sorta di diario e dai disegni che accompagnano il racconto. Fra i due nasce un gioco di seduzione che prosegue fra una fermata e l'altra, mentre la donna resta sempre pi\u00f9 coinvolta nella appassionata lettura. La scontata conclusione \u00e8 una memorabile sculacciata, con la partecipazione anche di un'amica di Donato (e sua complice in questo \"trabocchetto\" ai danni di Eva) che viaggia nello stesso treno. All'arrivo a Venezia una piccola folla \u00e8 radunata nel corridoio del treno, compresi due paparazzi che mitragliano la Lindt nuda nello scompartimento.\nCommento.\nIl racconto, senza troppe pretese narrative e stilistiche, \u00e8 un vero e proprio elogio della sculacciata che viene elevata al rango di atto sessuale. Viene descritto, con dovizia di particolari, il piacere di infliggere sculacciate, ma anche quello di riceverle; l\"arte\" della sculacciata \u00e8 quindi una medaglia con una faccia attiva ed una passiva. L'autore individua vari \"tipi\" di natiche femminili attribuendo ad ognuno una personalit\u00e0; descrive tutte le fasi della sculacciata cos\u00ec come un musicista potrebbe descrivere il contatto con lo strumento da suonare. Le sculacciate di questo libro non sono punitive o sadiche ma un piacere per entrambi i partecipanti al gioco.\nGli splendidi disegni a colori di Manara dovrebbero essere al servizio del racconto, ma forse \u00e8 vero il contrario. Alcune illustrazioni sarebbero quelle che si trovano sul taccuino di Casanova, altre servono a descrivere quello che accade sul treno. Il disegnatore veronese \u00e8 famoso per le sue \"donnine\" ed in questo libro \u00e8 al meglio di s\u00e9. Le sue illustrazioni non solo sono fuse perfettamente con il racconto, ma sono godibili anche da sole e non scadono mai nella volgarit\u00e0 e nel cattivo gusto.\nIl libro viene costantemente ristampato ed \u00e8 tuttora facilmente reperibile.\nEsiste anche una edizione limitata a 99 copie, firmate da Manara, pubblicata dagli Editori del Grifo, che ha la forma e l'aspetto del libriccino di Casanova presente nel racconto."}
{"id": "765004", "revid": "29229", "url": "https://it.wikipedia.org/wiki?curid=765004", "title": "Francoprovenzale", "text": ""}
{"id": "765008", "revid": "1431409", "url": "https://it.wikipedia.org/wiki?curid=765008", "title": "Vinicio Espinal", "text": "Biografia.\nHa un fratello gemello, Jos\u00e9 Espinal, anch'egli calciatore professionista.\nCarriera.\nCalciatore.\nClub.\nDopo essere cresciuto tra le file dell'Atalanta, debutta in prima squadra il 3 marzo 2000, in Pescara-Atalanta (0-1), partita valida per il campionato di Serie B.\nL'anno successivo riesce ad esordire in Serie A, non riuscendo per\u00f2 a ritagliarsi spazi importanti, come testimoniano le 8 presenze complessivamente accumulate nell'arco di due campionati.\nTrascorre gran parte della sua carriera nelle categorie inferiori: Serie C con Taranto, Palazzolo, , Crotone e Portogruaro-Summaga. Con queste ultime due societ\u00e0 disputa anche il campionato di Serie B. Nell'agosto 2011 Vinicio Espinal si trasferisce alla Pro Vercelli in Prima Divisione; a fine stagione ottiene la promozione in Serie B in seguito alla vittoria dei play-off contro il Carpi. A gennaio 2013 viene ceduto a titolo definitivo al Benevento, in Prima Divisione. Viene riconfermato nella rosa della squadra giallorossa anche per la stagione 2013-2014, sempre in Prima Divisione. Seguono quindi brevi parentesi, sempre in Lega Pro, al Venezia ed alla Paganese, finch\u00e9 a dicembre 2015 viene annunciato il suo ingaggio da parte del , in Serie D, con cui disputa sei gare conquistando la finale playoff vinta contro il Ciliverghe Mazzano. \nDopo la breve parentesi sulle rive del Lario, si accasa al dove colleziona 49 presenze e due reti con la maglia dei bergamaschi che si qualificano ai playoff venendo comunque eliminati prematuramente.\nDopo un anno e mezzo lascia Ponte San Pietro per trasferirsi alla , sempre in Serie D.\nNazionale.\nViene convocato per la prima volta nella Nazionale dominicana, il 13 giugno 2004 in occasione delle partite per la Qualificazioni al mondiale 2006 contro Trinidad e Tobago. Nel 2011 a distanza di 6 anni dalla precedente volta viene nuovamente convocato per alcuni match di Qualificazioni al mondiale 2014 rispettivamente contro El Salvador e Suriname. Nel marzo del 2019 dopo 7 anni di distanza, all'et\u00e0 di 37 anni viene convocato nuovamente in nazionale, facendo segnare anche un particolare e curioso record ovvero un giocatore sotto contratto con un club di Serie D che viene convocato in una nazionale maggiore. Nella partita per 3-1 contro Bermuda valida per la qualificazione alla neonata CONCACAF Nations League viene schierato titolare restando in campo per tutti i 90' minuti.\nAllenatore.\nMapello.\nIl 6 maggio 2021 viene annunciato come nuovo tecnico del Mapello, squadra nella quale gi\u00e0 milita come calciatore, in sostituzione dell'esonerato Giuseppe Ceribelli.\nLazio.\nIl 15 luglio 2021 viene nominato tecnico in seconda di Alessandro Calori sulla panchina della formazione Primavera della Lazio.\nStatistiche.\nPresenze e reti nei club.\n\"Statistiche aggiornate al 29 aprile 2020.\""}
{"id": "765010", "revid": "1573940", "url": "https://it.wikipedia.org/wiki?curid=765010", "title": "Mitic\u0103 Pricop", "text": "Insieme a Florin Popescu ha vinto una medaglia d'oro nel C2\u00a01000\u00a0m e una di bronzo nel C2\u00a0500\u00a0m alle Olimpiadi di Sydney 2000."}
{"id": "765011", "revid": "697352", "url": "https://it.wikipedia.org/wiki?curid=765011", "title": "Bordone (musica)", "text": "In musica, con bordone, in inglese drone, si pu\u00f2 intendere sia un effetto armonico che una parte di strumento musicale.\nDescrizione.\nSi tratta di un effetto armonico o monofonico di accompagnamento, in cui una nota o un accordo sono suonati in modo continuo per buona parte o per l'intera composizione, sostenuti o ripetuti, e spesso determinano la tonalit\u00e0 della composizione stessa. \nAllo stesso tempo, un bordone \u00e8 la parte di uno strumento musicale che produce note sostenute, generalmente senza una particolare attenzione dell'esecutore. Il tanpura, il sitar e il sargam indiani sono strumenti (a corda pizzicata i primi, ad arco il terzo) capaci di eseguire bordoni. Le cornamuse, le \"launeddas\" e le ghironde sono anch'esse strumenti atti ad eseguire bordoni che donano allo strumento il loro suono cos\u00ec caratteristico. La quinta corda del banjo \u00e8 anch'essa atta a produrre bordoni.\nUtilizzo.\nL'uso sistematico del bordone ha origine nella musica antica dell'Asia di sudovest, per poi diffondersi nell'India dell'est, nel nord e nell'ovest dell'Europa e nel sud dell'Africa.\nI compositori europei di musica classica hanno usato occasionalmente il bordone per evocare atmosfere arcaiche, rustiche o musiche medioevali: \nIl bordone pi\u00f9 noto nel repertorio classico \u00e8 il preludio de \"L'oro del Reno\" di Richard Wagner: gli strumenti bassi sostengono un Mi bemolle lungo tutto il movimento. Bordoni successivi si trovano in \"The Velvet Underground &amp; Nico\" realizzato dai Velvet Underground con Nico e prodotto da Andy Warhol (1967), \"Was??\" di Folke Rabe (1968), \"Down at Piraeus\" di Robert Erickson, \"Hard Music\" di Loren Rush (1970).\nLa musica del compositore italiano Giacinto Scelsi \u00e8 essenzialmente basata su bordoni. Brevi bordoni sono usati da diversi altri compositori. \nIl bordone differisce dal pedale per la sua durata: mentre il pedale ha una durata limitata, il bordone pu\u00f2 durare anche per tutta la durata del pezzo.\nIn ambiente contemporaneo, il bordone si pu\u00f2 ritrovare in generi quali il \"noise\" (e alcuni dei generi da esso derivati) e, soprattutto, nel \"drone doom metal\".\nModi di dire.\n\"Tenere bordone\" (a qualcuno) significa in metafora assecondare qualcuno, in genere in imprese o comportamenti non graditi a chi parla."}
{"id": "765016", "revid": "124123", "url": "https://it.wikipedia.org/wiki?curid=765016", "title": "Florin Popescu", "text": "Insieme a Mitic\u0103 Pricop ha vinto una medaglia d'oro nel C2\u00a01000\u00a0m e una di bronzo nel C2\u00a0500\u00a0m alle Olimpiadi di Sydney 2000.\nSi \u00e8 ritirato nel 2005 a causa di un infortunio dopo aver vinto il suo settimo titolo mondiale."}
{"id": "765017", "revid": "712828", "url": "https://it.wikipedia.org/wiki?curid=765017", "title": "Tar-Ancalimon", "text": ""}
{"id": "765020", "revid": "712828", "url": "https://it.wikipedia.org/wiki?curid=765020", "title": "Akallab\u00eath", "text": "L'Akallab\u00eath \u00e8 la quarta parte del \"Silmarillion\", un'opera mitopoietica scritta da J. R. R. Tolkien e pubblicata postuma nel 1977 dal figlio Christopher Tolkien.\n\u00c8 una parte relativamente breve del legendarium tolkieniano, riguardante soprattutto l'isola di N\u00famenor: la sua creazione, lo sviluppo della sua civilt\u00e0 e lo sprofondamento finale nel mare. In seguito alla scomparsa dell'isola, alcuni sopravvissuti fonderanno il regno di Gondor. Queste vicende avvengono durante la Seconda Era.\n\"Akallab\u00eath\" in ad\u00fbnaico (la lingua parlata a N\u00famenor) significa \"(la) caduta, colei che \u00e8 caduta\".\nStoria.\nLa creazione di N\u00famenor.\nDopo la caduta dell'Oscuro Signore Morgoth alla fine della Prima Era, descritta nel \"Quenta Silmarillion\", agli Edain (gli Uomini che avevano aiutato gli Elfi nella guerra all'Oscuro Signore) venne donata N\u00famenor, una nuova isola indipendente, libera dal male e dai pericoli delle terre orientali. Era situata nel mezzo del Grande Oceano, tra le rive occidentali della Terra di Mezzo e le rive orientali di Aman, dove vivevano i Valar. Nell'entrare a N\u00famenor, agli Uomini fu vietato di fare vela verso Aman. Per 2 500 anni N\u00famenor crebbe in potenza, con navi numenoreane che solcavano i mari e fondavano remote colonie nella Terra di Mezzo.\nIn quel periodo gli Elfi della Terra di Mezzo combattevano un'amara guerra contro Sauron (un tempo servo di Morgoth), che era diventato un secondo Oscuro Signore. Dopo Tar-Palantir, penultimo re dell'isola, l'ultimo re fu suo nipote Ar-Pharaz\u00f4n, che ottenne il trono per matrimonio con la figlia di Tar-Palantir, chiamata Tar-M\u00edriel (un matrimonio contro la sua volont\u00e0 e celebrato nonostante la legge non consentisse matrimoni tra cugini). Avendo sentito che Sauron mirava al dominio sugli Uomini e minacciava di distruggere N\u00famenor, Ar-Pharaz\u00f4n venne in gran forze nella Terra di Mezzo e le schiere di Sauron ne ebbero timore. Rendendosi conto che non sarebbe mai riuscito a sopraffare N\u00famenor con le armi, Sauron si umili\u00f2 ai piedi del Re numenoreano.\nAr-Pharaz\u00f4n non fu convinto e trasse Sauron in catene come prigioniero a N\u00famenor. Questo era per\u00f2 appunto il piano di Sauron, che assumendo una forma di grande equit\u00e0 e bellezza guadagn\u00f2 sempre maggiore potere, fino a diventare consigliere del re. Con inganno e manipolazione, corruppe la gran parte di N\u00famenor al culto di Morgoth, che includeva la razzia della Terra di Mezzo per fare prigionieri da offrire nei sacrifici e il taglio di Nimloth, l'Albero Bianco, per costruirvi un tempio. In questo periodo, N\u00famenor divenne ancor pi\u00f9 potente grazie ai consigli di Sauron.\nL'attacco ad Aman e la Caduta.\nInfine Sauron convinse Ar-Pharaz\u00f4n ad assalire Aman e strappare l'immortalit\u00e0 ai Valar, argomentando che i grandi re si prendono senz'altro ci\u00f2 che spetta loro di diritto. L'intento di Sauron era mandare Ar-Pharaz\u00f4n e le flotte numenoreane alla distruzione provocando l'ira dei Valar, ma anche di continuare il suo controllo su N\u00famenor. Invece, quando la flotta mise piede in Aman, i Valar si rivolsero a Eru Il\u00favatar, che spezz\u00f2 il mondo e lo rimodell\u00f2. Il\u00favatar distrusse Ar-Pharaz\u00f4n e la sua flotta, fece inoltre sprofondare N\u00famenor nel Mare e rimosse per sempre Aman dalle cerchie del mondo. Il mondo che era stato piatto era ora sferico. Ora Aman era raggiungibile solo agli Elfi, gli unici ancora capaci di trovare la Strada Diritta.\nNove navi (che portavano uomini di sangue reale numenoreano, discendenti dei Signori della Casa di Elros ad And\u00fani\u00eb) furono portate dalla tempesta della Caduta verso le spiagge della Terra di Mezzo. Erano guidate da Elendil e dai suoi due figli, Isildur e An\u00e1rion, e portavano con s\u00e9 sementi dell'Albero Bianco e i \"palant\u00edri\". Questi uomini e i numenoreani che gi\u00e0 vivevano nella Terra di Mezzo portarono il titolo di \"I Fedeli\", per essere rimasti devoti ai Valar.\nI seguaci di Elendil fondarono due regni numenoreani in esilio: Arnor, nel nord, e Gondor nel sud. La cultura di N\u00famenor divenne dominante nella Terra di Mezzo. Arda fu resa sferica e Aman fu messa al di fuori di essa, al di l\u00e0 della portata degli Uomini mortali. La forma fisica di Sauron fu distrutta, ma il suo spirito scapp\u00f2 da N\u00famenor e torn\u00f2 nella Terra di Mezzo, portando con s\u00e9 l'Unico Anello.\nOrigine.\nLa vicenda di N\u00famenor richiama chiaramente il mito di Atlantide. A questo proposito, Tolkien in una lettera del 1964 scrisse: "}
{"id": "765023", "revid": "125645908", "url": "https://it.wikipedia.org/wiki?curid=765023", "title": "Ambrogino d'oro", "text": "Ambrogino d'oro \u00e8 il nome con cui sono comunemente chiamate le onorificenze conferite dal comune di Milano. Il nome \u00e8 ispirato a Sant'Ambrogio, patrono della citt\u00e0.\nVi sono due categorie di Ambrogini d'oro:\nOgni anno vengono assegnati fino a un massimo di 15 medaglie d'oro e 20 attestati di benemerenza civica. I premiati sono scelti dall'Ufficio di presidenza del consiglio comunale di Milano; il sindaco ha diritto di veto. La consegna avviene il 7 dicembre, festa di Sant'Ambrogio. Vengono inoltre premiati i milanesi che hanno ricevuto la nomina a Maestri del Lavoro, da parte della Presidenza della Repubblica.\nRestano agli annali i rifiuti di Dario Fo nel 1997, di Robert De Niro nel 2004 e di Elio e le Storie Tese nel 2008 che per\u00f2 ritirano il premio nel 2018."}
{"id": "765028", "revid": "729019", "url": "https://it.wikipedia.org/wiki?curid=765028", "title": "Megacollybia", "text": "Megacollybia \u00e8 un genere di funghi basidiomiceti della famiglia Tricholomataceae.\nSpecie di Megacollybia.\nLa specie tipo \u00e8 \"Megacollybia platyphylla\" (Pers.) Kotl. &amp; Pouzar (1972). Altra specie \u00e8 la \"Megacollybia rodmani\" (Qu\u00e9l.)."}
{"id": "765029", "revid": "115397793", "url": "https://it.wikipedia.org/wiki?curid=765029", "title": "Mineralcorticoide", "text": "I mineralcorticoidi sono corticosteroidi che concorrono alla regolazione dell'equilibrio idro-salino. Sono naturalmente prodotti nella zona glomerulare della corticale delle ghiandole surrenali oppure possono essere ottenuti mediante sintesi chimica, come nel caso del fludrocortisone (glucocorticoide di sintesi con azione antinfiammatoria e mineralcorticoide).\nIl principale mineralcorticoide \u00e8 l'aldosterone, che viene secreto su stimolo mediato dal sistema renina-angiotensina-aldosterone.\nMeccanismo d'azione.\nI mineralcorticoidi esplicano la loro azione attraverso il legame con il recettore cortisolico per mineralocorticoidi che si trova a livello delle cellule del tubulo renale. Il complesso mineralocorticoide-recettore migra poi nel nucleo, dove, attraverso il legame a specifiche sequenze di DNA (HRE hormone responsive elements), influenza l'espressione dei geni responsivi a mineralocorticoidi.\nEffetti.\nTrattiene il sodio nei reni, favorisce l'espulsione del potassio e induce ritenzione idrica. Queste azioni mediano l'aumento della pressione arteriosa.\nTutti i mineralcorticoidi hanno anche un effetto glucocorticoide, sebbene la loro potenza sia moderata e variabile.\nPatologia.\nNel morbo di Addison la secrezione di mineralcorticoidi \u00e8 soppressa a causa di una disfunzione o di un danno a carico delle ghiandole surrenali.\nNella sindrome di Conn la secrezione di mineralcorticoidi \u00e8 aumentata (iperaldosteronismo primario) a causa della presenza di un adenoma, o pi\u00f9 raramente un carcinoma, a livello della zona glomerulare delle ghiandole surrenali."}
{"id": "765053", "revid": "1005847", "url": "https://it.wikipedia.org/wiki?curid=765053", "title": "Statistiska centralbyr\u00e5n", "text": "Statistiska centralbyr\u00e5n (SCB, \"Ufficio centrale di statistica\", detto anche in inglese \"Statistics Sweden\"), \u00e8 l'agenzia governativa svedese responsabile per la statistica. Le prime statistiche nel paese risalgono al 1686, quando le parrocchie della Chiesa di Svezia furono ordinate per registrare la popolazione. Il predecessore del SCB, l'Ufficio delle Tabelle (\"Tabellverket\"), venne istituito nel 1749 e prese il nome attuale nel 1858.\nAl 2005 l'agenzia impiegava circa 1400 persone nelle sedi di Stoccolma e \u00d6rebro."}
{"id": "765060", "revid": "2014155", "url": "https://it.wikipedia.org/wiki?curid=765060", "title": "Carlo V d'Angi\u00f2", "text": "Di carattere debole e mediocre, non partecip\u00f2 attivamente ai grandi eventi politici della sua epoca, ma quale ultimo discendente degli Angioini, senza eredi diretti in linea maschile, lasci\u00f2 alla corona di Francia le sue terre e le rivendicazioni della sua dinastia su Napoli e la Sicilia.\nBiografia.\nInfanzia.\nNato nel 1436 da Carlo IV d'Angi\u00f2 (1414-1472) e da Cobella Ruffo (\u2020 1442), figlia di Carlo Ruffo, conte di Montaldo, e di Ceccarella Sanseverino.\nNel 1472, alla morte del padre, eredit\u00f2 i titoli di conte del Maine e di Guisa.\nMatrimonio.\nNel 1474 spos\u00f2 Giovanna di Lorena (1458 \u2020 1480), figlia del conte di Vaudemont Federico VI di Lorena (1425-1472) e della duchessa di Lorena Iolanda d'Angi\u00f2 (1428-1483, figlia di Renato d'Angi\u00f2). Dal matrimonio non nacquero figli.\nAscesa.\nNel 1480, alla morte dello zio (fratello del padre) Renato d'Angi\u00f2, eredit\u00f2 i titoli di duca d'Angi\u00f2 e conte di Provenza e Forcalquier, contrastato dal cognato Renato II di Lorena il quale pretendeva agli stessi titoli e terre per una discendenza pi\u00f9 diretta, ma in linea femminile. Suo cugino per\u00f2, il re Luigi XI di Francia, intervenne in favore di Carlo, facendo prevalere il concetto della discendenza in linea maschile e preparandosi ad ereditare lui stesso l'eredit\u00e0, nel caso Carlo non avesse avuto figli maschi.\nMorte.\nCarlo mor\u00ec a Marsiglia nel 1481, e dato che il suo matrimonio non aveva prodotto eredi diretti in linea maschile (e neppure femminile), lasci\u00f2 la maggior parte della sua eredit\u00e0 a suo cugino Luigi XI di Francia, mentre al nipote, Luigi d'Armagnac, figlio della sorellastra, Luisa, lasci\u00f2 solo la piccola contea di Guisa e poche altre terre; di conseguenza la maggior parte dell'eredit\u00e0 angioina (il ducato d'Angi\u00f2 e le contee del Maine, di Provenza e di Forcalquier), passarono alla diretta dipendenza della corona di Francia. Anche la pretesa al regno di Napoli non ebbe pi\u00f9 alcun pretendente tra i discendenti degli angioini e pass\u00f2 alla corona di Francia, che difatti nei decenni successivi la rivendic\u00f2, provocando lo scoppio delle Guerre d'Italia rinascimentali."}
{"id": "765069", "revid": "39884", "url": "https://it.wikipedia.org/wiki?curid=765069", "title": "Stephen Giles", "text": "Ha vinto una medaglia di bronzo alle Olimpiadi di nel C1\u00a01000\u00a0m."}
{"id": "765077", "revid": "118032492", "url": "https://it.wikipedia.org/wiki?curid=765077", "title": "Degagna (diritto)", "text": "La Degagna \u00e8 una corporazione di diritto pubblico caratteristica della suddivisione territoriale della Valle Leventina equiparabile al Patriziato. Nacque come unit\u00e0 ecclesiale-territoriale, si trasform\u00f2 nel tempo in suddivisione a carattere economico. \nI suoi membri godono in comune di alcuni diritti sul territorio posseduto, in particolare alpeggi, pascoli e boschi. In passato oltre alla gestione di questi beni, essi controllavano i diritti di soma, con il conseguente incarico della manutenzione delle strade che toccavano il territorio di propriet\u00e0 comune. \nEssa era retta da un console, eletto da un'assemblea dei degagnesi, la quale eleggeva pure i rappresentanti dell'esecutivo nella vicinanza."}
{"id": "765099", "revid": "458502", "url": "https://it.wikipedia.org/wiki?curid=765099", "title": "Arrondissement di Tournai", "text": "L'arrondissement di Tournai (in francese \"Arrondissement de Tournai\", in olandese \"Arrondissement Doornik\") \u00e8 una suddivisione amministrativa belga, situata nella provincia dell'Hainaut e nella regione della Vallonia.\nComposizione.\nL'arrondissement di Tournai raggruppa 10 comuni:\nSociet\u00e0.\nEvoluzione demografica.\n\"Abitanti censiti\""}
{"id": "765104", "revid": "1573940", "url": "https://it.wikipedia.org/wiki?curid=765104", "title": "Daniel J\u0119draszko", "text": "Ha vinto una medaglia d'argento a nel C2 500 metri in coppia con Pawe\u0142 Baraszkiewicz. Ha vinto anche alcuni titoli mondiali."}
{"id": "765105", "revid": "6269819", "url": "https://it.wikipedia.org/wiki?curid=765105", "title": "Carlo III di Provenza", "text": ""}
{"id": "765106", "revid": "110157", "url": "https://it.wikipedia.org/wiki?curid=765106", "title": "So What!", "text": "So What! \u00e8 la rivista ufficiale del fan club ufficiale del gruppo musicale thrash metal statunitense Metallica, ovvero il The Metallica Club.\nEsce quattro volte all'anno solo per i membri del club e contiene 48 pagine con news, foto e informazioni riguardo al gruppo di San Francisco. Il titolo della rivista \u00e8 stato tratto dal brano omonimo suonato dai Metallica, cover del gruppo punk rock Anti-Nowhere League.\nLa band, insieme all'editore di \"So What!\" Steffan Chirazi, pubblic\u00f2 nel 2004 lo speciale di 243 pagine \"So What!: The Good, The Mad and The Ugly\" (\"Il Buono, il Brutto e il Pazzo\", palese citazione del film \"Il buono, il brutto, il cattivo\" di Sergio Leone). Questo pezzo era un proverbiale \"best of\" e conteneva alcuni degli articoli, disegni, immagini e interviste pi\u00f9 rilevanti che la rivista aveva presentato in oltre un decennio di esistenza."}
{"id": "765108", "revid": "1573940", "url": "https://it.wikipedia.org/wiki?curid=765108", "title": "Pawe\u0142 Baraszkiewicz", "text": "Ha vinto una medaglia d'argento a nel C2\u00a0500\u00a0m in coppia con Daniel J\u0119draszko. Ha vinto anche alcuni titoli mondiali."}
{"id": "765115", "revid": "58166", "url": "https://it.wikipedia.org/wiki?curid=765115", "title": "Il Buono, il Brutto, il Cattivo", "text": ""}
{"id": "765142", "revid": "1934238", "url": "https://it.wikipedia.org/wiki?curid=765142", "title": "Gruppi di regioni d'Italia", "text": "Le regioni d'Italia sono tipicamente divise in cinque gruppi: regioni nord-occidentali, nord-orientali, centrali, meridionali e le isole.\nContesto.\nGeograficamente, il territorio italiano pu\u00f2 essere divisa in tre parti: un'area continentale (al nord), una peninsulare (al centro e sud) e una insulare (con cui si indicano tipicamente le isole Sicilia e Sardegna).\nTalvolta, l'Italia viene suddivisa in quattro grandi aree: Italia meridionale e insulare (che formano il Mezzogiorno), Italia centrale, nord-occidentale e nord-orientale. Queste aree geografiche traggono origine, approssimativamente, dalla situazione antecedente l'unificazione d'Italia. Prima del Risorgimento, l'Italia era infatti dominata dal Regno delle Due Sicilie al sud, dal Regno di Sardegna a nord-ovest, dal Regno Lombardo-Veneto (dipendente dall'Impero austriaco) a nord-est e, al centro, dallo Stato Pontificio e le Province Unite del Centro Italia.\nA fini statistici, l'Italia meridionale e insulare vengono considerate gruppi distinti. Pertanto, la divisione ufficiale dei gruppi d'Italia consta solitamente di cinque gruppi: Nord-ovest, Nord-est, Centro, Sud e Isole.\nI gruppi.\nLe aree appartenenti al livello NUTS 1 non corrispondono a entit\u00e0 amministrative o puramente geografiche, ma si tratta di una suddivisione solo statistica e macroeconomica, pur essendo sullo stesso livello NUTS dei \"land\" della Germania o di Galles, Scozia, Irlanda del Nord e regioni dell'Inghilterra nel Regno Unito."}
{"id": "765146", "revid": "1543377", "url": "https://it.wikipedia.org/wiki?curid=765146", "title": "Nomenclatura delle unit\u00e0 territoriali per le statistiche dell'Italia", "text": "La nomenclatura delle unit\u00e0 territoriali statistiche dell'Italia (NUTS:IT) \u00e8 usata per fini statistici a livello dell'Unione europea (Eurostat). I codici NUTS del paese lo dividono in tre livelli:"}
{"id": "765158", "revid": "2178", "url": "https://it.wikipedia.org/wiki?curid=765158", "title": "Lago Neagh", "text": ""}
{"id": "765163", "revid": "1573940", "url": "https://it.wikipedia.org/wiki?curid=765163", "title": "Knut Holmann", "text": "Ha vinto molto alle olimpiadi, sia nel K1\u00a0500\u00a0m sia nel K1\u00a01000\u00a0m, in tre edizioni: , e (dopo le quali si \u00e8 ritirato)."}
{"id": "765171", "revid": "1087849", "url": "https://it.wikipedia.org/wiki?curid=765171", "title": "Andrea Oggioni", "text": "Biografia.\nFormatosi, come molti altri alpinisti lombardi, sulle pareti della Grigna, negli anni cinquanta Oggioni si impose come uno dei pi\u00f9 forti alpinisti italiani, diventando il pi\u00f9 giovane \"accademico\" del CAI. Comp\u00ec numerose prime ascensioni sulle Alpi, inizialmente in dolomiti con l'amico Josve Aiazzi, successivamente insieme a Walter Bonatti sul massiccio del Monte Bianco. Nel 1961 partecip\u00f2 a una spedizione monzese al Nevado Rondoy Nord (Ande di Huayhuash Peruviane), i suoi compagni erano: Walter Bonatti, Bruno Ferrario e Giancarlo Frigieri.\nDallo spigolo Walker alle Grandes Jorasses, dalla Nord-Est del Badile alla Ovest di Lavaredo, le salite con il grande amico Josve Aiazzi, con Bonatti, la Nord del Roseg con Mauri, la Livanos-Gabriel in Civetta, la spedizione nelle Ande di Apolobamba e la conquista del Rondoy Norte (Cordigliera Huayhuash in Per\u00f9) insieme ad altre due cime andine.\nMa, come per Riccardo Cassin, anche per Oggioni vi furono cime negategli con discutibili motivazioni da Desio e dal C.A.I.: il K2 e il Gasherbrum IV.\nMor\u00ec nel 1961, all'et\u00e0 di soli trentun anni, in quella che viene ricordata come la tragedia del Freney: Bonatti, Oggioni e Roberto Gallieni si unirono a una cordata di quattro alpinisti francesi per salire il pilone Centrale del Fr\u00eaney: una via di salita fino ad allora inviolata, nel gruppo del Monte Bianco. Dopo aver percorso pi\u00f9 di met\u00e0 della salita, furono investiti da un'ondata di maltempo eccezionalmente prolungata, che li blocc\u00f2 in parete per un'intera settimana, e imped\u00ec loro sia di salire che di scendere. Infine decisero di tentare la discesa, ma solo in tre (Bonatti, Gallieni e Mazeaud) riuscirono a giungere vivi a valle. A lanciare l'allarme a Courmayeur furono le guide alpine Gigi Panei e Alberto Tassotti che viste le condizioni climatiche proibitive e non avendo da giorni pi\u00f9 notizie di Bonatti e compagni salirono, nella bufera, fino al bivacco de La Fourche e scoprirono qual era la destinazione della cordata italo-francese. Panei comunic\u00f2 la notizia all'avvocato e alpinista Toni Gobbi e cos\u00ec poterono partire i soccorsi guidati da Ulisse Brunod. Oggioni e tre francesi (Pierre Kohlmann, Robert Guillaume e Antoine Vieille) morirono, stroncati dal maltempo, per il freddo e lo sfinimento, prima di poter essere raggiunti dai soccorritori. \"Non ce la faccio pi\u00f9\", furono le sue ultime parole: aveva speso tutto se stesso per aiutare i compagni. Mor\u00ec di notte al Colle dell'Innominata, tentando di giungere alla Capanna Gamba dove le squadre di soccorso stavano riposando, a un'ora dalla salvezza.\nDal 1948 al 1961 Andrea Oggioni prese carta e penna al termine di ogni sua ascensione per raccontarsi e confidare a se stesso le emozioni delle arrampicate compiute. Ne nacque, giorno dopo giorno, un diario poi pubblicato postumo."}
{"id": "765178", "revid": "174925", "url": "https://it.wikipedia.org/wiki?curid=765178", "title": "Vincenzo Gonzaga", "text": ""}
{"id": "765194", "revid": "224230", "url": "https://it.wikipedia.org/wiki?curid=765194", "title": "Audacter calumniare, semper aliquid haeret", "text": "Audacter calumniare, semper aliquid haeret, cio\u00e8 \u00abCalunnia senza timore: qualcosa rimane sempre attaccato\u00bb.\nQuesta sentenza \u00e8 citata da Francesco Bacone (da \"De dignitate et augmentis scientiarum\", 8,2,34) ed \u00e8 un'applicazione della persistenza e immortalit\u00e0 della \"vox populi\", ancorch\u00e9 costituita di mera calunnia, e dell'impossibilit\u00e0 che essa perisca completamente.\nLa sua origine sarebbe un passo di Plutarco (da \"Quomodo adulator ab amico internoscatur\", 65d) riferito a Medio di Larissa, un adulatore di Alessandro Magno (e, secondo una tradizione, organizzatore del banchetto in cui il sovrano macedone sarebbe stato avvelenato):"}
{"id": "765213", "revid": "6923", "url": "https://it.wikipedia.org/wiki?curid=765213", "title": "Tutela reale", "text": "Per \"tutela reale\", nel diritto del lavoro in Italia, si intende una garanzia a favore dei lavoratori dipendenti.\nAnalisi.\nSi differenzia dalla cd. \"tutela obbligatoria\" in quanto ha ad oggetto la tutela dagli esiti di un licenziamento nullo od illegittimo in aziende che hanno pi\u00f9 di 15 dipendenti.\nIn dette aziende, infatti, il lavoratore ingiustamente licenziato ha diritto non solo a un risarcimento del danno pari alle retribuzioni maturate e/o maturande dal licenziamento alla reintegra, ma anche alla reintegra stessa nel posto di lavoro che consiste nella ripresa della medesima attivit\u00e0 lavorativa con azzeramento, quindi, degli effetti del recesso.\nIn sostituzione della reintegra, il lavoratore pu\u00f2 richiedere la corresponsione di 15 mensilit\u00e0 della retribuzione globale di fatto, ai sensi dell'art. 18 legge n. 300 del 1970 (Statuto dei lavoratori).\nLa reintegra differisce dalla riassunzione perch\u00e9 non si tratta di un nuovo contratto di lavoro n\u00e9 in particolare di un contratto identico di contenuto al precedente, per inquadramento, mansione e retribuzione.\nApplicando la tutela reale, il giudice dichiara che la risoluzione del rapporto di lavoro \u00e8 illegittima, ossia nulla \"ab initio\", e che dunque il contratto di lavoro non ha mai cessato di avere validit\u00e0 e di vincolare il datore agli impegni in esso sottoscritti. La legge italiana tiene conto delle oggettive difficolt\u00e0 a trovare una nuova occupazione e un nuovo reddito per vivere, finita la copertura delle 15 mensilit\u00e0. La reintegra \u00e8 la conseguenza del duplice annullamento di un contratto, da parte del datore con il licenziamento e del giudice con la dichiarazione di illegittimit\u00e0, che finisce per affermarne la validit\u00e0.\nIl licenziamento collettivo prevede una soglia minima di 5 persone in 120 giorni per configurarsi come tale, e, in ogni caso, non permette al datore di scegliere le persone da licenziare, vincolandolo a rispettare un criterio oggettivo, basato sull'anzianit\u00e0 di servizio e il carico famigliare dei dipendenti.\nCritiche.\nDisparit\u00e0 con le piccole imprese.\nLa tutela reale \u00e8 stata oggetto di critiche perch\u00e9 nell'ordinamento italiano si applica solamente alle imprese che impiegano almeno 15 dipendenti, che sono il 10% delle imprese italiane (il 91.5% per Ue-25 ha meno di 9 dipendenti) e tuttavia occupano il 70% della forza lavoro. Da questa tutela sono esclusi un consistente numero di lavoratori, essendo il tessuto produttivo italiano composto da una prevalenza di piccole e medie imprese.\n\"Nanismo\" delle aziende italiane.\nUn altro argomento di critica riguarda il fatto che la tutela reale incentiverebbe il nanismo delle imprese italiane, fattore di scarsa competitivit\u00e0 con aziende estere di respiro internazionale.\nLe aziende sarebbero indotte a restare sotto i 15 dipendenti, per mantenere una libert\u00e0 di licenziamento. Le imprese pi\u00f9 grandi sarebbero indotte a \"dividersi\" in aziende sotto i 15 lavoratori, le quali di fatto operano come un'unica realt\u00e0 produttiva.\nNon mancano esempi di grandi multinazionali che occupano molte risorse in Paesi che prevedono il licenziamento solo tramite giusta causa. Tale distorsione del mercato potrebbe essere eliminata non necessariamente con l'abolizione della tutela reale e una riduzione dei diritti per i lavoratori, ma con leggei che permettano di conciliare entrambi gli aspetti, della libert\u00e0 di licenziare e di fare massa critica: incentivi fiscali che inducano le aziende a aggregarsi e fare massa critica; le recenti leggi sui consorzi e sulle reti di impresa che restituiscono piena libert\u00e0 alle aziende di aggregarsi per lo svolgimento di attivit\u00e0 senza conferimenti di capitale o risorse umane, restando sotto i 15 dipendenti e con la possibilit\u00e0 di licenziare; il riconoscimento di soggettivit\u00e0 giuridica ai gruppi industriali, realt\u00e0 esistenti da sempre, ma formalmente equiparate a relazioni fra societ\u00e0 giuridicamente distinte.\nUn'accettazione diffusa della flessibilit\u00e0, in termini di orario e di sede di lavoro, oltrech\u00e9 di mansione, unitamente a realt\u00e0 aziendali pi\u00f9 grandi, consentirebbe di garantire nel tempo una stabilit\u00e0 di impiego ai propri lavoratori.\nCon una flessibilit\u00e0 in termini di sede, orari e mansione, variabili nel tempo, pu\u00f2 esservi una stabilit\u00e0 almeno dei livelli occupazionali. La libert\u00e0 di licenziamento ha storicamente prodotto in diversi Paesi l'esplosione della spesa pubblica e delle assunzioni nel pubblico impiego si pensi in Svezia e Norvegia con l'elevato prelievo fiscale e la vasta gamma di servizi pubblici che godono di un consenso generale, agli Stati Uniti dove 1 cittadino su 5 \u00e8 dipendente dello Stato -in particolare in una delle 15 agenzie della sicurezza nazionale-, al Regno Unito dove la spesa pubblica raggiunge il 40% del PIL.\nArgomenti a favore.\nTutela reale come fondamento del giuslavorismo.\nLa libert\u00e0 di licenziamento potrebbe azzerare l'efficacia del giuslavorismo, inteso come insieme di diritti e tutele a protezione dei prestatori di lavoro. Il lavoratore pu\u00f2 adire il giudice del lavoro e ottenere l'applicazione delle leggi vigenti, mentre il datore, potrebbe intimare il licenziamento, con altra motivazione e a distanza di tempo dalla sentenza, perch\u00e9 non sia ravvisabile un nesso di causalit\u00e0 fra i due fatti.\nData la libert\u00e0 di licenziamento dei datori, l'esercizio concreto di qualunque diritto e tutela contemplati nel diritto del lavoro risulta disincentivato e penalizzante per il lavoratore.\nUn'estensione delle fattispecie di licenziamento discriminatorio, nullo a priori, amplierebbe talmente le casistiche di lavoratori non licenziabili, da rendere inconsistente la discrezionalit\u00e0 concessa ai datori.\nTutela reale e approccio partecipativo.\nLa libert\u00e0 di licenziamento confligge con la libert\u00e0 di opinione e di azione richieste ai lavoratori, quando si intendano introdurre democrazia e pluralismo sindacale, un approccio pi\u00f9 partecipativo e meno conflittuale nelle relazioni con i datori di lavoro.\nDiversamente, in presenza di cogestione o di altre forme partecipative, \u00e8 preclusa l'autonomia decisionale del sindacato e/o del singolo, che sono obbligati ad adeguarsi alle linee-guida indicate dalla propriet\u00e0.\nInottemperanza dei datori di lavoro.\nConseguenze penali.\nL'inottemperanza a un ordine giudiziale assume rilevanza penale quando il contributo dell'obbligato \u00e8 indispensabile a dare effettivit\u00e0 alle prestazioni imposte dalla sentenza o alla natura interdittiva di questa. Il reato non dipende quindi dalla mancata autorit\u00e0 dell'organo giudiziale, ma dall'esigenza di garantire l'effettivit\u00e0 della tutela giuridica, la concreta applicabilit\u00e0 delle sentenze, garantita dalla Costituzione..\nConseguenze civilistiche.\nIn caso di inottemperanza del datore di lavoro, il lavoratore che ottenga sentenza di annullamento del licenziamento e di condanna al pagamento della retribuzione spettantegli fino alla effettiva reintegra, pu\u00f2 utilizzare tale sentenza che ha forza di titolo esecutivo. Il lavoratore pu\u00f2 domandare l'esecuzione forzata e non necessita di un decreto ingiuntivo, per richiedere il pagamento delle mensilit\u00e0 arretrate. La sentenza costituisce titolo esecutivo anche se non specifica in cifre l'importo dovuto..\nIn qualit\u00e0 di creditore, il dipendente potrebbe presentare istanza di fallimento nei confronti dell'azienda, e tale atto non costituisce giusta causa di licenziamento: il lavoratore viene meno agli obblighi di fedelt\u00e0 e diligenza nei confronti del datore per far valere un suo diritto legittimo. Analoga giurisprudenza vale per il dipendente, non sottoposto a provvedimenti di licenziamento, che vanta degli stipendi arretrati non pagati.\nIl dipendente pu\u00f2 chiedere il risarcimento del danno esistenziale derivante dalla mancata acquisizione di professionalit\u00e0 durante il periodo che va dall'atto di licenziamento alla effettiva reintegra. Se il datore non rispetta la sentenza di reintegra, il lavoratore pu\u00f2 chiedere anche il risarcimento del danno morale, poich\u00e9 tale inadempienza del datore reca grave pregiudizio alla sua immagine e reputazione."}
{"id": "765216", "revid": "1632387", "url": "https://it.wikipedia.org/wiki?curid=765216", "title": "Sabatino", "text": ""}
{"id": "765220", "revid": "1838934", "url": "https://it.wikipedia.org/wiki?curid=765220", "title": "Juan Cabanilles", "text": "Probabilmente Cabanilles cominci\u00f2 la sua carriera musicale come cantante del coro della chiesa locale. La sua formazione musicale si perfezion\u00f2 durante i suoi studi sacerdotali presso la Cattedrale di Valenci\u00e0, per poi essere nominato, a 20 anni, secondo organista della cattedrale, il 15 maggio 1665. Un anno dopo, a seguito della morte del suo predecessore, diviene primo organista. Il 22 settembre del 1668 venne ordinato sacerdote. Mantenne la sua carica di primo organista per 45 anni, ma, a partire dal 1703, la sua salute lo obblig\u00f2 spesso a farsi sostituire.\nMolte delle composizioni di Cabanilles sono virtuose e moderne rispetto ai tempi. Il musicista, a cui a volte ci si riferisce come al Bach spagnolo, ha lasciato innumerevoli composizioni per organo e varie opere cantate fino a 13 voci. La maggioranza dei suoi manoscritti si conservano nella Biblioteca di Catalogna."}
{"id": "765228", "revid": "149485", "url": "https://it.wikipedia.org/wiki?curid=765228", "title": "Pet\u0103r Merkov", "text": "Ha vinto due medaglie d'argento alle Olimpiadi di , nel K1 500m e nel K1 1000m."}
{"id": "765230", "revid": "785863", "url": "https://it.wikipedia.org/wiki?curid=765230", "title": "Nessuno (Kingdom Hearts)", "text": ""}
{"id": "765231", "revid": "3358", "url": "https://it.wikipedia.org/wiki?curid=765231", "title": "Monete locali", "text": ""}
{"id": "765234", "revid": "104491673", "url": "https://it.wikipedia.org/wiki?curid=765234", "title": "Project UFO", "text": "Project UFO \u00e8 una serie televisiva trasmessa dalla NBC negli Stati Uniti nel 1978 e 1979.\nIspirata molto marginalmente al \"Project Blue Book\", venne ideata da Jack Webb (produttore del dramma radiofonico \"Dragnet\").\nI protagonisti sono due investigatori, il maggiore Jake Gatlin (William Jordan) e il sergente Harry Fitz (Caskey Swaim) della United States Air Force che indagano su presunti avvistamenti di UFO. Nella seconda stagione, Jordan venne sostituito da Edward Winter, che interpret\u00f2 il capitano Ben Ryan."}
{"id": "765237", "revid": "1982", "url": "https://it.wikipedia.org/wiki?curid=765237", "title": "Francesco Maria Giro", "text": ""}
{"id": "765251", "revid": "1543377", "url": "https://it.wikipedia.org/wiki?curid=765251", "title": "Francesco Giro", "text": "Biografia.\nLaureato in Filosofia morale all'Universit\u00e0 degli Studi di Roma Tor Vergata.\nNei primi anni \u201890 collabora con il segretario generale della Uil Pietro Larizza e insieme al dirigente sindacale Luca Pancalli (oggi ai vertici dello sport para olimpico), cura la pubblicazione di molti volumi sui temi della previdenza, del volontariato, dei diritti dell\u2019infanzia. Consulente esperto alla Presidenza del Consiglio (ex lege 400/1988) e fa parte dello staff del Capo Dipartimento Affari sociali Guido Bertolaso nei governi Amato (1992) e Ciampi (1993). Nel 1993 viene nominato dal Ministro Fernanda Contri Capo del Servizio Politiche familiari del Dipartimento Affari sociali della Presidenza del Consiglio e in tale veste coordina per l\u2019Italia l\u2019Anno Internazionale sulla Famiglia indetto dall\u2019Onu per il 1994, curando per il governo il \u201cRapporto nazionale sulla Famiglia\u201d al quale collaborano fra gli altri i professori Guido Alpa, Nicola Rossi, Antonio Golini.\nNel 1995, quando ancora era collaboratore dell'ex-DC Alberto Michelini, inizia la collaborazione con Silvio Berlusconi. Avr\u00e0 il suo ufficio a Palazzo Grazioli per oltre 10 anni dal 1995 al 2006. \nDal 2000 al 2005 \u00e8 consigliere regionale di Forza Italia nel Lazio, ricoprendone, nell'ultimo anno della legislatura, la carica di capogruppo, partecipando attivamente, fra l\u2019altro, alla stesura del nuovo Statuto della Regione Lazio, che nella cerimonia ufficiale di presentazione a Roma dedicher\u00e0 alla memoria del compianto amico Giampiero Arci, consigliere regionale di An e stretto collaboratore di Francesco Storace. \u00c8 sempre di quegli anni la nuova legge urbanistica regionale.\nNel 2001-2002 \u00e8 consigliere del Ministro dell\u2019Interno Claudio Scajola al Viminale, dove collaborer\u00e0 con i prefetti Carlo Mosca e Armando Gradone.\nIl 9 aprile 2006 \u00e8 eletto alla Camera dei deputati; \u00e8 componente della Commissione parlamentare per l'indirizzo generale e la vigilanza dei servizi radiotelevisivi.\nNel settembre dello stesso anno, viene nominato dal presidente Berlusconi coordinatore regionale del Lazio e commissario per la Citt\u00e0 di Roma. Mai prima d\u2019ora in Forza Italia le due cariche vennero cumulate. Nel giugno 2007, unico caso in Forza Italia, promuove le Primarie per Roma, che videro la partecipazione diretta di quasi 40.000 militanti, iscritti e non, che aderendo alla Carta dei Valori del Movimento azzurro e versando due euro, votarono in oltre 100 gazebo per l\u2019elezione dei 20 componenti del nuovo direttivo romano di FI. L\u2019evento ebbe una straordinaria risonanza sulla stampa che arriv\u00f2 a titolare \u201cla marcia dei 40mila\u201d e celebre fu la battuta di Silvio Berlusconi sull\u2019affluenza al voto: \u201cun risultato bulgaro\u201d. Lo stesso Berlusconi, pur non votando, non essendo residente a Roma, volle partecipare alle primarie, recandosi al seggio allestito in un camper da Mariarosaria Rossi, allora consigliere azzurra del Municipio di Cinecitt\u00e0, che tuttavia pretese da lui il versamento libero del contributo previsto dal Regolamento delle elezioni primarie.\nNel novembre del 2007 organizz\u00f2 per Berlusconi una navigata sul Tevere con il battello Tiber II per denunciare il degrado della Capitale lungo le sponde del fiume.\nA seguito delle consultazioni amministrative del 2008, gli succederanno nella carica di coordinatore regionale Vincenzo Piso (ex AN) e Alfredo Pallone (ex FI). Il coordinamento della Capitale passa invece nelle mani di Gianni Sammarco, anch'egli ex FI.\nNel 2008 viene eletto alla Camera dei deputati nelle liste del Popolo della Libert\u00e0 nella circoscrizione Lazio 1. \u00c8 nominato sottosegretario unico ai beni culturali del governo Berlusconi IV. Dal quel ruolo fu protagonista del restauro integrale del Colosseo, dell\u2019inaugurazione del Maxxi, del nuovo allestimento di Palazzo Barberini dopo il trasferimento del Circolo ufficiali, ms in particolare della gestione del pi\u00f9 grande vincolo paesaggistico apposto con decreto dal ministro Bondi nella zona compresa fra la via Laurentina e la via Ardeatina. Dopo il ricorso al Tar perso dai costruttori romani, il ministro Bondi e il sottosegretario Giro riuscirono a trovare un\u2019intesa, in base all\u2019applicazione del Codice Urbani dei beni culturali e del paesaggio, che scongiur\u00f2 il proseguimento del contenzioso amministrativo davanti al Consiglio di Stato.\nNel 2010 Giro aderisce alla Fondazione REL, Riformismo e Libert\u00e0, guidata da Fabrizio Cicchitto.\nNel 2013 viene eletto al Senato sempre nelle liste del PDL nella circoscrizione del Lazio. \u00c8 componente della commissione cultura, istruzione, sport e membro della Commissione Nazionale Italiana per l'Unesco. \nIl 16 ottobre 2013 viene nominato vicepresidente della Delegazione parlamentare italiana presso l'Assemblea del Consiglio d'Europa.\nDal 2013 al 2018 \u00e8 membro della Commissione nazionale Unesco in rappresentanza del Senato della Repubblica.\nNel 2007 Giro lanci\u00f2 l'allarme sicurezza a Roma a seguito dell'omicidio di Vanessa Russo da parte di due ragazze romene nel metr\u00f2. Con un filmato video denuncia lo spaccio di cocaina a Trastevere, un fatto che ebbe particolare risonanza per opera del tg 5 che diffuse il video come notizia d\u2019apertura nella sua edizione principale delle 20. Nel 2010 si oppose al carcere per un ventenne romano, assassino di un'infermiera romena.\nNell'ottobre 2012 pubblica il volume \u201cLa Citt\u00e0 Chiara\u201d, una sua autobiografia politica.\nNel 2013 realizza il\nDocufilm \"Il fiume della libert\u00e0\", film documentario per ricordare i vent'anni dalla \"discesa in campo\" di Silvio Berlusconi.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia. Il 25 novembre 2014 diventa vicepresidente del suo gruppo parlamentare.\nIl 10 giugno 2015 viene nominato responsabile settore dipartimenti di Forza Italia. Nello stesso mese, in vista del duro confronto parlamentare in Senato sulla riforma della scuola, viene designato capogruppo di FI in commissione istruzione. \nNel 2014 \u00e8 risultato fra i maggiori contributori al suo partito con erogazioni liberali per 54.600 euro.\nAlle elezioni politiche del 2018 viene rieletto senatore, nelle liste di Forza Italia. Il 28 marzo 2018 viene eletto Segretario di presidenza del Senato della Repubblica. \u00c8 membro della speciale Commissione per il conferimento delle Onorificenze al Valore e Merito Civile del Ministero dell\u2019Interno. Fa parte del Gruppo di lavoro che su incarico del Presidente del Senato valuta le richieste dei cittadini che vogliano rivendicare il diritto all\u2019oblio mediante la cosiddetta procedura di deindicizzazione di ogni menzione che li riguardasse all\u2019interno degli atti parlamentari di sindacato ispettivo (interpellanze e interrogazioni) che non verranno cos\u00ec pi\u00f9 elencati nei motori di ricerca. \u00c8 componente della Rappresentanza per i rapporti con il Personale del Senato della Repubblica.\nNel dicembre 2019 \u00e8 tra i 64 firmatari (di cui 41 di Forza Italia) per il referendum confermativo sul taglio dei parlamentari: pochi mesi prima i senatori berlusconiani avevano disertato l'aula in occasione della votazione sulla riforma costituzionale.\nA met\u00e0 gennaio 2020 prende la tessera della Lega a seguito di un duro scontro col leader dei giovani di FI Marco Bestetti sull'autorizzazione a procedere da parte del Senato nei confronti di Matteo Salvini, indagato dal tribunale dei ministri per sequestro di persona a causa del \"caso Gregoretti\".\nOggi \u00e8 l\u2019unico parlamentare ad avere la doppia tessera FI-Lega, essendo socio ordinario di FI e socio sostenitore del movimento di Matteo Salvini.\nConserva uno stretto rapporto politico e di amicizia personale con l\u2019attuale coordinatore nazionale di FI Antonio Tajani e collabora con il coordinatore regionale del Lazio della Lega Claudio Durigon. \nAd aprile 2021 pubblica il suo secondo libro su Roma, \u201cInteresse Capitale\u201d, un viaggio in 80 giorni nella Citt\u00e0, attraverso 39 racconti, che dedica \u201call\u2019amico Guido Bertolaso\u201d.\nIl 15 aprile 2021 viene nominato da Maria Elisabetta Casellati Presidente della Commissione d\u2019esame per il reclutamento di 60 Coadiutori parlamentari del Senato della Repubblica.\nVita privata.\n\u00c8 fratello dell'ex viceministro agli Affari Esteri Mario Giro."}
{"id": "765254", "revid": "6271636", "url": "https://it.wikipedia.org/wiki?curid=765254", "title": "Campionato italiano (cricket)", "text": ""}
{"id": "765255", "revid": "767487", "url": "https://it.wikipedia.org/wiki?curid=765255", "title": "Hemispheres (Rush)", "text": "Hemispheres \u00e8 il sesto album in studio della band progressive rock canadese Rush, uscito il 29 ottobre 1978.\nL'album \u00e8 stato registrato ai Rockfield Studios in Galles, le linee vocali sono state registrate presso gli Advision Studios di Londra ed il mixaggio \u00e8 stato effettuato presso il londinese Trident Studios. \"Hemispheres\" \u00e8 stato certificato disco d'oro dalla RIAA il 14 dicembre 1978 e disco di platino il primo dicembre 1993.\nDescrizione.\nNell'album sono presenti tutti gli elementi gi\u00e0 contenuti nel precedente lavoro ed in generale tipici del progressive (lunghe suite, ritmi e tempi complessi, ecc.). Di solito viene considerato il terzo album della fase progressive del gruppo.\nLa lunga e complessa suite d'apertura - strutturata in 6 brani - \u00e8 strettamente legata all'ultimo brano dell'album precedente.\nIl lungo pezzo strumentale \"La Villa Strangiato\", ispirato da alcuni sogni di Lifeson, presenta un arrangiamento molto complesso e rimane uno dei pezzi pi\u00f9 amati dai fans del gruppo. I due pezzi rimanenti, pur presentando un minutaggio pi\u00f9 contenuto, presentano comunque arrangiamenti complessi ed arditi.\nLe session per la registrazione dell'album si rivelarono pi\u00f9 difficoltose del previsto, in particolar modo per quanto riguarda le linee vocali. Alle sei settimane inizialmente previste per la registrazione di \"Hemispheres\" se ne aggiunsero altre quattro, ed il cantato venne registrato nel tempo programmato per il mixaggio dell'album.\nL'album riceve giudizi contrastanti: se da una parte tutti i recensori decantano le doti tecniche dei tre strumentisti, dal punto di vista musicale si evidenzia chi apprezza \"Hemispheres\" definendolo una esaltazione delle componenti hard rock e rock progressivo, riuscito in particolare nel brano \"La Villa Strangiato\". \"Hemispheres\" viene apprezzato anche per il sapiente uso della metafora e del simbolismo attraverso la mitologia, dove l'ironia \u00e8 comunque presente, e per la capacit\u00e0 del gruppo di dosare con maestria l'emotivit\u00e0 e l'intelletto nel disco. Ma secondo altri recensori i Rush rischiano di scivolare nella autocelebrazione, e gi\u00e0 si nota nei loro prodotti la tendenza a uniformare tra loro sia i testi che le melodie.\nNel giugno del 2015 la rivista \"Rolling Stone\" ha collocato l'album alla undicesima posizione dei 50 migliori album progressive di tutti i tempi.\nPrincipali edizioni e formati.\n\"Hemispheres\" \u00e8 stato pubblicato nel corso degli anni in varie edizioni, ristampe e formati; queste le principali:\n40th anniversary edition.\nL'edizione 40th anniversary \u00e8 stata pubblicata il 16 novembre 2018 in varie versioni (doppio CD, triplo LP, oppure in tutti i formati con l'aggiunta del blu-ray nella versione \"super deluxe edition\"). Essa presenta:"}
