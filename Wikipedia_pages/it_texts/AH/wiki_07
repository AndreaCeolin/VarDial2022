{"id": "656045", "revid": "125903022", "url": "https://it.wikipedia.org/wiki?curid=656045", "title": "Margherita di Valois", "text": "Le sue simboliche nozze con il re ugonotto Enrico di Navarra furono offuscate dalla strage di san Bartolomeo e dalla successiva prigionia alla corte del marito, costretto all'abiura. Divenuta l'eminenza grigia del fratello minore Francesco d'Alen\u00e7on, in opposizione al re Enrico III, svolse per suo conto un'ambasciata segreta nelle Fiandre in rivolta. In seguito si rec\u00f2 assieme alla madre nel Midi per pacificarlo e ricongiungersi al marito, nel frattempo fuggito dal Louvre e tornato al calvinismo.\nFedele discepola del neoplatonismo, a N\u00e9rac, manifest\u00f2 doti di intellettuale e di mecenate, creando un vivace circolo di letterati, poeti e artisti nell'austera corte navarrese. Politicamente continu\u00f2 a svolgere il ruolo di mediatrice tra le due corti, conducendo una vita coniugale felice, ma la sua sterilit\u00e0 e le tensioni politiche causate dalle guerre civili spezzarono il suo matrimonio, mentre i numerosi scandali sessuali nella quale fu coinvolta e che ne compromisero la reputazione, le alienarono la famiglia.\nAlla morte del duca d'Alen\u00e7on nel 1585 Margherita si schier\u00f2 con la Lega cattolica nemica del marito e del fratello maggiore. Imprigionata nella fortezza di Usson su ordine di Enrico III, vi rimase in esilio per vent'anni, durante i quali scrisse le proprie \"Memorie\". Divenuta virtualmente regina di Francia, al momento opportuno contratt\u00f2 abilmente le condizioni per l'annullamento del matrimonio, a cui acconsent\u00ec solo dopo il versamento di un lauto compenso.\nTornata a Parigi nel 1605, in ottimi rapporti con l'ex marito e la sua nuova famiglia, si distinse ancora per il suo ruolo di mediatrice lasciando i suoi beni all'amato delfino Luigi e aiutando Maria de' Medici nel periodo di reggenza. Nell'ultimo periodo della sua vita divenne famosa per le sue qualit\u00e0 di mecenate, di benefattrice e di rinomata donna di lettere, dibattendo sulla \"Querelle des femmes\". Mor\u00ec nel 1615, quando ormai era gi\u00e0 una leggenda vivente.\nFigura controversa, dopo la sua morte gli aneddoti e le calunnie su di lei hanno creato un mito, che si \u00e8 consolidato attorno al famoso soprannome di regina Margot (\"La Reine Margot\") inventato da Alexandre Dumas \"p\u00e8re\" e che ha tramandato nei secoli l'immagine di una donna ninfomane e incestuosa. Alla fine del XX e all'inizio del XXI secolo gli storici hanno iniziato una revisione delle fonti, concludendo che molti elementi della sua reputazione scandalosa derivavano da una propaganda anti-Valois e da una strumentale denigrazione della partecipazione delle donne in politica, creato dalla storiografia borbonica nel XVII secolo.\nBiografia.\nGiovinezza (1553-1572).\nInfanzia.\nNacque il 14 maggio 1553 nel castello di Saint-Germain-en-Laye, figlia di Enrico II di Francia e di Caterina de' Medici e fu battezzata \u00abMargherita\u00bb in onore della zia paterna, sua madrina, mentre Alfonso II d'Este fu il padrino. Fu inizialmente allevata a Saint-Germain, Amboise e Blois assieme agli altri \"Fils de France\", accudita da numerosi servitori. La sua governante fu l'integerrima Charlotte di Curton che, insieme al cardinale di Tournon, le trasmise una salda fede cattolica.\nLa principessa avrebbe ereditato la bella presenza e la salute resistente dal padre, che le era molto affezionato. Secondo il veneziano Michiel, le sue doti di \u00abgrazia, bellezza e vivacit\u00e0 di spirito\u00bb, l'avrebbero resa \u00abdi gran lunga superiore\u00bb alle sorelle. Per le sue attrattive, la sua raffinatezza e le sue doti seduttive, Margherita sarebbe stata in seguito denominata la \u00abperla dei Valois\u00bb.\nL'inopinata morte del padre nel 1559 provoc\u00f2 una grande destabilizzazione politica tra le grandi famiglie aristocratiche del regno, divise anche per motivi religiosi. Il breve regno di Francesco II, segnato dal governo dei cattolici Guisa, venne funestato dalla congiura di Amboise, ordita da Antonio di Borbone, re di Navarra e Luigi di Cond\u00e9, principi del sangue di fede calvinista. Il tentato colpo di stato fu represso nel sangue. L'ascesa al trono di Carlo IX, permise a Caterina de' Medici di prendere le redini del potere, in qualit\u00e0 di reggente.\nNonostante la reggente cercasse un clima distensivo, la tensione politico-religiosa port\u00f2 allo scoppio della prima guerra civile di religione. In questo periodo, Margherita e il fratello minore vissero nel sicuro castello di Amboise, allevati da varie dame di corte, tra cui Jeanne di Vivonne e Claudia Caterina di Clermont. Dal 1564 al 1566, per volere della madre, partecip\u00f2 assieme alla corte a \"le grand voyage de France\": un \"tour\" di propaganda monarchica, ideato da Caterina per rinsaldare i legami tra la Corona e la popolazione.\nFamiglia ed educazione.\nMargherita fu indubbiamente influenzata dalla forte presenza di sua madre Caterina, dalla quale riprese i gusti artistici e apprese l'arte della mediazione politiche. Fu la figlia meno amata dalla madre, con la quale instaur\u00f2 una relazione complessa, composta da un misto di ammirazione e timore. Da un'analisi delle \"Memorie\" emerge come avesse una cos\u00ec alta idea di s\u00e9 dal comportarsi pi\u00f9 come un principe, alla pari dei suoi fratelli, che come una donna soggetta alle numerose norme sociali dell'epoca.\nCaterina, consapevole delle attrattive di sua figlia, la sfrutt\u00f2 unicamente in funzione di un'unione matrimoniale che rafforzasse la potenza francese in Europa: dal 1562 Margherita fu proposta al principe Don Carlos, all'arciduca Rodolfo, a Filippo II di Spagna vedovo della sorella maggiore Elisabetta di Valois e infine al giovane Sebastiano I del Portogallo.\nDurante l'infanzia Margherita ebbe un ottimo rapporto con tutti i fratelli, con cui condivise la crescita. Protettiva verso il fratello minore Francesco d'Alen\u00e7on, calmava le irrequietezze del fratello Carlo IX che, molto affezionato a lei, le dette il soprannome \u00abMargot\u00bb. Il fratello con cui in adolescenza strinse un legame profondo fu Enrico d'Angi\u00f2, il figlio prediletto di Caterina (per questo oggetto di gelosie di tutti i fratelli) e di cui Margherita si riterr\u00e0 sempre l\"'alter ego\", definendosi suo \u00abfratello\u00bb.\nOltre all'educazione politica e religiosa durante l'infanzia e l'adolescenza Margherita ricevette un'infarinatura in ambito umanistico, prima da Jean Flamin e poi da Henri Le Marignan, futuro vescovo di Digne. Studi\u00f2 la storia, la poesia, le sacre scritture, i poemi classici e cavallereschi e le lingue: oltre al francese, sarebbe stata capace di parlare fluentemente in latino, italiano e spagnolo e leggere il greco. Ecceller\u00e0 inoltre nella danza, nella musica e nell'equitazione.\nPrimi passi in politica.\nFin dall'adolescenza dimostr\u00f2 di essere estremamente ambiziosa, volendo giocare anch'ella un ruolo politico nelle dinamiche del regno. L'occasione le venne offerta nel 1568 dal fratello Enrico, che dopo la battaglia di Jarnac, le affid\u00f2 il compito di difendere i suoi interessi presso la regina madre, impaurito che il re potesse soppiantarlo nei favori materni, durante la sua assenza per motivi militari.\nSi dedic\u00f2 coscienziosamente a questo incarico, entrando nelle confidenze materne, ma al ritorno Enrico non le mostr\u00f2 alcuna gratitudine e i rapporti tra madre e figlia si raffreddarono. Margherita incolp\u00f2 Louis de B\u00e9ranger du Guast di avere messo discordia tra lei e il fratello, ma forse fu Caterina stessa a escludere la figlia, che si era rivelata una possibile rivale nelle mediazioni tra Carlo IX ed Enrico.\nAlla fine della terza guerra civile Margherita incoraggi\u00f2 un affettuoso scambio di lettere con il giovane Enrico I di Guisa, esponente di spicco dei cattolici intransigenti e nel giugno 1570, si diffuse la voce che avrebbe acconsentito a sposarlo, mentre erano in atto delle trattative per sposarla a Don Sebastiano. Come scrisse l'ambasciatore inglese la principessa \u00abavrebbe preferito rimanere in Francia piuttosto che mangiare fichi in Portogallo\u00bb.\nGi\u00e0 restii a queste nozze, ostacolate pure dal re di Spagna, i ministri portoghesi e do\u00f1a Giovanna approfittarono dell'occasione per screditarla: tuttavia la spia mandata a Parigi per indagare sull'accaduto non trov\u00f2 prove che potessero compromettere l'onore della principessa. I Valois corsero ai ripari con forza, facendo cadere in disgrazia la famiglia Guisa.\nNel frattempo per mettere a tacere le voci, aiutata dalla sorella Claudia, Margherita affrett\u00f2 le nozze tra il duca di Guisa e Caterina di Cl\u00e8ves. Le nozze con don Sebastiano sfumarono comunque: i ministri portoghesi accamparono cos\u00ec altre scuse di accordi economici insostenibili e la proposta di posticipare il matrimonio di dieci anni, spingendo gli oltraggiati Valois a rompere le trattative.\nRuolo politico (1572-1582).\nLe \u00abnozze vermiglie\u00bb.\nNell'agosto 1570, la pace di Saint-Germain aveva in teoria stabilito definitivamente la riconciliazione nazionale tra cattolici e calvinisti: fu cos\u00ec ipotizzata un'unione che la sancisse simbolicamente. I Montmorency fecero dunque riemergere l'idea, gi\u00e0 ipotizzata da re Enrico II, di un'unione tra Margherita e il protestante Enrico di Navarra, primo \"prince du sang\" ed erede di vasti possedimenti nel sud-ovest del paese.\nPur conoscendo Enrico fin dall'infanzia, Margherita espose alla madre la sua perplessit\u00e0 di cattolica convinta davanti a questo matrimonio, che andava contro le norme ecclesiastiche e che poteva tacciarla di concubinaggio. Dopo non poche esitazioni, rassicurata dai famigliari e a condizione di non doversi convertire al calvinismo, la principessa accett\u00f2 infine di sposarsi, spinta dall'ambizione di divenire regina.\nIn prospettiva del matrimonio, la Corona si riavvicin\u00f2 all'ammiraglio di Coligny, principale capo politico ugonotto, reintegrandolo in vari incarichi a corte. Impauriti che ci\u00f2 favorisse una presa di potere del calvinismo, papa Pio V e Filippo II di Spagna osteggiarono in ogni modo queste nozze, riproponendo l'unione tra Margherita e Don Sebastiano, ma tale prospettiva venne rifiutata dai Valois.\nNel febbraio 1572, la fervente ugonotta Giovanna III di Navarra giunse a corte e rimase favorevolmente colpita da Margherita, lodandone l'avvenenza, l'intelligenza e la stima che aveva in famiglia. Le trattative tra future suocere furono lunghe e difficili, ma infine si decise che le nozze sarebbero state officiate a Parigi dal cardinale di Borbone, in qualit\u00e0 di zio di Enrico, e che nessuno degli sposi si sarebbe convertito. Nel giugno 1572, Giovanna vi mor\u00ec di tubercolosi, lasciando il trono al figlio.\nIl giovane re di Navarra arriv\u00f2 a Parigi il luglio seguente, scortato da ottocento gentiluomini calvinisti. Le nozze controverse furono officiate il 18 agosto sul sagrato della cattedrale di Notre-Dame, senza attendere la necessaria dispensa papale per la differenza di fede e la parentela fra gli sposi. Come accordato, il re di Navarra non assistette alla messa, sostituito dal duca d'Angi\u00f2. Secondo i progetti della Corona, questo matrimonio avrebbe simboleggiato l'inizio di una nuova era di pace dopo anni di guerre civili: per questo, riportarono gli ambasciatori, i festeggiamenti furono fastosissimi e di gran lunga maggiori rispetto ad ogni altro matrimonio precedente.\nLa tregua dur\u00f2 poco: il 22 agosto Coligny sub\u00ec un attentato, rimanendo ferito ad un braccio. Fomentata dagli ugonotti che minacciavano di farsi giustizia da soli e dalla paura dei cattolici, la tensione crebbe a tal punto che, la notte tra il 23 e il 24 agosto, passata alla Storia come la \u00abnotte di san Bartolomeo\u00bb, su presunto ordine della Corona, i calvinisti presenti a Parigi furono massacrati dai cattolici. \nLa strage avvenne anche nel Louvre, dove il re di Navarra fu costretto a convertirsi per salvarsi la vita. Nelle proprie \"Memorie\", unica testimonianza diretta di un membro della famiglia reale sul massacro, Margherita raccont\u00f2 di aver salvato dei gentiluomini protestanti, fra cui il visconte di L\u00e9ran, che si era rifugiato nella sua camera da letto per sfuggire dagli assassini.\nLa tragedia ridefin\u00ec i rapporti tra Margherita e la famiglia, special modo con la madre e il marito. Margherita non avrebbe dimenticato la noncuranza con cui, la sera antecedente alla strage, Caterina l'aveva rispedita dal marito come esca, con l'alto rischio che potesse rimanere uccisa, mentre dopo l'eccidio le avrebbe proposto di far annullare le nozze, ormai inutili, nel caso non fossero state consumate. Ribellandosi alle manipolazioni famigliari, Margherita rifiut\u00f2 di abbandonare il re di Navarra: \u00abcomunque fusse, io volea, poiche dato me l'haveano, restarmene con lui; ben sospettandomi, ch'il volermi da lui separare, era per fargli qualche malo scherzo\u00bb.\nMargherita divenne cos\u00ec la garante del marito, fatto prigioniero a corte e ormai in una situazione di completa subalternit\u00e0 ai voleri della Corona. Il senso di protezione verso il re di Navarra e la sua solidariet\u00e0 politica basata sul vincolo matrimoniale, non le impedirono di ritenersi superiore a lui, sottostimandolo. Ci\u00f2 avrebbe portato alla creazione di una controversa e chiacchierata relazione di coppia.\nIl massacro avrebbe infangato anche la nomea di Margherita. Per la prossimit\u00e0 alla strage, il suo matrimonio fu in seguito nominato le \u00abnozze vermiglie\u00bb e lei stessa, assieme ad altri membri della famiglia reale, fin\u00ec bersaglio di feroci libelli protestanti: ad esempio ne \"Le R\u00e9veil-matin des Fran\u00e7ais\" venne per la prima volta accusata di aver intrattenuto una relazione incestuosa con il fratello Enrico.\nLa cospiratrice.\nNel corso dell'assedio di La Rochelle, durante la quarta guerra civile, si cre\u00f2 il partito dei \u00abMalcontenti\u00bb, formato da moderati (cattolici e calvinisti) contrari alla politica accentratrice della Corona. Come capo fu designato Francesco d'Alen\u00e7on, fratello minore di Margherita, fino a quel momento tenuto ai margini della vita politica dalla madre e dai fratelli maggiori. A lui si unirono il re di Navarra, il principe di Cond\u00e9 e la famiglia dei Montmorency, contraria alla nuova ascesa al potere dei Guisa dopo la notte di san Bartolomeo.\nNel novembre 1573, il duca d'Angi\u00f2, erede al trono di Francia, fu costretto a recarsi a Cracovia, dopo esserne stato eletto sovrano della confederazione polacco-lituana: ci\u00f2 indebol\u00ec il partito cattolico, di cui era il principale esponente nel Consiglio reale. Data il contemporaneo aggravarsi della salute di Carlo IX, irrimediabilmente minato dalla tubercolosi, i Malcontenti iniziarono ad ideare una congiura che facesse usurpare il trono a Francesco, ritenuto maggiormente favorevole alla tolleranza religiosa rispetto al duca d'Angi\u00f2.\nInizialmente, per rimanere nelle grazie di tutti, Margherita rimase fedele alla Corona, denunciando in segreto alla madre e al re un tentativo di fuga da parte di Francesco e del marito, ma in seguito si avvicin\u00f2 alla causa del fratello minore, Nelle \"Memorie\" avrebbe affermato di essere stata convinta dall'umilt\u00e0 e la devozione con cui Francesco le aveva chiesto protezione, pi\u00f9 probabilmente fu spinta dalla propria ambizione personale. Oltre ad essere capace di esercitare una notevole influenza su Francesco, con lui sul trono avrebbe svolto un ruolo politico di primo piano come mediatrice tra cattolici e protestanti, usurpando il posto della madre.\nMargherita svolse un ruolo centrale nelle congiure messe in atto durante i primi mesi del 1574. A lei facevano riferimento tutte le grandi dame coinvolte nell'intrigo, tra cui la baronessa di Curton, madamigella di Thorigny, la duchessa d'Uzes, la baronessa di Dampierre, ma soprattutto la duchessa di Nevers e la marescialla di Retz, sue care amiche. La coordinazione militare venne affidata a Joseph Boniface de La M\u00f4le, favorito del duca d'Alen\u00e7on, e ritenuto amante della regina di Navarra.\nLa notte tra il 27 e 28 febbraio, un esercito in marcia sulla reggia di Saint-Germain fece scoppiare il panico a corte. Ricordato come \u00abcongiura del marted\u00ec grasso\u00bb o il \u00abterrore di Saint-Germain\u00bb, l'intrigo fall\u00ec perch\u00e9 il comandante dell'esercito, uomo alle dipendenze del re di Navarra, aveva anticipato l'arrivo di dieci giorni. Data il rischio, Margherita convinse La M\u00f4le a rivelare il piano a Carlo IX e Caterina. Francesco confess\u00f2 il tradimento e venne minacciato di morte dalla madre, mentre Navarra fu graziato per intercessione di Margherita.\nI principi furono messi sotto sorveglianza nel castello di Vincennes, ma organizzarono una nuova fuga. Una spia rivel\u00f2 la \u00abcospirazione di Vincennes\u00bb a Caterina de' Medici, che fece imprigionare una cinquantina di congiurati, tra cui La M\u00f4le, il suo compare Annibal de Coconas, i marescialli di Montmorency e di Coss\u00e9 e l'astrologo Cosimo Ruggieri, mentre Cond\u00e9 riusc\u00ec a fuggire in Germania. Alen\u00e7on e Navarra furono costretti da Caterina a dissociarsi, ma dovettero comparire davanti al Parlamento per rendere conto delle loro azioni.\nFidandosi dell'abilit\u00e0 dialettica di Margherita, il marito le chiese eccezionalmente di redigere il proprio memoriale difensivo, passato alla Storia come il \"M\u00e9moire justificatif pour Henri de Bourbon\", che ricevette il plauso generale. La M\u00f4le e Coconas furono invece decapitati per lesa maest\u00e0, dopo giorni di torture, nonostante Margherita e Francesco avessero cercato di farli graziare.\nDurante il maggio 1574, mentre Carlo IX deperiva velocemente a causa della tisi, Margherita rischi\u00f2 la sua incolumit\u00e0, organizzando un nuovo piano di fuga per il marito e il fratello, che sarebbero dovuti fuggire con la sua carrozza travestiti da donne, ma il piano fall\u00ec perch\u00e9 i due ragazzi non si accordarono su chi dovesse fuggire per primo. Il 30 maggio, Carlo IX mor\u00ec e lasci\u00f2 la reggenza nelle mani della madre, in attesa del ritorno dalla Polonia del nuovo re, Enrico III.\nDivisione famigliare.\nEnrico III non perdon\u00f2 il tradimento di Margherita e contribu\u00ec a diffondere maldicenze sulle sue presunte relazioni extraconiugali, denunciandola in particolar modo alla regina madre. Ad alimentare le voci furono i \"mignons\", i suoi favoriti, in particolar modo Du Guast che la oltraggi\u00f2 pubblicamente, definendola \u00abRegina delle puttane\u00bb. Da quel momento la reputazione di Margherita sarebbe rimasta irrimediabilmente compromessa e continuo oggetto di chiacchiere tra i membri dell'alta societ\u00e0.\nNella primavera 1575, il re di Navarra e il duca d'Alen\u00e7on entrarono in competizione per il ruolo di capo dei Malcontenti, la luogotenenza del regno e per l'amore di Charlotte de Sauve, che probabilmente divenne amante di entrambi su ordine di Enrico III e Caterina. Ci\u00f2 pose fine all'alleanza fra i principi, che in pochi mesi giunsero a detestarsi. La questione caus\u00f2 anche gravi alterchi tra i sovrani di Navarra, portando ad una crisi matrimoniale che avrebbe compromesso i rapporti tra Margherita e il marito.\nEnrico parve iniziare a mostrare il decisionismo politico che lo avrebbe in seguito caratterizzato e si alle\u00f2 al re di Francia e al duca di Guisa. Margherita lo avrebbe invece accusato di essersi solo fatto circuire dall'amante. \u00abNon potendo sopportare la tirannia di un marito n\u00e9 di un fratello [Enrico III]\u00bb, contravvenendo alle norme matrimoniali del XVI secolo, Margherita scelse di supportare Francesco, di cui si prese probabilmente come amante il nuovo favorito, Bussy d'Amboise, che per lei aveva abbandonato il seguito di Enrico III.\nNel frattempo la situazione politica si era complicata. I Malcontenti si erano organizzati prendendo le armi: ad est un esercito di raitri guidati dal principe di Cond\u00e9 e dal principe del Palatinato, minacciava di invadere il regno, nel Midi, il governatore Damville minacciava rivolta. A corte era invece Margherita ad essere la \u00abtesta pensante\u00bb del partito: poteva inoltre disporre di un folto gruppo di temibili e rissosi gentiluomini, appartenenti al seguito dell'amante e del duca d'Alen\u00e7on, che tenevano testa ai \"mignons\" del re.\nLa crisi tra Margherita e il marito si acu\u00ec quando Bussy sub\u00ec un attentato da parte di un gruppo di uomini capeggiati da Du Guast, organizzato con la connivenza dei re di Navarra e di Francia. Salvatosi, Bussy fu convinto a lasciare la corte. Poco dopo, il marito le cacci\u00f2 dal seguito alcune dame a cui era molto affezionata, tra cui Melchiore di Thorigny, che pare fosse il tramite tra Margherita e Bussy. La regina di Navarra reag\u00ec rifiutando per giorni di mangiare e infine decise di non condividere pi\u00f9 il letto con Enrico.\nNell'estate 1575, il duca d'Alen\u00e7on tent\u00f2 pi\u00f9 volte di fuggire da corte ed unirsi all'esercito riunito nel frattempo da Bussy a Dreux, su istruzione di Margherita. Nel frattempo Caterina tent\u00f2 di placare lo scandalo della rottura tra i sovrani di Navarra, cercando di far riammettere la damigella di Thorigny a corte. La riconciliazione tra i coniugi sembr\u00f2 essere solo di facciata: Margherita avrebbe affermato che il marito l'avrebbe continuata a trattare con indifferenza, dedicando il suo tempo alla baronessa di Sauve.\nIl 15 settembre, Margherita riusc\u00ec a far fuggire il fratello minore da Parigi e farlo unire all'esercito di Bussy, al quale si erano uniti anche gli uomini del visconte di Turenne. Con la corte nel caos, Enrico III ordin\u00f2 che la sorella fosse posta agli arresti domiciliari: \u00abSe non fusse dalla Regina mia madre trattenuto; credo, che gli haverebbe la collera fatto eseguire contro la mia vita, qualche crudelt\u00e0\u00bb.\nNei mesi in cui fu tenuta agli arresti, Margherita si ampli\u00f2 le proprie conoscenze umanistiche, immergendosi nello studio di testi neoplatonici e si avvicin\u00f2 ancora di pi\u00f9 alla fede cattolica: in seguito, nei suoi conti sarebbero infatti iniziati a comparire un numero crescente di donazioni e opere pie. Nello stesso periodo, Enrico III volle che la sorella, con la duchessa di Nevers, la marescialla di Retz e altri cortigiani partecipassero alle riunioni della sua Accademia di Palazzo, in cui erano intavolate discussioni filosofiche.\nNell'ottobre 1575, l'esercito di raitri tedeschi invase il regno di Francia. Per impedire alla situazione di precipitare, la regina madre medi\u00f2 una tregua direttamente con il figlio minore. In questo periodo Du Guast fu misteriosamente ucciso a Parigi, probabilmente dal barone di Vitteaux, che faceva parte del seguito del duca d'Alen\u00e7on.\nIl 3 febbraio, non essendo riuscito ad ottenere la nomina a luogotenente del regno e politicamente isolato rispetto al duca d'Alen\u00e7on e il principe di Cond\u00e9, il re di Navarra fugg\u00ec dal Louvre. Tutti rimasero sorpresi dall'abilit\u00e0 con cui aveva mascherato le sue intenzioni a Enrico III, al duca di Guisa e pure alla moglie. La separazione tra i coniugi cre\u00f2 scandalo e a corte iniziarono a circolare le voci di un possibile ripudio della regina. Poco dopo la fuga del marito, Margherita ricevette comunque una sua lettera, in cui le chiedeva di dimenticare il passato e di fargli da spia: la regina accett\u00f2.\nMediatrice e ambasciatrice.\nNel frattempo gli eserciti del duca d'Alen\u00e7on e del principe di Cond\u00e9 avevano iniziato ad accerchiare Parigi. Francesco rifiut\u00f2 di negoziare finch\u00e9 la sorella fosse rimasta prigioniera. Margherita venne infine liberata da Caterina e da Enrico III a condizione che li aiutasse nelle trattative per la pace: \u00absapendo ben'egli [il re], che mio Fratello [Francesco] havea pi\u00f9 credito in me, che in alcun'altro; che di quanto indi avvereebbe di bene, ne darebbe a me l'honore, e me ne resterebbe obbligato\u00bb.\nLe trattative di Margherita e Caterina portarono all'editto di Beaulieu, una vera e propria resa della monarchia alle richieste dei Malcontenti oltre che ad una vittoria di Margherita su Enrico III. Secondo la regina, Francesco avrebbe preteso che anche lei fosse inserita nei termini di pace, e che la dote accordatale al tempo delle nozze e mai completamente versata, le fosse corrisposta in terre: \u00abMa la Regina mia Madre mi preg\u00f2, ch'io non lo permettessi; assicurandomi ella, che dal R\u00e8 haverei ottenuto ci\u00f2, che gli addimandassi\u00bb.\nDopo la pace, Enrico di Navarra reclam\u00f2 subito Margherita con s\u00e9. La regina avrebbe riferito nelle \"Memorie\" che la madre ed Enrico III si sarebbero rifiutati di lasciarla partire, poich\u00e9 sarebbe potuta divenire un ostaggio in mano agli ugonotti. Gli ambasciatori testimoniarono invece che la famiglia reale avrebbe trattato per riunire gli sposi se il re di Navarra per indurlo a tornato a corte, mentre sarebbe stata Margherita ad essere \u00abdel tutto aliena di tornare col marito\u00bb, nonostante questi minacciasse di ripudiarla. I rapporti tra i coniugi parvero cos\u00ec tesi che, quando la regina cadde ammalata nel gennaio 1577, sua madre pens\u00f2 fosse stata fatta avvelenare dal marito.\nRimasta a corte, Margherita si sarebbe presentata come la mediatrice della famiglia per trattare con Francesco d'Alen\u00e7on. Secondo Agrippa d'Aubign\u00e9: \u00abLa regina [madre] di serv\u00ec della regina di Navarra sua figlia che, per le sue antiche intimit\u00e0 con Bussy lo convinse, e questi il suo padrone a imboccare la strada di Blois\u00bb, dove il duca d'Alen\u00e7on sarebbe stato convinto a tradire l'alleanza con i calvinisti, comprato con la nomina a capo dell'armata reale nella nuova guerra che Enrico III stava organizzando. Margherita avrebbe inoltre fatto da garante per Bussy d'Amboise, affermando che non avrebbe mosso le armi contro il sovrano nel futuro conflitto civile.\nMargherita e Francesco avevano anche interesse ad intervenire attivamente nel conflitto che i fiamminghi stavano portando avanti dal 1576 contro Filippo II di Spagna. Allo scoppio della sesta guerra civile, per non rimanerne compromessa, Margherita ottenne dalla madre l'autorizzazione di recarsi in missione diplomatica nelle Fiandre, in favore di Francesco. I ribelli sembravano infatti disposti a offrire un trono a un principe straniero tollerante e disponibile a fornire loro le forze diplomatiche e militari necessarie alla conquista della loro indipendenza. Enrico III accett\u00f2 la proposta pensando di potersi liberare del fratello minore.\nCon il pretesto di un bagno di cure nelle acque termali di Spa, Margherita part\u00ec in estate con uno sfarzoso seguito. Dedic\u00f2 due mesi alla sua missione: ad ogni tappa del viaggio, durante fastosi ricevimenti, si intratteneva con gentiluomini ostili alla Spagna e facendo le lodi del fratello tentava di persuaderli a allearsi con lui. Fece anche la conoscenza del governatore dei Paesi Bassi, Don Giovanni d'Austria, il vincitore di Lepanto, con il quale ebbe un incontro cordiale. Per Margherita il ritorno in Francia fu movimentato, attraverso un paese in piena insubordinazione, quando allo stesso tempo c'era il rischio che gli spagnoli la facessero prigioniera.\nMargherita incontr\u00f2 Francesco a La F\u00e8re, dove ricevettero gli emissari dei fiamminghi. Nel frattempo la fine della guerra civile e l'editto di Poitiers pressavano Margherita affinch\u00e9 si riunisse al re di Navarra: \u00abSe la regina di Navarra volesse acconcieria il regno, pacificandosi col marito, ma non vuole\u00bb, riport\u00f2 l'ambasciatore toscano. Tornata a corte, Margherita prefer\u00ec continuare a gestire gli affari del fratello \u00aba proprio piacimento\u00bb ed a mantenere rapporti epistolari con i suoi contatti fiamminghi.\nLa fine della guerra aveva reso Enrico III pi\u00f9 forte e i suoi \"mignons\" iniziarono nuovamente a scontrarsi con i sostenitori del duca d'Alen\u00e7on. La situazione precipit\u00f2 nel febbraio 1578, quando Alen\u00e7on chiese di assentarsi. Persuaso di un presunto complotto, Enrico III fece arrestare il fratello in piena notte, confinandolo nella sua stanza, dove fu raggiunto da Margherita, che \u00abavendo licenza di parlargli, lo persuase a dissimulare il tutto e far pace, prendendo poi miglior occasione di partire\u00bb. Come raccontato nelle \"Memorie\", Margherita aiut\u00f2 personalmente Francesco a fuggire, calandolo con una corda gettata da una finestra della propria stanza al Louvre.\nNegato ogni coinvolgimento nella fuga, Margherita ottenne l'autorizzazione a raggiungere il re di Navarra, come aveva acconsentito a fare dopo vari ripensamenti. Il re di Francia rimase comunque nel timore che la sorella potesse sfruttare il ricongiungimento coniugale per rinsaldare la vecchia alleanza tra il marito e il duca d'Alen\u00e7on. Probabilmente per comprare la sua fedelt\u00e0, Enrico III accondiscese le volont\u00e0 della sorella ed eccezionalmente le attribu\u00ec la dote in terre, facendo di Margherita una delle pi\u00f9 grandi feudatarie di Francia.\nInizialmente prevista per la primavera 1578, la partenza per la Guascogna venne rimandata per le iniziative belliche del duca d'Alen\u00e7on, che Caterina cerc\u00f2 di sventare. Alla fine di giugno, fu richiesta la mediazione della regina di Navarra, ma nonostante il suo intervento, Francesco part\u00ec ugualmente per le Fiandre. Gli ambasciatori sospettarono comunque che Margherita avesse fatto \u00aboffitio doppio\u00bb e anzich\u00e9 fermare il fratello, l'avesse spinto a perseverare nelle sue ambizioni.\nSia Enrico III e Caterina speravano che Margherita aiutasse a ristabilire l'ordine nelle travagliate province del sud-ovest e instaurasse un ascendente sul marito in modo da convincerlo a tornare a corte. Per assurgere a questo compito, fu accompagnata dalla madre e da una brillante corte di dame e di umanisti nel quale spiccava il suo nuovo cancelliere, il celebre Guy Du Faur de Pibrac. Il viaggio serv\u00ec per allestire sontuosi ricevimenti nelle citt\u00e0 attraversate, presentando Margherita come referente della Corona per la nobilt\u00e0 del luogo. Nonostante le perplessit\u00e0 della corte e il timore di entrambi, i sovrani di Navarra si riconciliarono sentimentalmente e politicamente.\nNel febbraio 1579, alla Conferenza di N\u00e9rac i due schieramenti si accordarono sulle modalit\u00e0 relative all'ultimo editto di pace. Margherita partecip\u00f2 attivamente alla mediazione ma, anzich\u00e9 essere uno tramite della regina madre, prefer\u00ec salvaguardare per convenienza gli interessi del marito, grazie all'intervento di Pibrac, invaghito di lei. In una lettera alla duchessa d'Uz\u00e8s, confess\u00f2: \u00abSono decisa a renderle [a Caterina] tutti i servigi che potr\u00f2, finch\u00e9 ci\u00f2 non contrasti la grandezza e la sicurezza di mio marito; poich\u00e9 mi stanno troppo a cuore il suo bene e il suo male\u00bb. Gli accordi finali risultarono un successo politico per il re di Navarra.\nLa corte di N\u00e9rac.\nDopo la partenza di Caterina, la coppia soggiorn\u00f2 brevemente a Pau, dove Margherita soffr\u00ec per la proibizione di praticare il culto cattolico. Gli sposi si stabilirono a N\u00e9rac, capitale del ducato d'Albret, che faceva parte del regno di Francia e in cui pertanto non era applicata l'intolleranza religiosa che c'era a Pau, parte di B\u00e9arn.\nIl poeta Th\u00e9odore Agrippa d'Aubign\u00e9 scrisse: \u00abLa regina di Navarra ha presto sconfitto gli animi e incatenato le spade\u00bb. Intorno a Margherita si era formata una vera e propria accademia letteraria. Oltre ad Agrippa, compagno d'armi di Enrico, frequentavano la corte anche Guillaume de Salluste Du Bartas, Guy Du Faur de Pibrac e Michel de Montaigne, che ebbe con la regina molti scambi culturali.\nLa corte di N\u00e9rac fu soprattutto celebre per le avventure amorose che vi avevano luogo in tanto grande numero, che Shakespeare vi trov\u00f2 l'ispirazione per il suo \"Pene d'amor perdute\". \u00abL'agio porta con s\u00e9 i vizi, come i serpenti il calore\u00bb scrisse Th\u00e9odore Agrippa d'Aubign\u00e9, mentre Sully ricord\u00f2: \u00abLa corte fu un tempo dolce e piacevole; perch\u00e9 non si parlava d'altro che d'amore e di piaceri e di passatempi che da essi dipendevano\u00bb. Un pettegolezzo di corte attribu\u00ec a Margherita una relazione con uno dei pi\u00f9 illustri compagni di suo marito, il visconte di Turenne.\nNel 1579 scoppi\u00f2 la settima guerra di religione, detta la \"guerra degli amanti\", perch\u00e9 fu falsamente creduto che fosse stata dichiarata da Margherita, a causa del rancore che ella provava contro il fratello maggiore e per la vita mondana che i re di Navarra conducevano a N\u00e9rac. Il conflitto in realt\u00e0 fu provocato da un'inadeguata attuazione degli accordi presi nell'ultimo editto di pace e da uno scontro avvenuto tra Enrico di Navarra e un luogotenente del re in Guienna, regione sotto la giurisdizione del re di Navarra. Dur\u00f2 poco, in parte anche grazie a Margherita che sugger\u00ec di appellarsi ad Alen\u00e7on per portare avanti le trattative: che portarono rapidamente alla pace di Fleix nel 1580.\nFu allora che Margherita si innamor\u00f2 di un grande scudiero di suo fratello, Jacques de Harlay, signore de Champvallon. Le lettere che ella gli aveva indirizzato illustrano una concezione dell'amore legata al neoplatonismo, in cui si privilegiava l'unione delle menti a quella dei corpi (sebbene ci\u00f2 non significava che Margherita rifiutasse l'amore fisico) al fine di giungere alla fusione delle anime.\nDopo la partenza di Alen\u00e7on la situazione di Margherita and\u00f2 deteriorandosi. Responsabile di questa situazione fu una delle sue damigelle d'onore, Fran\u00e7oise de Montmorency-Fosseux, della quale suo marito si era infatuato quando lei aveva quattordici anni. Una volta rimasta incinta, Fran\u00e7oise non cess\u00f2 di mettere Enrico contro la moglie, sperando forse di sposare il re di Navarra. Enrico per\u00f2, come la moglie, pretese che ella nascondesse la sua gravidanza; infine, come scrisse Margherita nelle sue \"Memorie\": \u00abVolle Dio, ch'ella non partorisse che una figlia, la quale per di pi\u00f9 era morta\u00bb.\nRibellione (1582-1592).\nScandalo a Parigi.\nNel 1582 Margherita lasci\u00f2 N\u00e9rac. Certamente la regina non aveva raggiunto gli obiettivi che sua madre e suo fratello maggiore si erano proposti per lei e non aveva rafforzato neppure la sua posizione attraverso una gravidanza. Tuttavia, i veri motivi della sua partenza non sono chiari. Non c'\u00e8 dubbio che volesse sfuggire a un ambiente ostile, come era diventata la corte di N\u00e9rac, forse voleva essere pi\u00f9 vicina al suo amante Champvallon, oppure sostenere suo fratello minore. Giunse a Parigi su invito del fratello e della madre, che speravano di attirare nuovamente il re di Navarra a corte, ma ci\u00f2 non avvenne perch\u00e9 Margherita non aveva alcuna influenza sul marito, che anzi si infuri\u00f2 con lei per avere fatto maritare Fran\u00e7oise, che aveva seguito la regina a Parigi.\nL'accoglienza fu fredda perch\u00e9 il re la riteneva responsabile dell'ultimo conflitto. La situazione continu\u00f2 a peggiorare: Margherita incoraggiava le satire contro i costumi di Enrico III, che alternava una vita dissoluta a crisi mistiche, ed era lei stessa al centro degli scandali; quando, nel giugno del 1583, cadde malata, le voci affermavano che era rimasta incinta di Champvallon. Inoltre incoraggi\u00f2 Alen\u00e7on a riprendere la spedizione nei Paesi Bassi che il re aveva interrotto, temendo una guerra con il re di Spagna.\nInfine nell'agosto del 1583 Enrico III cacci\u00f2 sua sorella dalla corte, un'azione senza precedenti che attir\u00f2 le attenzioni di tutta l'Europa, soprattutto a causa della partenza di Margherita, accompagnata da molte umiliazioni. Enrico III, attraversando il corteo di sua sorella, la ignor\u00f2; poi fece fermare la sua carrozza e arrest\u00f2 dei servitori di Margherita, fra cui le dame di Duras e B\u00e9thune, che lui stesso interrog\u00f2 di persona riguardo ai rapporti della sorella con Champvallon e con il duca d'Alen\u00e7on (di cui le due nobildonne erano probabilmente le intermediarie) e di un presunto aborto della sorella.\nUn ritorno in Navarra apparve impossibile, poich\u00e9 il marito di Margherita rifiut\u00f2 di riprenderla con s\u00e9 a causa delle numerose voci che circolavano sul suo conto. Il re di Navarra chiese a Enrico III delle spiegazioni in merito e in seguito dei risarcimenti per la spiacevole situazione. Minacciata di ripudio, Margherita rimase a lungo nell'incertezza, attendendo che si concludessero i negoziati tra la corte di Francia e quella di Navarra. I guerrafondai protestanti trovarono in questa situazione il \"casus belli\" che attendevano e il re di Navarra ebbe il pretesto per impadronirsi di Mont-de-Marsan, che Enrico III accett\u00f2 di cedergli per chiudere la questione.\nOtto mesi dopo la sua partenza Margherita pot\u00e9 infine riunirsi con il marito, che non aveva fretta di reincontrarla e che le mostr\u00f2 ben poco interesse, passione che manifestava alla sua amante del momento, la \"belle Corisande\". Alle sventure di Margherita si aggiunse la morte di Francesco d'Alen\u00e7on avvenuta nel giugno del 1584 per tubercolosi, facendole perdere il suo alleato pi\u00f9 fedele.\nLa presa d'armi.\nNel marzo del 1585, quando la guerra riprese, Margherita, rifiutata dalla sua famiglia come dal marito, entr\u00f2 a fare parte della Lega cattolica, che riuniva i cattolici intransigenti e ostili sia a Enrico III di Navarra sia a Enrico III di Francia. Margherita si impossess\u00f2 di Agen, citt\u00e0 che faceva parte della sua dote e di cui lei era contessa, e fece rafforzare le fortificazioni. Reclutando delle truppe si lanci\u00f2 all'assalto delle citt\u00e0 circostanti. Ma, stanchi delle condizioni imposte da Margherita, gli abitanti di Agen si ribellarono e si accordarono con un generale del re; Margherita quindi dovette fuggire dalla citt\u00e0 in tutta fretta.\nA novembre la regina di Navarra si stabil\u00ec assieme all'amante Gabriel Aubiac nel castello di Carlat, di cui era proprietaria e insieme a un gruppo di nobili radun\u00f2 in fretta un esercito e tent\u00f2 di impadronirsi della regione dell'Agenais, ma fall\u00ec. All'arrivo delle truppe regali, Margherita dovette nuovamente fuggire. Trov\u00f2 rifugio un po' pi\u00f9 a nord, nel castello di Ibois, un tempo appartenuto a sua madre Caterina.\nNell'ottobre del 1586 fu per\u00f2 assediata alle truppe del fratello e per un mese dovette attendere per sapere che cosa ne sarebbe stato di lei. Il mese seguente Enrico III decise infine che la sorella dovesse essere confinata nel castello di Usson, prigione ai tempi di Luigi XI. Egli stesso scrisse: \u00abLa cosa migliore che Dio potesse fare per lei e per noi sarebbe di prendersela con S\u00e9\u00bb.\nLa regina madre, che in passato aveva aiutato la figlia, parve non provare pi\u00f9 interesse per lei, anzi ordin\u00f2 che Aubiac fosse impiccato davanti ai suoi occhi. Dal momento che Enrico di Navarra, dopo la morte di Alen\u00e7on, era diventato il legittimo erede al trono di Francia e poich\u00e9 dal matrimonio con Margherita non erano nati eredi, Caterina de' Medici desiderava che prendesse in moglie la preferita delle sue nipoti, Cristina di Lorena, che alla fine spos\u00f2 il granduca di Toscana.\nPrigionia ed esilio.\nDal novembre del 1586 al luglio del 1605 Margherita rimase prigioniera nel castello di Usson. La detenzione per\u00f2 non fu particolarmente dura: Jean Timol\u00e9on de Beaufort, marchese di Canillac, il suo carceriere, agevol\u00f2 le sue condizioni, probabilmente corrotto da Margherita.\nMargherita, entrata in possesso del castello e seppure isolata da ci\u00f2 che accadeva nel resto del regno, ebbe modo di formare come aveva fatto a N\u00e9rac una nuova corte di intellettuali, musicisti e scrittori. Fece restaurare la magione e impegn\u00f2 il suo tempo a leggere moltissime opere, soprattutto religiose ed esoteriche. Pure la sua condizione finanziaria miglior\u00f2 quando la vedova di suo fratello Carlo IX, Elisabetta d'Austria, con la quale aveva sempre avuto ottimi rapporti, inizi\u00f2 a mandarle met\u00e0 delle sue rendite.\nIl 5 gennaio 1589 mor\u00ec la regina madre Caterina de' Medici; il 2 agosto successivo Enrico III venne assassinato da Jacques Clement, un monaco fanatico. Unico superstite della \"guerra dei tre Enrichi\" (il duca di Guisa era stato ucciso da Enrico III nel dicembre 1588) e successore per diritto di sangue della corona francese, Enrico di Navarra divenne re di Francia come Enrico IV di Francia e Margherita, seppur prigioniera, divenne virtualmente regina di Francia.\nRiconciliazione (1593-1615).\nIl \u00abregale divorzio\u00bb.\nNel 1593 Enrico IV prese dei contatti con Margherita per disporre l'annullamento del loro matrimonio. Per la prima volta Margherita ebbe modo di tenere in mano le sorti della famiglia reale e la sua politica matrimoniale, di cui era stata vittima sin dalla giovinezza. Durante le trattative fra i due coniugi, che durarono sei anni, la situazione finanziaria della regina miglior\u00f2, ma venne a conoscenza che il re avrebbe voluto sposare Gabrielle d'Estr\u00e9es, sua amante dal 1591, e che nel 1594 lo rese padre di Cesare di Borbone-Vend\u00f4me. Margherita neg\u00f2 il consenso ad annullare le sue nozze, per avallare un matrimonio che trovava disonorevole per il regno di Francia.\nNel 1594 Margherita ricevette dal suo amico Brant\u00f4me, con cui era in contatto epistolare, un panegirico intitolato \"Discours sur la reine de France et de Navarre\". In risposta all'opera del poeta, che su ammissione della regina conteneva alcuni errori e false dicerie su di lei, scrisse le proprie \"Memorie\".\nAlla morte di Gabrielle d'Estr\u00e9es, avvenuta per complicazioni di parto il 10 aprile 1599, Margherita riprese le trattative.\nSoltanto il 24 ottobre 1599 accett\u00f2 l'annullamento, a seguito dell'offerta di generose ricompense: ottenne l'Agenais, la Condomois, Rouergue e il ducato di Valois; in aggiunta ebbe anche diritto a una pensione ed Enrico IV annull\u00f2 tutti i debiti che aveva conseguito fino a quel momento.\nIl papa Clemente VIII pot\u00e9 dunque dichiarare nullo il loro matrimonio con tre motivazioni: la consanguineit\u00e0 di Margherita ed Enrico, l'assenza di figli e il forzato consenso al matrimonio da parte della sposa. A Margherita fu lasciato il titolo di \"regina di Francia\" e ottenne quello di \"duchessa di Valois\". Il 17 dicembre 1600 il re spos\u00f2 la principessa toscana Maria de' Medici.\nIn seguito alla dichiarazione di nullit\u00e0 del matrimonio ripresero i buoni rapporti tra i due ex coniugi. Dopo venti anni di esilio Margherita entr\u00f2 nelle grazie del re di Francia. La sua nuova posizione le permise di ricevere in Usson nuovi visitatori, attirati dalla qualit\u00e0 culturale di questo \"Nuovo Parnaso\" e dalla generosit\u00e0 della padrona di casa.\nIl ritorno a Parigi.\nNel luglio del 1605 Margherita ottenne il permesso di lasciare Usson e di occupare il \"Palazzo Madrid\" a Boulogne-sur-Seine (oggi chiamata Neuilly-sur-Seine). Ci rimase pochi mesi prima di ritornare a Parigi nell'H\u00f4tel de Sens. Margherita volle ritornare nella capitale non solo per riprendere la vita di corte, ma anche per portare avanti delle importanti questioni finanziarie. Margherita era stata privata della sua eredit\u00e0 materna, dopo la morte di Caterina de' Medici, in virt\u00f9 di alcuni documenti che la diseredavano. Enrico III aveva infatti ottenuto che tutti i beni della madre andassero a Carlo di Valois, figlio naturale di Carlo IX. Margherita era per\u00f2 in possesso di documenti che la dichiaravano erede universale del patrimonio materno e nel 1606 riusc\u00ec a privare il nipote dell'intera eredit\u00e0.\nDopo la vittoria in tribunale Margherita nomin\u00f2 suo erede universale il Delfino, il futuro Luigi XIII di Francia, a cui si era molto affezionata. Questa fu una mossa politica estremamente importante per la casata dei Borbone, poich\u00e9 rendeva ufficiale la transizione dinastica fra la casata dei Valois, di cui la regina Margherita era l'ultima discendente legittima, e quella dei Borbone, appena insediatasi sul trono di Francia. Ci\u00f2 non fece che rafforzare l'amicizia che si era creata con la regina Maria, andando a delegittimare le pretese di Enrichetta d'Entragues, sorellastra di Carlo di Valois e amante di Enrico IV, che sosteneva che suo figlio fosse il legittimo erede, per una promessa di matrimonio del re.\nNel 1607 fece costruire sulla riva sinistra della Senna, di fronte al Louvre, un palazzo di sua propriet\u00e0 (L'h\u00f4tel de la Reine Marguerite), che oggi non esiste pi\u00f9, fatta eccezione per una cappella nella corte Bonaparte della scuola di Belle Arti. Il palazzo divenne un centro intellettuale parigino, politico e aristocratico. Margherita diede fastosi ricevimenti con spettacoli teatrali e balletti che duravano sino a notte inoltrata e da grande mecenate qual era, apr\u00ec un salotto letterario in cui organizz\u00f2 una societ\u00e0 di scrittori, filosofi, poeti e studiosi (tra i quali Marie de Gournay, Philippe Desportes, Fran\u00e7ois Maynard, \u00c9tienne Pasquier, Th\u00e9ophile de Viau). La regina inoltre continu\u00f2 le sue opere di beneficenza e si prese come confessore Vincenzo de' Paoli.\nUltimi anni.\nIl 13 maggio 1610 Margherita presenzi\u00f2 pure all'incoronazione di Maria a Saint Denis. Il giorno seguente Enrico IV fu assassinato per mano del monaco fanatico Fran\u00e7ois Ravaillac e Maria de' Medici ottenne la reggenza per il figlio minorenne. Fu anche madrina per il battesimo di suo figlio Gastone d'Orl\u00e9ans, avvenuto il 15 giugno 1610.\nLa reggente le affid\u00f2 vari ruoli diplomatici, fra cui il ricevimento degli ambasciatori stranieri a corte e negli Stati generali del 1614, in cui Margherita fu incaricata di negoziare con i rappresentanti del clero. Questo fu il suo ultimo incarico pubblico. Margherita di Valois, ultima discendente legittima dell'antica dinastia reale, si spense a sessantuno anni il 27 marzo 1615, a Parigi. Fu sepolta nella cappella dei Valois.\nLa leggenda della regina Margot.\nStoriografia.\nLa storia della principessa Margherita di Valois \u00e8 oscurata dalla leggenda della \"regina Margot\", il mito di una donna lasciva nata in una famiglia maledetta. Molte calunnie vennero diffuse durante la vita della principessa, ma quelle presenti nel libello \"Divorce Satyrique\" scritto da Th\u00e9odore Agrippa d'Aubign\u00e9 contro Enrico IV, furono quelle ad avere pi\u00f9 successo e vennero tramandate in seguito come fossero fatti accertati.\nFigura in bilico fra due corti, una cattolica e l'altra protestante, e trascinata nelle guerre di religione, Margherita fu bersaglio di una campagna diffamatoria mirata a denigrare attraverso di lei, sua madre, i suoi fratelli e suo marito. Nonostante queste accuse, durante la sua vita, i suoi contemporanei riconobbero che fra tutti i figli di Caterina de' Medici, lei era l'unica ad avere bellezza (era chiamata la \"Perla del Valois\"), salute, intelligenza ed energia. Notevole latinista, era molto dotta e sapeva risplendere nella societ\u00e0 letteraria dell'epoca come nel salotto della marescialla di Retz.\n\u00c8 nel XIX secolo che nacque il mito della regina Margot. Il soprannome fu inventato da Alexandre Dumas che intitol\u00f2 il suo primo romanzo sulla trilogia dei Valois: \"La regina Margot\" (1845), descrivendo nel romanzo la notte di San Bartolomeo e gli intrighi di corte successivi. Lo storico Jules Michelet invece sfrutt\u00f2 la figura della principessa Valois per denunciare la \"depravazione\" del vecchio regime.\nFra il XIX e il XX secolo alcuni storici, come il conte L\u00e9o de Saint-Poincy, cercarono di riabilitare la figura della sovrana, tentando di discernere gli scandali dalla la realt\u00e0, raffigurandola come una donna che sfidava le turbolenze della guerra civile tra cattolici e protestanti e che non si era mai sentita inferiore ai suoi fratelli, volendo anzi partecipare agli affari del regno, affrontando quindi oltre alla vita privata anche i comportamenti politici della sovrana. Tuttavia questi studi rimasero marginali e non influenzarono i testi ufficiali.\nNel XX secolo ci fu un \"exploit\" di opere divulgative sulla figura della regina, con una sostanziale regressione di ogni criterio storiografico. In particolare, Guy Breton inaugur\u00f2 nel 1950 una serie di libri di narrativa erotica che min\u00f2 drasticamente l'immagine della regina Margherita di Valois, raccontando scandali e storie scabrose a uso del grande pubblico.\nSolo a partire dagli anni novanta alcuni storici, come Eliane Viennot e Janine Garrison, hanno contribuito a riabilitare l'immagine degli ultimi Valois e ricordare la distinzione tra la figura storica di Margherita di Valois e la leggenda della regina Margot. Tuttavia opere cinematografiche e opere letterarie hanno continuato a perpetrare l'immagine di una donna oscena e lasciva.\nGli errori comuni.\nLa maggior parte di questi errori provengono da falsificazioni della vita della regina durante il XVII e XVIII secolo. Nonostante la loro stravaganza queste notizie sono state pi\u00f9 volte riproposte nel tempo da molti autori che, per mancanza di rigore, non hanno controllato la fonte originale. Il contemporaneo della regina, l'austero Th\u00e9odore Agrippa d'Aubign\u00e9, \u00e8 in gran parte responsabile della maggior parte delle calunnie sul conto della regina."}
{"id": "656048", "revid": "16758", "url": "https://it.wikipedia.org/wiki?curid=656048", "title": "Castel Chela", "text": ""}
{"id": "656049", "revid": "123635304", "url": "https://it.wikipedia.org/wiki?curid=656049", "title": "Capo Linguetta", "text": "Capo Linguetta (in albanese \"Kepi i Gjuhezes\", in greco \u0393\u03bb\u03ce\u03c3\u03c3\u03b1 \u0391\u03c5\u03bb\u03ce\u03bd\u03bf\u03c2, \"Gl\u1e53ssa Avl\u1e53nos\", \"Capo Lingua\") \u00e8 la parte estrema della penisola di Karaburun, promontorio dell'Albania situato nel punto pi\u00f9 stretto del canale d'Otranto. Dista dal Capo d'Otranto e funge da delimitazione tra Mare Adriatico e Mar Ionio. Costituisce una efficace protezione della zona portuale di Valona, in tutto simile ad un enorme molo.\nCapo Linguetta costituisce l'ultima propaggine dei Monti Acrocerauni e chiude da sud la baia di Valona. A nordovest del capo si trova la solitaria isola di Saseno.\nIl capo \u00e8 anche noto col nome di \"Capo Glossa\", con cui condivide la medesima etimologia (in greco, \"glossa\" = \"lingua\")."}
{"id": "656058", "revid": "114541202", "url": "https://it.wikipedia.org/wiki?curid=656058", "title": "Laparotomia", "text": "Per laparotomia, o laparatomia (gr. \"lapara\", ventre e \"tom\u00e8\", incisione) o celiotomia (gr. \"koilia\", cavit\u00e0) si intende una incisione chirurgica della parete anteriore dell'addome che consente l'accesso alla cavit\u00e0 addominale e agli organi in essa contenuti. \nAnatomia.\nLa parete addominale \u00e8 costituita da tre strati, uno peritoneale interno, uno muscolare intermedio e uno cutaneo esterno. Nella sua porzione laterale i muscoli che contribuiscono, con la loro sovrapposizione, a rinforzarla sono tre. Nella zona mediana invece il muscolo \u00e8 unico, robusto, ricoperto della propria aponeurosi e posteriormente dalla fascia trasversale:.\nQuesti muscoli hanno una ricca vascolarizzazione. Nei tre muscoli larghi dell'addome i vasi decorrono parallelamente alle fibre muscolari. Il muscolo retto riceve la maggior parte della sua irrorazione dalla arteria epigastrica superiore (ramo terminale della arteria mammaria interna) e dalla arteria epigastrica inferiore (ramo della arteria iliaca esterna) che si incontrano e si anastomizzano nello spessore del muscolo, all'altezza dell'ombelico, dopo averne seguito il decorso posteriormente.\nAlla innervazione della parete addominale, piuttosto complessa, contribuiscono numerosi nervi intercostali, rami dei nervi ileo ipogastrico e ileo inguinale e di alcuni nervi genitali. Il percorso \u00e8 in genere parallelo alle fibre muscolari.\nLa ricchezza e la disposizione dei vasi e dei nervi comporta che in alcuni punti il loro decorso risulti perpendicolare alla direzione delle fibre muscolari rendendo pericolose alcune laparotomie. Una incisione in queste sedi pu\u00f2 infatti causare la sezione di nervi e vasi tributari della muscolatura con conseguente paralisi o formazione di aree necrotiche da devascolarizzazione. Queste \"aree pericolose\" sono variamente distribuite: nella regione lombare e iliaca, in quella sottocostale laterale, lateralmente ai muscoli retti e il chirurgo dovrebbe, per quanto possibile, evitarle anche nei casi non infrequenti in cui durante l'intervento subentrino esigenze particolari che richiedono un allargamento del taglio. \nLe incisioni di norma vanno praticate seguendo le linee di tensione di Langer, orientate secondo le pieghe cutanee fisiologiche, cos\u00ec da favorire il processo di guarigione della ferita con i migliori risultati dal punto di vista estetico. Tuttavia nella chirurgia maggiore addominale la necessit\u00e0 di avere ampia visibilt\u00e0 impone tagli longitudinali. \nPer la comprensione delle varie incisioni laparotomiche \u00e8 opportuno ricordare che l'addome, dal punto di vista topografico, viene diviso in nove settori corrispondenti all'incrocio \"virtuale\" di due linee verticali che scendono dal mezzo della clavicola al punto di mezzo del legamento inguinale, con una linea orizzontale alta che unisce i margini inferiori delle arcate costali e un'altra bassa che unisce le due spine iliache anteriori superiori. Le regioni cos\u00ec delimitate, con gli organi addominali corrispondenti, risultano essere:\nScelta della laparotomia.\nIn base a questa divisione topografica sembrerebbe che ogni organo possa essere aggredito in modo adeguato con una laparotomia che cada in uno specifico settore. Ci\u00f2 \u00e8 vero ma per determinate patologie e per determinati interventi. In realt\u00e0 i criteri che devono indirizzare la scelta del tipo di incisione sono pi\u00f9 ampi:\nIn realt\u00e0 non esiste una laparotomia ideale ma una serie di incisioni che presentano ciascuna vantaggi e limitazioni.\nLaparotomie trasversali.\nSono quelle che pi\u00f9 rispettano l'integrit\u00e0 vascolare e nervosa e quindi assicurano i migliori risultati estetici. Danno scarse complicazione e minore dolore post operatorio. Consentono un ottimo accesso ad alcuni organi specifici ma sono insufficienti all'esplorazione di tutto l'addome, anche perch\u00e9 non possono essere allargate. Molto usate nei paesi anglosassoni le incisioni trasversali sono particolarmente adoperate:\nLaparotomie oblique.\nRispettano le linee di Langer, meno il decorso dei nervi. Difficilmente ampliabili sono indicate per patologie specifiche e non complicate. In particolare vengono eseguite:\nTempi della laparotomia.\nUna chiusura particolare detta \"a tutto spessore \" \u00e8 quella con la quale la sutura, di solito a punti staccati, comprende insieme peritoneo, muscolo, fascia e qualche volta anche la cute. Questa sutura viene effettuata quando c'\u00e8 necessit\u00e0 di concludere l'intervento in tempi rapidi o si prevede una relaparatomia a breve.\nVie di accesso alternative.\nL'accesso laparotomico, che conserva tuttora la sua validit\u00e0 e in alcuni casi rimane l'unica via praticabile, indubbiamente negli ultimi decenni ha subito un ridimensionamento per l'avvento e la diffusione della chirurgia mini-invasiva.\nQuesta chirurgia, conosciuta anche come chirurgia laparoscopica \u00e8 basata sulla introduzione in cavit\u00e0 addominale di uno strumento a fibre ottiche che, collegato a un monitor, consente di visualizzare in maniera ottimale tutti gli organi addominali. In questa fase si pu\u00f2 pertanto definire la diagnosi e scegliere la migliore strategia operatoria. Nella maggior parte dei casi consente anche di procedere all'intervento vero e proprio mediante l'utilizzo di uno strumentario molto evoluto. Nel caso ci\u00f2 non sia possibile e/o intervengano complicazioni, in ogni momento, l'intervento pu\u00f2 essere convertito in una taglio laparotomico tradizionale 'mirato'.\nI vantaggi di questa chirurgia, ormai allargata a buona parte delle patologie, per il paziente sono enormi, ma anche il chirurgo, al quale comunque \u00e8 richiesta una specifica competenza, si giova particolarmente di questa tecnica particolarmente nei casi difficili in cui la localizzazione della patologia \u00e8 incerta o quando vuole aggredire patologie concomitanti."}
{"id": "656059", "revid": "1573940", "url": "https://it.wikipedia.org/wiki?curid=656059", "title": "Oncorhynchus kisutch", "text": "Oncorhynchus kisutch (), conosciuto comunemente come salmone argentato, \u00e8 una specie di pesce osseo marino e d'acqua dolce appartenente alla famiglia Salmonidae.\nDistribuzione e habitat.\nIl salmone argentato \u00e8 diffuso nell'Oceano Pacifico settentrionale. Si incontra lungo le coste occidentali del Canada e degli Stati Uniti (compresa l'Alaska), fino al Messico (Bassa California). \u00c8 presente anche lungo le coste siberiane del Pacifico (a partire dal fiume Anadyr') e giapponesi (isola di Hokkaid\u014d). \u00c8 stato introdotto in vari paesi come l'Iran, l'Europa settentrionale e atlantica (Francia e Belgio) e il Cile. \u00c8 stata tentata anche l'introduzione nel Lago di Garda con successo, durante l'inverno 2017 \u00e8 stato pescato un esemplare maschio di notevoli dimensioni. Come tutti i salmoni \u00e8 una specie anadroma che passa gran parte della vita in mare ed effettua migrazioni riproduttive verso le acque dolci, dove avviene la deposizione delle uova. In questa specie esistono popolazioni che passano la fase non riproduttiva all'interno di grandi laghi anzich\u00e9 in mare ma effettuano comunque la migrazione riproduttiva nei fiumi. Alcuni restano nei fiumi tutta la vita senza scendere mai al mare o al lago, questi individui si accrescono normalmente ma non si riproducono. In mare e nei laghi ha abitudini epipelagiche. I giovanili nei fiumi e nei laghi popolano le parti pi\u00f9 profonde.\nDescrizione.\nQuesta specie, molto simile agli altri salmoni del Pacifico come aspetto generale, si pu\u00f2 riconoscere per la presenza dipunti neri di piccole dimensioni sul dorso e sul lobo superiore della pinna caudale. Il colore degli esemplari marini \u00e8 azzurro o verdastro sul dorso ed argenteo nella parte inferiore. Durante la risalita dei fiumi la livrea cambia profondamente e diventa molto brillante: verde acceso su testa e dorso e rosso vivo sui fianchi mentre il ventre diventa pi\u00f9 scuro del dorso. Le femmine hanno colorazione simile ma un po' meno vivace.\nSi tratta di una specie molto grande che pu\u00f2 raggiungere i 110\u00a0cm di lunghezza (taglia media attorno ai 70\u00a0cm) per 15\u00a0kg di peso.\nBiologia.\nVive fino a 5 anni.\nAlimentazione.\nI giovanili nei fiumi si nutrono di insetti. Quando giunge in mare preda soprattutto crostacei planctonici. In mare si ciba soprattutto di zooplancton e con la crescita caccia prede sempre pi\u00f9 grandi fino ad assumere una dieta a base di meduse, cefalopodi e pesci tipica dell'adulto. I riproduttori in risalita non si nutrono.\nRiproduzione.\nLa risalita dei fiumi a partire dal mare o dal lago di residenza avviene con modalit\u00e0 simili a quelle degli altri salmoni del Pacifico, la deposizione avviene nel corso d'acqua natale e termina con la morte dei riproduttori. La femmina scava una buca in cui depone le uova. Depone le uova in pi\u00f9 porzioni e la deposizione dura diversi giorni. La migrazione ha inizio in inverno. La schiusa delle uova avviene in primavera ed i giovanili si trattengono per un anno o due nei fiumi e torrenti prima di scendere a mare o in un lago.\nPesca.\nLe carni sono ottime come quelle di tutti i salmoni. La pesca sportiva lo insidia con le tecniche della pesca a mosca ed a spinning. La pesca professionale avviene con reti da posta e reti a strascico. Gli stati che catturano le maggiori quantit\u00e0 sono Stati Uniti e Russia. \u00c8 importante anche l'allevamento, che ha i suoi maggiori produttori nel Cile e il Giappone. Le marinerie dell'Alaska che pescano questa specie hanno ricevuto la certificazione di sostenibilit\u00e0 e di buona gestione degli stock del Marine Stewardship Council."}
{"id": "656063", "revid": "13833", "url": "https://it.wikipedia.org/wiki?curid=656063", "title": "Citera", "text": ""}
{"id": "656075", "revid": "838137", "url": "https://it.wikipedia.org/wiki?curid=656075", "title": "Conroe-L", "text": "Conroe-L \u00e8 la versione ridotta del processore dual core Intel Core 2 Duo Conroe, impiegato nelle CPU Pentium Dual Core e Celeron (serie xxx) dal 3 giugno 2007, e nei nuovi Celeron Dual Core dal 20 gennaio 2008.\nCaratteristiche tecniche.\nConroe-L ha permesso di introdurre anche nella fascia economica del mercato tutte quelle innovazioni che Intel ha sviluppato attraverso la nuova architettura \"Core\". \u00c8 stato ovviamente mantenuto il processo produttivo a 65 nm con approccio a Die Monolitico sebbene, in alcune versioni commercializzate con il marchio Celeron (serie xxx), si tratti di una CPU single core che non consuma pi\u00f9 di 35\u00a0W; non manca il supporto alle istruzioni MMX, SSE, SSE2 e SSE3 e EM64T, oltre alla tecnologia di protezione XD-bit. Manca invece la tecnologia Vanderpool, oltre ovviamente all'Hyper-Threading che comunque non \u00e8 pi\u00f9 implementato nei nuovi processori Intel anche di fascia alta. Per quanto riguarda la tecnologia SpeedStep, esistono versioni con e senza tale supporto. Al momento del lancio i modelli dual core commercializzati come Pentium Dual Core ne sono dotati, mentre quelli commercializzati come Celeron ne sono privi. Per quanto riguarda la dotazione di cache L2, le versioni commercializzate come Pentium Dual Core ne integrano 1 MB, mentre quelle commercializzate come Celeron (sia single core che dual core) ne integrano solo 512 KB.\nAltre varianti economiche di Conroe.\nAllo scopo di produrre CPU meno costose, dotate di un quantitativo di cache L2 inferiore, Intel non ha presentato solo il core Conroe-L, ma anche il core Allendale, che per\u00f2 viene commercializzato con il marchio Core 2 Duo, anche se \u00e8 dotato di soli 2 MB di cache L2. A parte il quantitativo di cache, la sua peculiarit\u00e0 consiste nell'essere prodotto direttamente con tale quantitativo e non disabilitando una parte della cache del die. In questo modo \u00e8 possibile ottenere da un solo wafer molti pi\u00f9 core e contenere di conseguenza i costi di produzione dei Core 2 Duo con solo 2 MB di cache L2.\nPrezzi delle varie versioni di Conroe-L.\nAl momento della presentazione questi erano i prezzi delle 2 versioni arrivate sul mercato il 3 giugno 2007 con il marchio Pentium:\nPoi il 26 agosto 2007 \u00e8 arrivato anche il seguente modello:\nDi conseguenza il modello precedente E2160 \u00e8 calato fino a 74 $, mentre il modello base E2140,che originariamente doveva essere progressivamente ritirato, \u00e8 rimasto a listino al prezzo di 71 $.\nIl 2 dicembre 2007 \u00e8 stato presentato un modello ancora pi\u00f9 potente:\nIl modello E2180 \u00e8 passato a 74 $ e l'E2160 a 64 $. La variante E2140 \u00e8 stata invece ritirata.\nA marzo 2008 \u00e8 arrivata l'ultima variante di Conroe-L in concomitanza con i primi prodotti a 45 nm appartenenti alla generazione successiva:\nDi seguito i prezzi dei modelli Celeron:\nA novembre 2007 dovrebbe arrivare anche il seguente modello:\nA settembre 2008 \u00e8 arrivato anche un modello pi\u00f9 potente:\nA gennaio 2008 \u00e8 arrivato anche il primo Celeron Dual Core:\nmentre ad aprile 2008 anche il secondo, e per l'occasione il prezzo dell'E1200 \u00e8 sceso a 43 $:\nInfine a novembre 2008 \u00e8 arrivato anche una versione pi\u00f9 potente del processore Celeron Dual Core:\nAlla base anche dei nuovi Celeron M?\nNon \u00e8 escluso che Intel possa utilizzare questo core anche per le nuove versioni di Celeron M; se cos\u00ec fosse, questi dovrebbero essere i modelli presentati:\nModelli arrivati sul mercato.\nLa tabella seguente mostra i modelli di Pentium Dual Core, Celeron (serie xxx) e Celeron Dual Core, basati su core Conroe-L, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\n\"Nota: la tabella soprastante dovrebbe essere un estratto di quelle complete contenute nelle pagine del Pentium Dual Core, Celeron (serie xxx) e Celeron Dual Core. Al momento per\u00f2, essendo Conroe-L l'unico core utilizzato per i 3 processori citati, questa \u00e8 l'\"unione\" di quelle presenti nelle pagine del Pentium Dual Core, Celeron (serie xxx) e Celeron Dual Core. Quando, Intel rilascer\u00e0 i nuovi processori basati su altri core (il prossimo sar\u00e0 Wolfdale-L), allora le due tabelle saranno indipendenti.\"\nIl successore.\nIl successore del core Conroe-L \u00e8 Wolfdale-L a sua volta derivato dal progetto principale Wolfdale, e quindi costruito a 45 nm."}
{"id": "656076", "revid": "10873", "url": "https://it.wikipedia.org/wiki?curid=656076", "title": "Pentium (serie Exxxx)", "text": ""}
{"id": "656078", "revid": "1573940", "url": "https://it.wikipedia.org/wiki?curid=656078", "title": "Oncorhynchus nerka", "text": "Oncorhynchus nerka () conosciuto comunemente come salmone rosso, \u00e8 una specie di pesce osseo marino e d'acqua dolce appartenente alla famiglia Salmonidae.\nDistribuzione e habitat.\nIl salmone rosso \u00e8 endemico dell'Oceano Pacifico settentrionale. Sul lato asiatico \u00e8 presente dal nord del Giappone al mare di Bering. \u00c8 presente lungo tutte le coste pacifiche statunitensi fino alla California alla latitudine di Los Angeles. Esistono popolazioni in acque dolci senza sbocco sul mare (note come \"kokanee\" mentre la forma anadroma \u00e8 nota come \"sockeye\") in Alaska, nella Columbia Britannica (Canada) e in Oregon e Washington (USA). \u00c8 stato introdotto con acclimatazione in Svezia e Nuova Zelanda. Come tutti i salmoni \u00e8 una specie anadroma che passa gran parte della vita in mare (o in laghi d'acqua dolce) ed effettua migrazioni riproduttive verso il tratto alto dei fiumi dove avviene la deposizione delle uova. La forma \"kokanee\" ha lo stesso ciclo vitale di quelle \"sockeye\" con la sola differenza che la fase non riproduttiva viene trascorsa in un lago d'acqua dolce anzich\u00e9 in mare. Le forme \"kokanee\" e \"sockeye\" non sono nettamente distinte, alcuni figli di individui anadromi possono rimanere residenti in acqua dolce e viceversa. In mare o nei laghi ha abitudini epipelagiche.\nDescrizione.\nL'aspetto di questo pesce durante la vita marina \u00e8 simile a quello degli altri salmoni: corpo affusolato e leggermente appiattito lateralmente e bocca grande quasi orizzontale. Il muso \u00e8 abbastanza appuntito e gli occhi sono relativamente piccoli. La linea laterale \u00e8 rettilinea. Nella fase marina si possono riconoscere per la completa assenza di macchie nere su dorso e pinna caudale (sebbene possano essere presenti macchie scure irregolari sulla pinna dorsale); in questi esemplari la colorazione \u00e8 blu scura sul dorso e argentata sul ventre e i fianchi. La livrea che assumono durante la risalita \u00e8 invece sgargiante: rosso vivo su dorso, fianchi, pinna anale e pinna adiposa (talvolta con un'area soffusa di scuro sul ventre) e verde brillante sulla testa. Le pinne pari sono grigiastre. Alcune popolazioni hanno una livrea meno accesa, talvolta anche senza alcun colore rosso ma uniformemente giallastro o verdastro. Nel maschio, inoltre, il corpo diviene gibboso e le mascelle si incurvano in modo tipico. Le femmine hanno colori leggermente meno brillanti.\nMisura fino ad 84\u00a0cm per oltre 7,5\u00a0kg di peso. La taglia media \u00e8 di 47\u00a0cm per i maschi e di 58\u00a0cm per le femmine. Le forme d'acqua dolce \"kokanee\" hanno taglia molto minore di quelle anadrome.\nBiologia.\nVive fino a 8 anni.\nAlimentazione.\nI giovanili nei laghi dapprima si nutrono di crostacei (ostracodi e cladoceri) e di larve di insetti mentre in seguito diventano planctofagi. Quando giungono in mare mantengono dapprima la stessa dieta arricchita anche di pesciolini. I pesci assumono un'importanza sempre maggiore man mano che il salmone si accresce e costituiscono una parte maggioritaria dell'alimentazione degli adulti. Le forme lacustri \"kokanee\" si cibano prevalentemente di plancton e, secondariamente, di insetti e altri organismi bentonici. Gli adulti in risalita smettono di nutrirsi.\nRiproduzione.\nLa risalita dei fiumi e la riproduzione avvengono con modalit\u00e0 simili a quelle degli altri Salmoni del Pacifico. I riproduttori si portano nello stesso torrente in cui sono nati. Anche in questa specie gli adulti muoiono dopo la riproduzione. I giovanili possono fermarsi per un periodo nel torrente natale o andare subito al mare ma nella maggior parte dei casi si fermano per qualche anno nei laghi che incontrano durante la discesa a mare prima di tornare al mare o al lago di residenza. In queste fermate intermedie nei laghi i giovanili dapprima hanno abitudini costiere ma poi diventano semipelagici.\nPesca.\nLe forme anadrome di questa specie sono tra le pi\u00f9 importanti tra i salmoni del Pacifico per quanto riguarda la pesca professionale. Viene spesso inscatolato o surgelato ma \u00e8 utilizzato anche per la produzione di salmone affumicato. Le marinerie dell'Alaska che pescano questa specie hanno ricevuto la certificazione di sostenibilit\u00e0 e di buona gestione degli stock del Marine Stewardship Council. Viene catturato con reti da posta e reti a strascico ed \u00e8 anche soggetto ad allevamento. I paesi che catturano le maggiori quantit\u00e0 sono Russia e Stati Uniti. \u00c8 anche molto apprezzato dai pescatori sportivi che lo pescano a spinning o a mosca. Le forme residenti in acqua dolce hanno interesse quasi esclusivamente per la pesca sportiva.\nConservazione.\nLa IUCN non considera questa specie a rischio di estinzione a causa dell'ampio areale e all'abbondanza delle popolazioni, che non mostrano segni di sovrapesca."}
{"id": "656079", "revid": "729019", "url": "https://it.wikipedia.org/wiki?curid=656079", "title": "Le favole di Franco e Ciccio", "text": "Le favole di Franco e Ciccio \u00e8 un triplo singolo di Franco &amp; Ciccio, pubblicato nel 1961 e ripubblicato nel 1968 dalla Hello Records.\nSi tratta di una trilogia di storie raccontate dal duo comico palermitano:"}
{"id": "656082", "revid": "67128", "url": "https://it.wikipedia.org/wiki?curid=656082", "title": "Laparatomia", "text": ""}
{"id": "656085", "revid": "1123126", "url": "https://it.wikipedia.org/wiki?curid=656085", "title": "Santa Maura", "text": "Con il nome di Santa Maura si indicano:"}
{"id": "656086", "revid": "80598", "url": "https://it.wikipedia.org/wiki?curid=656086", "title": "Tre somari e tre briganti/La bandiera", "text": "Tre somari e tre briganti/La bandiera \u00e8 un singolo di Domenico Modugno, pubblicato nel 1961 dalla Fonit .\nDescrizione.\nIn formato 45 giri, \u00e8 il terzo estratto dall'album \"Rinaldo in campo\", che conteneva le musiche dello spettacolo teatrale omonimo; nella canzone sul lato A, \"Tre somari e tre briganti\", partecipano alle voci Franco Franchi e Ciccio Ingrassia, pur non essendo accreditati in copertina.\nIn entrambe le canzoni l'orchestra \u00e8 diretta dal Maestro Nello Ciangherotti, mentre Franco Potenza si occupa della direzione del coro."}
{"id": "656099", "revid": "287204", "url": "https://it.wikipedia.org/wiki?curid=656099", "title": "Ciccio perdona... io no!/Lupara Story", "text": "Ciccio perdona... io no!/Lupara Story \u00e8 un 45 giri di Franco &amp; Ciccio, pubblicato nel 1968 dalla Carosello. Nella prima facciata del disco vi \u00e8 incisa la canzone che ha accompagnato l'uscita del film omonimo."}
{"id": "656100", "revid": "34928", "url": "https://it.wikipedia.org/wiki?curid=656100", "title": "Schloss Tirol", "text": ""}
{"id": "656101", "revid": "585241", "url": "https://it.wikipedia.org/wiki?curid=656101", "title": "La gavotta", "text": "La gavotta \u00e8 un singolo di Franco &amp; Ciccio, pubblicato nel 1968 dalla Carosello.\n\u00c8 il quarto pubblicato dai comici palermitani e rientra nel periodo d'oro in cui furono presenti al cinema, nella musica e anche nei fumetti."}
{"id": "656103", "revid": "320578", "url": "https://it.wikipedia.org/wiki?curid=656103", "title": "Onda Verde (Radio)", "text": ""}
{"id": "656106", "revid": "124940204", "url": "https://it.wikipedia.org/wiki?curid=656106", "title": "Casco coloniale", "text": "Il casco, caschetto o elmetto coloniale o elmetto tropicale \u00e8 un particolare tipo di copricapo, in varie fogge e materiali, in uso principalmente presso gli eserciti coloniali delle potenze europee a partire dalla seconda met\u00e0 del XIX secolo, destinato a proteggere principalmente dall'irradiazione solare.\nDescrizione.\nIl suo utilizzo anche quale protezione (limitata) da corpi contundenti o armi bianche \u00e8 divenuto possibile solo in \"rivisitazioni\" molto pi\u00f9 recenti dei modelli storici, di cui hanno mantenuto solo le forme. Pertanto soprattutto nella lingua italiana \u00e8 prevalso l'uso del termine \"casco coloniale\" anzich\u00e9 elmetto (concettualmente associato a protezioni d'acciaio o materiali comunque molto resistenti). Ci\u00f2 a differenza dell'inglese, ove le espressioni \"tropical helmet\" e soprattutto \"pith helmet\" (letteralmente \"elmetto di midollo\"), e anche \"sola topee\" (dall'indiano) indicano il copricapo coloniale per eccellenza. Ci\u00f2 in quanto sin dai primi modelli ispirati al copricapo filippino salak\u00f3t, nati all'intorno del 1840, venne realizzato col midollo (la parte midollare di tronchi arborei a bassa densit\u00e0) per motivi di leggerezza ed isolamento termico.\nQuesta denominazione inglese non indica perci\u00f2 un modello specifico, essendo rimasta immutata anche nei casi in cui, successivamente, \u00e8 stato prodotto spesso in sughero, o in feltro pressato, o in strati di carta incollati e rivestiti di altri materiali, o in fibra sintetica compressa, o mediante l'accoppiamento di materiali diversi e nelle fogge pi\u00f9 svariate. I paesi di lingua spagnola e francese hanno mantenuto nella fonetica il nome originario filippino (\"Salacot\") per indicare il casco coloniale per antonomasia; in particolare in francese \u00e8 precisato che la \"t\" finale debba essere chiaramente pronunciata, diversamente da quanto avverrebbe nel francese comune.\nNelle sue forme ottocentesche, a pan di zucchero con visiera e paranuca molto spioventi, comuni anche ai modelli coevi francesi, tedeschi e italiani, il casco coloniale \u00e8 stato un simbolo del colonialismo europeo in genere ma soprattutto dell'Impero britannico, bench\u00e9 \u00e8 quasi certo si ispiri al \"Pickelhaube\" germanico, in particolare nelle versioni con chiodo sommitale, ancora oggi tipica dei caschi per reparti di rappresentanza.\nNel British Army il casco era corredato per gli ufficiali da una fascia con numerose pieghe nel senso della lunghezza, ispirata al turbante Pugaree (da cui il nome dell'accessorio), che in alcuni casi era funzionale e si poteva svolgere ad ulteriore protezione dal sole o dagli insetti, quale zanzariera, se tessuta a trama molto rada, tipo tarlatana.\nNegli anni antecedenti la prima guerra mondiale il casco ormai tradizionale fu sostituito, nei reparti inglesi e non solo, anzitutto da modelli tipo Aden a calotta piatta, che a loro volta furono quasi subito adottati dagli alti gradi militari e funzionari civili delle altre potenze neocoloniali come l'Italia. In seguito questo modello convisse con le pi\u00f9 recenti versioni del Wolseley Pattern Sun Helmet, con calotta alta quasi come i modelli ottocenteschi ma tesa meno spiovente e pi\u00f9 larga soprattutto sul retro, che rester\u00e0 in servizio sino alla fine della seconda guerra mondiale e che in parte ispir\u00f2 il modello 1928-1936 italiano.\nDagli anni '40 ai '60 del XX secolo conobbe ampia diffusione, sia presso i militari sia per uso civile una versione di spessore alleggerito dell'Aden a calotta piatta privata dell'areatore sommitale, sostituito da un passante tessile per l'estremit\u00e0 esterna del soggolo. Di tale versione si \u00e8 reperita anche una versione priva anche di areatori laterali.\nNell'Italia del dopoguerra il casco coloniale, opportunamente rinforzato da un rivestimento esterno sintetico, \u00e8 rimasto a lungo in auge quale copricapo della polizia urbana di molte citt\u00e0, in fogge molto diverse, analoga ad esempio al modello tradizionale francese nella Roma degli anni 50 e 60, e simile invece alle versioni ottocentesche in molte altre citt\u00e0 del Centro e del Nord, con variazioni nel colore e nella sommit\u00e0 della cupola coronata da crestino o da areatore a calotta. \nPer la loro realizzazione furono inizialmente utilizzate le scorte di magazzino di storici sugherifici produttori dei caschi coloniali d'ordinanza.\nIn Francia e suoi possedimenti d'oltre mare, ove il casco per le polizie coloniali ebbe vita lunga, si adott\u00f2 anche una variante in resina rinforzata per le truppe antisommossa, utilizzato soprattutto in Nord Africa.\nNelle forze armate e di polizia del Commonwealth il casco coloniale nella foggia \"Wolseley pattern\" sopravvive soprattutto quale copricapo d'alta uniforme, nelle versioni col puntale sommitale e, talvolta completato dal \"puggaree\" indipendentemente dal grado di chi lo indossa. Il puntale apicale distingue anche il casco da parata della Thailandia, che per\u00f2 nella forma complessiva ha mantenuto le stesse linee dei caschi coloniali degli antichi dominatori francesi."}
{"id": "656108", "revid": "599013", "url": "https://it.wikipedia.org/wiki?curid=656108", "title": "Simone Pesce", "text": "Carriera.\nSimone Pesce cresce nella squadra della sua citt\u00e0, , dopo sei anni tra Serie C2 e Serie D, passa alla Torres in Serie C1.\nQui viene notato dagli osservatori dell', che lo mettono sotto contratto insieme al suo compagno di squadra Stefano Guberti. Debuttano entrambi nella prima giornata del campionato 2006-2007, nella partita persa contro l'Atalanta per 3-1. Alla fine del campionato Pesce collezioner\u00e0 27 presenze conquistando un posto da titolare nel centrocampo dei marchigiani. Rimane titolare anche dopo la retrocessione della squadra in Serie B, disputando tra i cadetti 35 gare e realizzando 4 reti, le prime in maglia bianconera. Nel 2008-2009 affronta il terzo campionato consecutivo con l'Ascoli, raggiungendo le 95 presenze e 6 reti totali con la maglia bianconera.\nIn scadenza di contratto e desideroso di tornare a giocare in Serie A, Simone Pesce comincia il quarto campionato con l'Ascoli ma il 29 agosto 2009, alla seconda giornata di campionato, gioca l'ultima partita ufficiale con la maglia bianconera e il 31 agosto passa al Catania con la formula della compartecipazione. Dopo quattro mesi e nove partite torna in prestito all'Ascoli. Il 25 giugno 2010, termine prefissato come ultimo per la risoluzione delle compartecipazioni prima di arrivare alle buste, viene rinnovata la compartecipazione tra le due squadre, ma, in quanto fine prestito, Pesce torna a vestire la casacca rossazzurra in Serie A. Segna il suo primo gol con la maglia rossazzurra nell'incontro di Coppa Italia Catania- 4-3; il primo in Serie A lo segna invece alla 31\u00aa giornata, nel derby siciliano contro il Palermo, fissando il punteggio sul 4-0.\nIl 24 giugno 2011 l' lo riscatta definitivamente dal Catania, per poi cederlo il 15 luglio 2011 a titolo definitivo al Novara dove rimane per quattro anni, disputando una stagione in A, due in B e una in Lega Pro.\nIl 14 gennaio 2016 viene ceduto a titolo definitivo alla , compagine di Lega Pro. \u00c8 tra i protagonisti della trionfale stagione 2016-2017, culminata con la promozione in Serie B. Con i lombardi disputa due campionati e mezzo, l'ultimo dei quali in Serie B, disputando 82 partite realizzando 4 gol, l'ultimo dei quali nella fondamentale vittoria conquistata con il nel maggio 2018.\nNel luglio 2018 si trasferisce a titolo definito alla , con cui firma un contratto biennale.\nIl 28 luglio 2020, insieme al compagno di squadra Andrea Caracciolo, viene tesserato dal , militante in Eccellenza.\nStatistiche.\nPresenze e reti nei club.\n\"Statistiche aggiornate al 13 settembre 2020.\""}
{"id": "656110", "revid": "247222", "url": "https://it.wikipedia.org/wiki?curid=656110", "title": "Tango mizzichero/Scuola di danza", "text": "Tango mizzichero/Scuola di danza \u00e8 un 45 giri di Franco &amp; Ciccio, pubblicato nel 1968 dalla Carosello, ed uscito nel periodo di maggior successo della coppia di comici palermitani, che in quell'anno ne pubblic\u00f2 altri tre: \"La gavotta\", \"Le favole di Franco e Ciccio\" e \"Ciccio perdona... io no!/Lupara Story\"."}
{"id": "656116", "revid": "93556", "url": "https://it.wikipedia.org/wiki?curid=656116", "title": "Mycena", "text": "\"Mycena\" (Pers.) Roussel, Fl. Calvados, Edn 2: 64 ('46') (1806), \u00e8 un genere di funghi basidiomiceti.\nCaratteristiche generali.\nAl genere Mycena appartengono funghi solitamente di piccole dimensioni, putrescibili, con gambo di solito cartilagineo o ialino, privo di volva ed anello e con cappello non fibrilloso.\nCommestibilit\u00e0 delle specie.\nSenza valore.\nLe numerose specie comprese non presentano interesse alimentare poich\u00e9 poco comuni, di dimensioni ridotte e talvolta velenose, ad esempio la \"Mycena pura\". \nSpecie di Mycena.\nLa specie tipo \u00e8 la \"Mycena galericulata\" (Scop.) Gray (1821), altre specie incluse nel genere sono:\nBioluminescenza.\nNel genere \"Mycena\" sono annoverate diverse specie che presentano il fenomeno della bioluminescenza (\"Mycena asterina\", \"Mycena fera\", \"Mycena lucentipes\", \"Mycena discobasis\", \"Mycena singeri\")"}
{"id": "656117", "revid": "400694", "url": "https://it.wikipedia.org/wiki?curid=656117", "title": "Non siamo eroi/Non siamo eroi (strumentale)", "text": "Non siamo eroi/Non siamo eroi (strumentale) \u00e8 un singolo di Franco e Ciccio, pubblicato nel 1969 dalla Carosello (Cl 20223). Proviene dal film \"Indovina chi viene a merenda?\", parodia di \"Indovina chi viene a cena?\", ed \u00e8 stato pubblicato nel periodo d'oro della coppia di comici palermitani (solo l'anno prima avevano pubblicato ben quattro 45 giri). L'orchestra \u00e8 del maestro Roberto Pregadio."}
{"id": "656120", "revid": "85959916", "url": "https://it.wikipedia.org/wiki?curid=656120", "title": "Giramaschi", "text": "Il giramaschi \u00e8 una chiave regolabile per manovrare maschi o altri utensili con attacco quadro, per esempio gli alesatori. Si usa a mano.\nTipi di giramaschi.\nI due principali tipi sono a \"mandrino\" e a \"manubrio\", entrambi regolabili e in grado di accettare utensili di varie misure. Il primo \u00e8 adatto a lavori di precisione e pu\u00f2 utilizzarsi anche per punte da trapano, frese, spazzole rotative e altri piccoli utensili; di solito pu\u00f2 accogliere solo due misure ravvicinate. Il secondo \u00e8 dedicato a utensili pi\u00f9 grandi o per quando \u00e8 necessaria maggior forza e si utilizza quasi esclusivamente con i maschi e gli alesatori; rispetto al mandrino pu\u00f2 accogliere un maggior numero di misure di utensili.\nNel tipo a mandrino, anche detto \"a T\", la regolazione si opera ruotando la ghiera conica di serraggio del mandrino che avvitandosi stringe l'imboccatura ed esercita pressione radiale sull'utensile grazie a ganasce elastiche; nel tipo a manubrio ruotando uno dei due semimanubri che grazie a una vite avvicina o allontana il blocco mobile a intaglio quadro entro cui si serra l'utensile, a guisa di una chiave regolabile.\nPer utilizzare la serie standard di maschi e alesatori servono diversi giramaschi di varie misure, di solito almeno tre.\nImpiego.\nDopo aver inserito e ben serrato l'utensile nel giramaschi senza sforzare, lo si accosta all'imboccatura del foro e si controlla la buona coassialit\u00e0 con l'asse di questo, poi si procede ruotando lentamente il manubrio e applicando al contempo una forza longitudinale di spinta per favorire l'impanatura del maschio o l'azione dell'alesatore. Per tutta la durata dell'azione l'utensile deve restare coassiale al foro, eventuali disallineamenti portano nel caso della maschiatura a filettature inclinate o anche alla rottura del maschio.\nNella maschiatura di tanto in tanto \u00e8 necessario ruotare di qualche giro in senso contrario per agevolare l'evacuazione del truciolo, poich\u00e9 a differenza delle punte da trapano i maschi non sono in grado di operare lo scarico completo. Ci\u00f2 non si applica agli alesatori, che devono invece di tanto in tanto venir estratti e ripuliti a mano dal truciolo onde evitare l'impasto della limatura.\nIn ogni caso \u00e8 raccomandata lubrificazione, per esempio con olio da taglio."}
{"id": "656134", "revid": "31789", "url": "https://it.wikipedia.org/wiki?curid=656134", "title": "Spaghetti alla chitarra", "text": "Gli spaghetti alla chitarra o maccheroni alla chitarra sono una variet\u00e0 di pasta all'uovo tipica della cucina italiana ed abruzzese in particolare.\nQuesti spaghetti sono fatti con la chitarra, un tipico attrezzo culinario abruzzese. Sono tipici delle aree centro-meridionali adriatiche, Abruzzo in particolare. Alcuni confondono gli spaghetti fatti con la chitarra, tipico strumento culinario abruzzese, con i troccoli, che sono invece fatti con un altro strumento tipico del foggiano e della Puglia, il \"troccolaturo\", una sorta di mattarello con scanalature.\nIn Molise vengono chiamati \"maccheroni crioli\" (o \"cirioli\"), molto pi\u00f9 simili agli spaghetti e con una sezione quadrata anzich\u00e9 rotonda. Tradizione tipica di questa pasta \u00e8 quella teramana degli spaghetti alla chitarra con il sugo di pallottine (polpettine molto piccole, composte di carne mista e un pizzico di noce moscata, prima soffritte con odori e poi bollite in sugo di pomodoro). Tradizionalmente questo piatto antichissimo andava abbinato con altri piatti, come il timballo alla teramana (che ha in comune con gli spaghetti alla chitarra la lavorazione del sugo con le pallottine di carne). Il timballo era correlato alle scrippelle mbusse perch\u00e9 ogni strato del timballo era composto da scrippelle.\nNel Lazio vengono chiamati \"tonnarelli\", tipici nella preparazione della cacio e pepe.\nDescrizione.\nSi tratta di un tipo di pasta a sezione quadrata: la larghezza del taglio \u00e8 di 2\u00a0mm e lo spessore \u00e8 circa lo stesso.\nL'attrezzo con cui sono preparati, chiamato chitarra, conferisce alla pasta la forma squadrata e una consistenza porosa che consente al sugo con cui verr\u00e0 condita di aderire completamente.\nPer la pasta si usa la semola di grano duro, uova e un pizzico di sale. Viene lavorata a lungo e dopo il riposo al fresco tirata a sfoglia con il matterello. Successivamente si pone la sfoglia sulla chitarra e ci si fa scorrere sopra il matterello, in modo che i fili della chitarra penetrino nella sfoglia tagliandola a striscioline. Gli abruzzesi finiscono il lavoro passando un dito sulla sfoglia tagliata alla base della chitarra, come dovessero suonare un arpeggio, per far scendere la pasta dalle corde.\nLe sfoglie che si passano sulla chitarra in dialetto chietino si chiamano \"pettele\"."}
{"id": "656137", "revid": "599013", "url": "https://it.wikipedia.org/wiki?curid=656137", "title": "Sven Schultze", "text": "Carriera.\nLa carriera di Schultze inizia nella sua citt\u00e0 natale, giocando con il Brose Baskets Bamberg fino al 1998. Da quell'anno si trasferisce all'Alba Berlino, restandovi per quattro stagioni intervallate da un prestito al TuS Lichterfelde: negli anni di permanenza all'Alba contribuisce alla vittoria di tre campionati nazionali tedeschi e due Coppe di Germania, debuttando anche in Eurolega.\nDopo l'esperienza triennale con il (2002-2005), Schultze approda all'Armani Jeans Milano nell'aprile 2005, disputando l'ultima parte della stagione: con la casacca meneghina arriver\u00e0 subito ad un passo dallo scudetto, perdendo le finali playoff contro la Fortitudo Bologna. Viene confermato dai milanesi anche per due ulteriori annate.\nNel 2007 resta in serie A venendo ingaggiato dalla Snaidero Udine, firmando un contratto annuale con opzione per un ulteriore anno. Tale opzione non viene per\u00f2 esercitata e il giocatore passa nel 2008 all'Olympia Larissa, nella massima serie greca. Una volta terminato il campionato ellenico, ritorna in Italia per giocare l'ultima parte del torneo di Legadue tra le file della Junior Casale Monferrato, sostituendo l'infortunato Nick George. La corsa casalese si ferma alle semifinali playoff, l'apporto di Schultze \u00e8 di 11 punti di media e un 20/29 complessivo nel tiro da tre.\nOra milita nel Basket Club Ferrara, approdato in squadra per cercare di aiutare la societ\u00e0 ad arrivare alla salvezza.\nHa debuttato con la nazionale tedesca nel 2000, vincendo poi la medaglia d'argento agli Europei 2005."}
{"id": "656151", "revid": "1652635", "url": "https://it.wikipedia.org/wiki?curid=656151", "title": "Padre Brown", "text": "Il personaggio letterario padre Brown \u00e8 un presbitero e investigatore, protagonista di oltre cinquanta racconti gialli dello scrittore Gilbert Keith Chesterton. In Italia \u00e8 noto soprattutto attraverso l'interpretazione di Renato Rascel nella miniserie televisiva \"I racconti di padre Brown\".\nDescrizione.\nLa prima apparizione di padre Brown \u00e8 nel racconto \"La croce azzurra\", mentre approda con un piroscafo ad Harwich, e cos\u00ec viene descritto da Gilbert Keith Chesterton:\n\"un prete cattolico-romano di statura bassissima, che veniva da un villaggetto dell'Essex. Giunto a quest'ultimo, Valentin smise l'esame e gli venne quasi da ridere. Quel pretucolo era proprio l'essenza delle pianure dell'Essex: aveva un viso rotondo e inespressivo come gnocchi di Norfolk, gli occhi incolori come il mare del Nord, e recava parecchi involti di carta scura, che non riusciva a tenere riuniti. (...) Aveva un grosso ombrello malandato che gli cadeva di continuo; e pareva che non sapesse quale fosse la parte del biglietto da serbare per il ritorno\".\nEra l'anno 1911, il racconto apparve su di una rivista inglese e successivamente fu raccolto ne \"L'innocenza di padre Brown\" (\"The Innocence of Father Brown\") e fu la prima apparizione di una lunga e fortunata serie. Dir\u00e0 Chesterton nella sua \"Autobiografia\" che la prima caratteristica di padre Brown \u00e8 di non avere caratteristiche, la sua importanza di non apparire importante, che la sua qualit\u00e0 cospicua quella di non essere cospicuo e che il suo aspetto ordinario doveva essere in contrasto con la sua insospettata intelligenza.\nSempre nella sua \"Autobiografia\", Chesterton spiega poi che quest'omino, uscito di sottecchi dalla sua penna e assurto agli onori della miglior letteratura, era un Uomo Vivo. Uomo Vivo nel senso chestertoniano (cio\u00e8 uomo che non accetta di essere morto mentre \u00e8 ancora vivo) ma anche nel senso stretto dato che padre Brown \u00e8 esistito veramente. Si chiamava padre John O' Connor ed era un prete cattolico romano di origine irlandese. John O' Connor di Bradford, parroco di San Cuthberto, conosciuto in un pomeriggio invernale del 1903 nello Yorkshire, esattamente a Keighley, viene descritto come un uomo piccolo, con una faccia dolce e un'espressione modesta, ma maliziosa. Chesterton asserisce di essere stato colpito dal tatto e dallo spirito col quale sapeva associarsi ai suoi compagni molto \"Yorkshire\" e molto protestanti.\nChesterton ammette pure che padre O' Connor fu l'ispiratore dei Racconti di padre Brown \"ed anche di cose molto pi\u00f9 importanti\". L'incontro fu talmente determinante per Chesterton che egli dir\u00e0 di quella sera:\n\"(\"...) se allora mi si fosse detto che dieci anni pi\u00f9 tardi sarei diventato un missionario mormone nelle Cannibal Islands, io non sarei rimasto tanto sorpreso, come se mi si fosse accennato che, dopo quindici anni, avrei fatto a lui la mia confessione generale, e sarei stato ricevuto nella Chiesa che egli serviva\"\".\nSar\u00e0 proprio padre O'Connor uno dei protagonisti della conversione al cattolicesimo dello scrittore nel 1922.\nIn realt\u00e0 padre O'Connor non aveva tutte le caratteristiche del padre Brown della \"fiction\", descritto come un omino distratto e trasandato seppure intuitivo e geniale. Precisa infatti lo scritte che padre John O'Connor in realt\u00e0 non aveva nessuna di quelle caratteristiche esteriori. Non era trasandato, ma al contrario piuttosto accurato, non era impacciato, ma molto disinvolto e divertente. Un irlandese sensibile e di spirito pronto, dotato di profonda ironia e di focosita' \"propria della sua razza\".\nCritica.\nNelle sue \"Lettere dal carcere\", Gramsci scrive: \u00abIl padre Brown \u00e8 un cattolico che prende in giro il modo di pensare meccanico dei protestanti e il libro \u00e8 fondamentalmente un'apologia della Chiesa Romana contro la Chiesa Anglicana. Sherlock Holmes \u00e8 il poliziotto \"protestante\" che trova il bandolo di una matassa criminale partendo dall'esterno, basandosi sulla scienza, sul metodo sperimentale, sull'induzione. Padre Brown \u00e8 il prete cattolico, che attraverso le raffinate esperienze psicologiche date dalla confessione e dal lavorio di casistica morale dei padri, pur senza trascurare la scienza e l'esperienza, ma basandosi specialmente sulla deduzione e sull'introspezione, batte Sherlock Holmes in pieno, lo fa apparire un ragazzetto pretenzioso, ne mostra l'angustia e la meschinit\u00e0. D'altra parte Chesterton \u00e8 un grande artista, mentre Conan Doyle era un mediocre scrittore, anche se fatto baronetto per meriti letterari; perci\u00f2 in Chesterton c'\u00e8 un distacco stilistico tra il contenuto, l'intrigo poliziesco e la forma, quindi una sottile ironia verso la materia trattata che rende pi\u00f9 gustosi i racconti.\u00bb\nAltri commentatori tuttavia hanno criticato i racconti di Padre Brown dal punto di vista narrativo e stilistico. Cos\u00ec Oliver Kamm nel quotidiano The Jewish Chronicle osserva che i racconti di Padre Brown \"come racconti polizieschi non funzionano. Si basano infatti sulle intuizioni di Padre Brown sul peccato e spesso su espedienti narrativi che sono sconosciuti al lettore sino allo scioglimento della storia\" (G K Chesterton: a writer unfit to be saint, The JC, 29 agosto 2013). Imogen Russel Williams su \"The Guardian\" del 4 maggio 2016, pur manifestando il proprio apprezzamento per alcuni aspetti dei racconti, ha espresso disagio per gli stereotipi razziali negativi in essi contenuti (ad esempio,espressioni come \"L'uomo giallo\" per indicare un orientale, oppure con riferimento a un personaggio di origine africana, \"Il popolare negro...che fa mostra dei suoi denti da scimmia\")."}
{"id": "656156", "revid": "339392", "url": "https://it.wikipedia.org/wiki?curid=656156", "title": "Prima (teatro)", "text": ""}
{"id": "656165", "revid": "887364", "url": "https://it.wikipedia.org/wiki?curid=656165", "title": "Stronzo", "text": ""}
{"id": "656167", "revid": "124313642", "url": "https://it.wikipedia.org/wiki?curid=656167", "title": "Pallamano Ambra", "text": "La Pallamano Ambra \u00e8 una societ\u00e0 di pallamano maschile di Poggio a Caiano, militante in Serie A2 nel campionato 2018-2019.\nStoria.\nLa Pallamano Ambra nasce nel 1973. Il nome Ambra deriva dall'omonima villa medicea poggese, voluta da Lorenzo il Magnifico.\nDopo alcuni anni trascorsi fra le serie B e C, approda in serie A2 nella stagione 1995/96.\nHa militato in questa serie fino alla stagione 2006/07 in cui si \u00e8 qualificata prima con quattro giornate d'anticipo guadagnandosi l'accesso diretto alla serie A1.\nNel 2011 all'ultima giornata la Pallamano Ambra vince e si aggiudica il passaggio nella massima categoria della pallamano il campionato ELITE per la prima volta nella sua storia. Nel suo primo campionato di massima serie riesce nell'obiettivo di salvarsi, classificandosi al 9\u00ba posto, e manca di poco i play off scudetto.\nBeach handball.\nNel periodo estivo, la compagine poggese partecipa anche ai campionati di questa variante della pallamano. L'8 luglio 2007, sconfiggendo il Grosseto nella finale scudetto, la Pallamano Ambra si \u00e8 laureata per la terza volta campione di Italia della disciplina, dopo i successi ottenuti nel 2004 e nel 2006.\nPalasport.\nIl campo di gioco della Pallamano Ambra \u00e8 l'EstraForum di Prato, precedentemente noto come PalaPrato prima e come PalaConsiag poi fino al febbraio 2011.\nHa una capienza di 2.000 posti a sedere.\nLa gestione dell'impianto \u00e8 a carico del comune di Prato.\nIl palasport si trova in via di Maliseti a Prato. Nel palasport si sono tenuti i funerali del giocatore Alessio Bisori, morto suicida a Bologna il 3 giugno 2012"}
{"id": "656168", "revid": "75447", "url": "https://it.wikipedia.org/wiki?curid=656168", "title": "Jesse Mc Cartney", "text": ""}
{"id": "656169", "revid": "62004", "url": "https://it.wikipedia.org/wiki?curid=656169", "title": "Louis Trousselier", "text": "Carriera.\nCon la nazionale francese partecip\u00f2 ai Giochi della II Olimpiade di Parigi del 1900, gareggiando su pista nella corsa a punti e nella 25\u00a0km. Nella prima specialit\u00e0 si aggiudic\u00f2 la medaglia di bronzo\nSi mise gi\u00e0 in luce nel 1903 arrivando terzo nella Parigi-Roubaix ma, nel corso degli anni, conquist\u00f2 notoriet\u00e0 grazie alle sue performance al Tour de France: si aggiudic\u00f2 l'edizione del 1905 che prevedeva, tra l'altro, per la prima volta la scalata di alcune difficili salite come il Ballon d'Alsace. Si aggiudic\u00f2 in totale cinque vittorie di tappa e la sua partecipazione alla maggior corsa a tappe francese fu possibile solo grazie ad un permesso rilasciatogli per poter lasciare temporaneamente il servizio militare.\nAnche nel 1906 fu grande protagonista vincendo quattro tappe ma trov\u00f2 in Ren\u00e9 Pottier un avversario troppo ostico da superare e dovette cos\u00ec accontentarsi del terzo posto sul podio. Nelle edizioni seguenti riusc\u00ec a vincere qualche tappa ma non pi\u00f9 ad essere competitivo per la vittoria finale. Nelle corse in linea colse buoni piazzamenti e vinse la Parigi-Roubaix nel 1905 e la Bordeaux-Parigi nel 1908.\nGareggi\u00f2 fino al 1914, poi svolse l'attivit\u00e0 di fioraio a Parigi, dove rimase fino alla morte, sopraggiunta all'et\u00e0 di 58 anni il 24 aprile 1939.\nAveva anche due fratelli che gareggiarono entrambi, anche se con minor fortuna: Andr\u00e9 Trousselier e Leopold Trousselier."}
{"id": "656188", "revid": "75447", "url": "https://it.wikipedia.org/wiki?curid=656188", "title": "Beautiful soul", "text": ""}
{"id": "656190", "revid": "122714592", "url": "https://it.wikipedia.org/wiki?curid=656190", "title": "Lista di asteroidi (13001-14000)", "text": "Di seguito una lista di asteroidi dal numero 13001 al 14000 con data di scoperta e scopritore."}
{"id": "656192", "revid": "1272592", "url": "https://it.wikipedia.org/wiki?curid=656192", "title": "Rita Gramignani", "text": "Biografia.\nNata a La Spezia nel 1943, Rita Gramignani ha vinto per ben nove volte il Campionato italiano femminile negli anni 1973, 1975, 1976, 1980, 1983, 1987, 1989, 1991 e 1992. Seconda solo a Stefano Tatai tra i giocatori e le giocatrici italiane per numero di vittorie conseguite.\nHa partecipato con la squadra italiana a sette edizioni delle Olimpiadi scacchistiche.\nNel 2000 ha ricevuto il premio AMIS (Associazione Maestri Italiani di Scacchi) \"Gioacchino Greco - Una vita per gli scacchi\". \nPur abitando alla Spezia, Rita Gramignani ha giocato il campionato a squadre con il suo amico Pierluigi Beggi col CREC Piaggio di Pontedera e l'ASU Capablanca di Pisa.\nEcco una sua vittoria, trascritta in notazione algebrica italiana:\nGramignani - Piano (Aosta, Campionato italiano, 1987) &lt;br&gt;\n1.e4 e5 2.Cc3 Cf6 3.g3 d6 4.Ag2 Ae7 5.d3 O-O 6.Cge2 c5 7.O-O Cc6 8.h3\nAd7 9.Ag5 Ce8 10.Axe7 Cxe7 11.Dc1 Cc7 12.f4 f5 13.exf5 Axf5 14.g4 Ac8\n15.De3 exf4 16.Cxf4 Tb8 17.Tae1 Cc6 18.Ccd5 Ce5 19.Cxc7 Dxc7 20.Ad5+ Rh8\n21.Dg3 Ad7 22.Txe5 Txf4 23.Dxf4 1-0"}
{"id": "656195", "revid": "16066", "url": "https://it.wikipedia.org/wiki?curid=656195", "title": "Royal Greenwich Observatory", "text": ""}
{"id": "656196", "revid": "599013", "url": "https://it.wikipedia.org/wiki?curid=656196", "title": "Vb", "text": ""}
{"id": "656198", "revid": "599013", "url": "https://it.wikipedia.org/wiki?curid=656198", "title": "Ted", "text": ""}
{"id": "656202", "revid": "599013", "url": "https://it.wikipedia.org/wiki?curid=656202", "title": "Vc", "text": ""}
{"id": "656205", "revid": "599013", "url": "https://it.wikipedia.org/wiki?curid=656205", "title": "Vd", "text": ""}
{"id": "656207", "revid": "125749245", "url": "https://it.wikipedia.org/wiki?curid=656207", "title": "Pallamano Cologne", "text": "La A.S.D. Pallamano Cologne, nota come \"Metelli Cologne\", \u00e8 una societ\u00e0 di pallamano avente sede nella citt\u00e0 di Cologne in provincia di Brescia. La squadra \u00e8 stata fondata nel 1984.\nNella stagione 2012-2013 vince il campionato di serie A2.\nDisputa le proprie gare interne presso il Palasport di Cologne.\nStoria.\nLa A.S.D. Pallamano Cologne venne fondata nel 1984 ed inizialmente venne nominata \"Gruppo Sportivo Scuola Media Cologne\". \nNel 1987 la fusione con l'ARCI Chiari fece confluire nell'organico molti atleti di categoria seniores. Fu cos\u00ec costituita la squadra maggiore, che disput\u00f2 il suo primo campionato nella serie B del 1987/88. Le prime due stagioni del campionato di serie B si disputarono nell'impianto sportivo di Castelcovati.\nNella stagione 1997-98 centr\u00f2 la prima storica promozione in serie A1.\nDalla stagione 2013-2014 ha militato nella Serie A - 1\u00aa Divisione Nazionale che \u00e8 il massimo campionato nazionale italiano di pallamano maschile.\nSuccessivamente alla pandemia di COVID-19 del 2020 in Italia a causa di problemi finanziari, perde il titolo sportivo per partecipare alla massima serie e riparte dalla Serie B.\nPalasport.\nLa Pallamano Cologne disputa le proprie gare casalinghe presso il Palasport di Cologne. L'impianto \u00e8 sito in via Dante Alighieri ed ha una capienza di circa 700 spettatori."}
{"id": "656209", "revid": "1272592", "url": "https://it.wikipedia.org/wiki?curid=656209", "title": "VE", "text": ""}
{"id": "656211", "revid": "599013", "url": "https://it.wikipedia.org/wiki?curid=656211", "title": "Carlos Alonso Gonz\u00e1lez", "text": "Soprannominato \"Santillana\" per via delle sue origini , segn\u00f2 290 reti in 643 partite con il . Tali numeri lo rendono il quarto calciatore per presenze (preceduto da Ra\u00fal, Manuel Sanch\u00eds e Iker Casillas), e il quarto miglior marcatore della storia del club madrileno. Nonostante una media statura era abile nel gioco aereo .\nCarriera.\nClub.\nInizia nel Sat\u00e9lite, compagine di Barreda, con cui giunge a disputare la terza divisione, per poi passare nel 1970 al Racing Santander in seconda. Per la stagione 1971-72 viene acquistato dal Real Madrid, nelle cui file rimane fino al 1988. In occasione dell'ultima partita disputata con il club madridista contro il Valladolid gli viene consegnata la Medaglia d'Oro al Merito dello Sport Cantabrico.\nCon il Real ha vinto 9 titoli nazionali, 4 Copa del Rey, 2 Coppe UEFA ed \u00e8 decimo nella classifica dei cannonieri della Primera Divisi\u00f3n, con 187 reti in 461 gare. Tuttavia non ha mai vinto il titolo di Pichichi.\nNei quattro confronti degli anni '80 con l'Inter, semifinale di Coppa dei Campioni 1980-1981, quarti di finale di Coppa delle Coppe 1982-1983 e semifinale di coppa UEFA 1984-1985 e 1985-1986, ha messo a segno sei reti, tutte al Santiago Bernab\u00e9u, risultando determinate per tutte le quattro qualificazioni da parte del Real a scapito dell'Inter.\nNazionale.\nCon la nazionale spagnola ha giocato 56 gare segnando 15 reti. Ha disputato i mondiali del 1978 e 1982 e gli Europei 1984, conclusisi con il secondo posto della nazionale iberica.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "656213", "revid": "599013", "url": "https://it.wikipedia.org/wiki?curid=656213", "title": "Vf", "text": ""}
{"id": "656216", "revid": "123984057", "url": "https://it.wikipedia.org/wiki?curid=656216", "title": "Accademia di belle arti di Venezia", "text": "L'Accademia di belle arti di Venezia \u00e8 un'accademia d'arte statale appartenente al comparto universitario dell'alta formazione artistica e musicale (AFAM). L'istituzione \u00e8 ospitata, per quanto riguarda la sede centrale, nell'ex Ospedale degli Incurabili e con sede distaccata, dedicata alle Nuove Tecnologie per l'Arte (NTA), presso l'isola di San Servolo.\nStoria.\nL'istituzione nasce il 24 settembre 1750 per volont\u00e0 del Senato veneto come \"Veneta academia di pittura, scultura e architettura\": il primo direttore fu Gianbattista Piazzetta, il primo presidente Giovanni Battista Tiepolo affiancato dai consiglieri Gianbattista Pittoni e Giovanni Maria Morlaiter. Nel 1758 Gianbattista Pittoni subentr\u00f2 a Tiepolo nella carica di presidente, e continu\u00f2 poi ad insegnare presso l'Accademia di Venezia fino alla sua morte nel 1767, cos\u00ec influenzando i pittori veneti di tutta la generazione seguente.\nQuattro erano gli insegnamenti principali: Figura, Ritratto, Paesaggio, Scultura, i cui Maestri venivano scelti di anno in anno fra i trentasei professori appartenenti al Collegio accademico. Nel 1768 fu istituito anche l'insegnamento di Prospettiva e Architettura. L'accademia veneziana, inoltre, si occup\u00f2 subito del restauro di opere d'arte, in particolare pittoriche, tanto che Pietro Edwards, nel 1777, elabor\u00f2 una sorta di Carta del Restauro ante litteram e, nel 1819, fond\u00f2 l'Instituzione di una Formale Pubblica Scuola pel Ristauro delle danneggiate Pitture\".\nNel 1807 venne riformata in \"Accademia Reale di belle arti\" e trasferita dalla prima sede del Fonteghetto della Farina ai locali dell'ex convento e Scuola di Santa Maria della Carit\u00e0.\nGi\u00e0 dal 1798 erano giunti nella sede dell'Accademia molti capolavori con finalit\u00e0 didattica, che costituirono l'embrione delle Gallerie dell'Accademia, aperte al pubblico dal 1817.\nFra gli artisti che insegnarono in Accademia si ricordano Piazzetta, Pittoni, Tiepolo, Antonio Rotta, Hayez, Luigi Nono, Ettore Tito, Arturo Martini, Alberto Viani, Giuseppe Cesetti, Guido Cirilli, Carlo Scarpa, Afro, Giuseppe Santomaso, Edmondo Bacci, Gino Morandis, Luigi Tito, Luciano Gaspari, Concetto Pozzati, Emilio Vedova, Riccardo Schweizer.\nAntonio Rotta, considerato uno dei maggiori rappresentanti della storia di Venezia nella pittura fu premiato dall'Accademia di Venezia come modello della pittura di genere.\nSedi.\nDopo 250 anni dalla fondazione, per permettere l'ampliamento del museo e per ospitare il sempre maggior numero di studenti iscritti, l'Accademia viene trasferita nel restaurato complesso dell'ex Ospedale degli Incurabili.\nDal 2000 fino al 2010 viene aperta anche una sede staccata a Villa Manin di Passariano, in Friuli-Venezia Giulia, dedicando parte degli spazi ad un centro di catalogazione e a un laboratorio di restauro. \nNel 2008 apre, con la \"lectio magistralis\" di Brian Eno, la succursale dell'Accademia di Belle Arti di Venezia nell'Isola di San Servolo, dove sono stati trasferiti i principali corsi dell'indirizzo di \"Nuove Tecnologie dell'Arte\"."}
{"id": "656218", "revid": "599013", "url": "https://it.wikipedia.org/wiki?curid=656218", "title": "Vg", "text": ""}
{"id": "656221", "revid": "16758", "url": "https://it.wikipedia.org/wiki?curid=656221", "title": "Kehlburg", "text": ""}
{"id": "656222", "revid": "113131952", "url": "https://it.wikipedia.org/wiki?curid=656222", "title": "Associazionismo", "text": "L'associazionismo \u00e8 una corrente psicologica derivata dall'empirismo del XVII e XVIII secolo, la quale ipotizza che ogni evento psichico complesso derivi da elementi psichici pi\u00f9 semplici, i quali sono \"associati\" fra di loro.\nAspetti teorici.\nSecondo l'Elementarismo: ogni aspetto psichico complesso, quale la lettura, la comprensione, la coscienza, la memoria, l'intelligenza, \u00e8 da ricondursi ad \"elementi di base\", i quali sono per loro natura non pi\u00f9 semplificabili. In altre parole, viene utilizzata un'analogia funzionale con il concetto di atomo: un'unit\u00e0 strutturale non ulteriormente scomponibile.\nL'associazionismo ha aspetti di analogia teorica con l'interpretazione neurofisiologica di Ivan Pavlov e con la riflessologia.\nEsponenti principali.\nLe ricerche di Hermann Ebbinghaus sulla memoria presuppongono un assetto teorico associazionista. Il numero di ripetizioni atte alla memorizzazione di parole senza senso (senza una semantica ascrivibile al contesto sociale e culturale della persona sottoposta all'esperimento) e ad una loro conseguente reminiscenza, presuppone un'associazione fra loro.\nIl connessionismo di Edward Lee Thorndike presuppone un'associazione stimolo-risposta. Per Thorndike ogni forma di apprendimento avviene su associazioni fra stimoli ambientali e risposte comportamentali.\nLeggi associative.\nSecondo Thorndike esistono leggi associative ben definite; esse sono:\nL'Effetto alone.\n\"Effetto alone\" \u00e8 un termine coniato da Thorndike per designare un atteggiamento psicologico consistente nella tendenza automatica, durante la valutazione di una persona, ad associare ad una qualit\u00e0 positiva - ad esempio, la bellezza fisica - altri aspetti positivi privi di reali correlazioni con quella qualit\u00e0 - come la simpatia, l'intelligenza, la competenza o l'affidabilit\u00e0. Lo si pu\u00f2 considerare un importante e diffusissimo esempio di bias operato su basi euristiche."}
{"id": "656226", "revid": "27723", "url": "https://it.wikipedia.org/wiki?curid=656226", "title": "Francesco Maria Richino", "text": ""}
{"id": "656227", "revid": "599013", "url": "https://it.wikipedia.org/wiki?curid=656227", "title": "Vk", "text": ""}
{"id": "656229", "revid": "834", "url": "https://it.wikipedia.org/wiki?curid=656229", "title": "Telefoni cellulari", "text": ""}
{"id": "656234", "revid": "599013", "url": "https://it.wikipedia.org/wiki?curid=656234", "title": "Vl", "text": ""}
{"id": "656236", "revid": "599013", "url": "https://it.wikipedia.org/wiki?curid=656236", "title": "Vn", "text": ""}
{"id": "656240", "revid": "1005847", "url": "https://it.wikipedia.org/wiki?curid=656240", "title": "Elezioni politiche in Italia del 1994 per collegio (Camera dei deputati)", "text": "Le elezioni politiche in Italia del 1994 nei collegi uninominali della Camera dei deputati hanno visto i seguenti risultati."}
{"id": "656241", "revid": "1305772", "url": "https://it.wikipedia.org/wiki?curid=656241", "title": "VO", "text": ""}
{"id": "656242", "revid": "599013", "url": "https://it.wikipedia.org/wiki?curid=656242", "title": "Vp", "text": ""}
{"id": "656245", "revid": "21079", "url": "https://it.wikipedia.org/wiki?curid=656245", "title": "Sir Michael Atiyah", "text": ""}
{"id": "656246", "revid": "599013", "url": "https://it.wikipedia.org/wiki?curid=656246", "title": "Vq", "text": ""}
{"id": "656249", "revid": "47767", "url": "https://it.wikipedia.org/wiki?curid=656249", "title": "VS", "text": ""}
{"id": "656252", "revid": "599013", "url": "https://it.wikipedia.org/wiki?curid=656252", "title": "Vt", "text": ""}
{"id": "656255", "revid": "1543377", "url": "https://it.wikipedia.org/wiki?curid=656255", "title": "Panax", "text": "Panax L. \u00e8 un genere di 11 specie di piante perenni a crescita lenta con le radici carnose, appartenente alla famiglia Araliaceae, comunemente note come ginseng.\nEtimologia.\nIl termine \"Panax\" \u00e8 latino (panax, panacis) ed \u00e8 derivato dal greco \u03c0\u03b1\u03bd \u1f00\u03ba\u03ad\u03b9\u03b1, \"pan\" (tutto) \"ak\u00e8ia\" (cura, rimedio), termine dal quale viene anche la parola latina e italiana \"panacea, panaceae\", cio\u00e8 rimedio a tutti i mali. Il termine \"ginseng\" viene dal cinese \u4eba\u8518/\u4eba\u53c2, (pinyin: r\u00e9nsh\u0113n), ossia \"pianta dell'uomo\"\nDescrizione.\nAllo stato selvatico le piante crescono a gruppi, propagandosi dai semi caduti dalla pianta madre.\nQuando cresce naturalmente il seme del ginseng ha un tempo di germinazione notevolmente lungo. Germoglia all'inizio della primavera, dopo essere rimasto sotto terra da 18 a 21 mesi. Anche i tempi di crescita sono lunghi: il primo anno il germoglio rimane a soli 5 centimetri da terra e porta solamente tre piccole foglie ovali e dentellate. In autunno lo stelo e le foglie cadono, lasciando una sorta di cicatrice sul rizoma della pianta.\nIl rizoma \u00e8 una specie di fusto sotterraneo, che nel ginseng si definisce \u201ccollo\u201d. Contando il numero di cicatrici sul collo della radice si pu\u00f2 risalire all'et\u00e0 della pianta.\nAl terzo anno di crescita la pianta raggiunge i 20\u00a0cm circa e porta tre gruppi di foglie, ciascuno formato da cinque foglie (quinquefolium). Al quarto anno raggiunge i 40\u00a0cm con cinque gruppi di foglie.\nLa radice del ginseng, carnosa e fusiforme, di colore giallo paglierino, con un caratteristico sapore amarognolo, \u00e8 caratterizzata dall'avere varie forme: drago, bambino e uomo; quest'ultima \u00e8 considerata la pi\u00f9 pregiata.\nLa radice del panax ginseng \u00e8 commestibile, come le carote o i ravanelli.\nEsistono al mondo alcune variet\u00e0 di Ginseng, classificate in una tabella dal professor Hara.\nIn linea generale la specie pi\u00f9 preziosa \u00e8 il \"Panax ginseng\" C.A. Meyer (jen-Sheng), proveniente dalla Cina.\nSe ne conoscono altre specie, come il Panax Ginseng Coreano, o come il \"Panax pseudoginseng\" Wall (a sette foglie), ritrovabile in Nepal, nell'Himalaia e in Giappone.\nAltre specie esistenti sono il \"Panax bipinnatifidus\", in Thailandia ed in Birmania, ed il Panax Americano quinquefolium in America.\nDistribuzione e habitat.\nSi sviluppa nell'emisfero settentrionale in Asia orientale (principalmente Corea, Cina del Nord e Siberia orientale) e in Nord America, tipicamente nei climi pi\u00f9 freddi. La specie vietnamita del Panax \u00e8 quella pi\u00f9 comunemente utilizzata. Il ginseng \u00e8 caratterizzato dalla presenza dei ginsenosidi. La specie siberiana (\"Eleuterococcus senticosus\") possiede una radice ramificata invece che carnosa e, anzich\u00e9 contenere \"ginsenosidi\", contiene \"eleutherosidi\".\nI principi attivi del Ginseng risultano essere saponosidi triterpenici (i ginsenoidi), il panaxiatrolo (un triestere) e tracce di olio essenziale.\nPropriet\u00e0.\nUno studio del 2002 effettuato dalla Southern Illinois University School of Medicine (pubblicato negli annali della New York Academy of Sciences) ha scoperto che negli animali da laboratorio, entrambe le forme asiatica e americana del ginseng migliorano la libido e le prestazioni sessuali. Questi effetti possono non essere dovuti a cambiamenti nella secrezione ormonale, ma a un'azione diretta da parte dei componenti del ginseng sul sistema nervoso centrale e sui tessuti gonadici. Negli uomini, il ginseng pu\u00f2 facilitare l'erezione del pene.\nIl ginseng risulta contenere fitoestrogeni. In alcuni studi, \u00e8 stato dimostrato che il ginseng pu\u00f2 avere effetti stimolanti sull'ipofisi per aumentare la secrezione delle gonadotropine. Un altro studio ha trovato che nei topi giovani, accelera lo sviluppo degli organi riproduttivi, mentre in topi adulti di sesso maschile, stimola la produzione di sperma, e allunga il periodo di estro in topi di sesso femminile.\nUno studio del 2012 pubblicato da American Society of Clinical Oncology riferisce che il \"Panax quinquefolius\" (la variet\u00e0 americana) sperimentato su pazienti affetti da tumore, riduce notevolmente la spossatezza data dalla malattia.\nEffetti collaterali.\nSecondo una frequente domanda sulla nutrizione sportiva, pubblicata da UMass Amherst, uno degli effetti indesiderati pi\u00f9 comuni di questa pianta \u00e8 l'insonnia. Tuttavia altre fonti affermano che il ginseng non causi disturbi del sonno.\nAltri effetti possono includere nausea, diarrea, mal di testa, sangue dal naso, ipertensione, ipotensione, e dolore acuto al seno.\nIl ginseng pu\u00f2 anche portare a manie in pazienti depressi che lo assumono insieme ad antidepressivi della classe degli inibitori delle mono ammino ossidasi.\nApplicazioni.\nIl ginseng \u00e8 una pianta nootropa o \"adattogena\" che favorisce un atteggiamento comportamentale maggiormente orientato alla reattivit\u00e0 ed alla attivit\u00e0, con conseguente sensazione di soggettivo benessere. Tale condizione di attivit\u00e0 e di benessere produrrebbe secondariamente un'incentivazione delle attivit\u00e0 organiche coinvolgenti il sistema circolatorio, muscolare e quindi anche poi immunitario e, di completo riflesso, lo stesso sistema nervoso.\n\u00c8 da considerare, soprattutto nella medicina tradizionale cinese, la forte connotazione simbolica che assume in genere il farmaco, spesso a funzione di placebo, nei confronti del benessere del paziente considerato individualmente. (In sintesi: \u00e8 importante che \"quel\" paziente abbia una sensazione di aumentato benessere indipendentemente da attivit\u00e0 farmacologiche). In tale interpretazione, il ginseng assume un'importanza esagerata per fattori che sono poco legati alla reale portata farmacologica, come \u00e8 comunemente scientificamente intesa.\nA semplice esempio, la pianta del ginseng \u00e8 coltivata per produrre radici di \"forma umana\", o degli organi, cio\u00e8 con ramificazioni che suggeriscono la forma degli arti, della testa, degli attributi sessuali dei due sessi, ecc.; gli agricoltori che riescono a riprodurre in maniera migliore tali forme riescono a spuntare alla vendita prezzi di tutto rispetto. Tali forme sarebbero in grado infatti di far svolgere alla radice attivit\u00e0 curativa per le parti \"rappresentate\", secondo le intenzioni del paziente.\nSe questa attivit\u00e0 \u00e8 considerabile come \"medica\", nel senso di migliorare la sensazione positiva percepita dal paziente, non lo \u00e8 per\u00f2 dal punto di vista effettivamente farmacologico, come \u00e8 normalmente inteso."}
{"id": "656256", "revid": "599013", "url": "https://it.wikipedia.org/wiki?curid=656256", "title": "Vu", "text": ""}
{"id": "656257", "revid": "486946", "url": "https://it.wikipedia.org/wiki?curid=656257", "title": "Ra'Zac", "text": ""}
{"id": "656259", "revid": "599013", "url": "https://it.wikipedia.org/wiki?curid=656259", "title": "Vv", "text": ""}
{"id": "656264", "revid": "599013", "url": "https://it.wikipedia.org/wiki?curid=656264", "title": "Vw", "text": ""}
{"id": "656267", "revid": "599013", "url": "https://it.wikipedia.org/wiki?curid=656267", "title": "Vx", "text": ""}
{"id": "656268", "revid": "1305772", "url": "https://it.wikipedia.org/wiki?curid=656268", "title": "Lucien Petit-Breton", "text": "Carriera.\nDopo aver vissuto alcuni anni in Argentina, assunse il nomignolo di Petit-Breton (ovvero \"il piccolo bretone\") al suo ritorno in Francia. Atleta molto forte sul passo, fu tra i protagonisti indiscussi dei primi anni del Novecento. Al Tour de France si classific\u00f2 quinto nel 1905 e quarto nel 1906, prima di riuscire a vincere le edizioni del 1907 (vincendo 2 tappe) e del 1908 (5 tappe). Fu il primo corridore a vincere due volte consecutive la corsa francese. Nelle edizioni successive a cui partecip\u00f2, dal 1910 al 1914, non riusc\u00ec a concludere la corsa.\nPrese parte anche al Giro d'Italia nel 1910 e nel 1911: in quest'ultimo riusc\u00ec a vincere la dura tappa che si concludeva a Torino e che prevedeva per la prima volta la scalata al Sestriere. Successivamente colse un terzo posto e due secondi posti di tappa e a Sulmona conquist\u00f2 la leadership della corsa, che per\u00f2 non riusc\u00ec poi a concludere.\nAltrettanto buono il suo comportamento nelle gare in linea: fu infatti il primo vincitore della Milano-Sanremo nel 1907 e si aggiudic\u00f2 anche la Parigi-Tours nel 1906 e la Parigi-Bruxelles nel 1908.\nNel 1905 a Parigi stabil\u00ec il record dell'ora pedalando per 41,110\u00a0km.\nLa sua carriera si concluse nel 1914 con lo scoppio della prima guerra mondiale. Nel 1917 rimase ferito in un incidente stradale sulle Ardenne e i postumi lo condussero alla morte, avvenuta a 35 anni il 20 dicembre dello stesso anno. Venne sepolto nel cimitero di P\u00e9nestin."}
{"id": "656269", "revid": "66387", "url": "https://it.wikipedia.org/wiki?curid=656269", "title": "Su-11", "text": ""}
{"id": "656272", "revid": "599013", "url": "https://it.wikipedia.org/wiki?curid=656272", "title": "Vy", "text": ""}
{"id": "656276", "revid": "599013", "url": "https://it.wikipedia.org/wiki?curid=656276", "title": "Vz", "text": ""}
{"id": "656288", "revid": "7", "url": "https://it.wikipedia.org/wiki?curid=656288", "title": "Nessuno Tocchi Caino", "text": ""}
{"id": "656289", "revid": "339392", "url": "https://it.wikipedia.org/wiki?curid=656289", "title": "A-Rod", "text": ""}
{"id": "656290", "revid": "71155", "url": "https://it.wikipedia.org/wiki?curid=656290", "title": "Lucien Mazan", "text": ""}
{"id": "656291", "revid": "78273", "url": "https://it.wikipedia.org/wiki?curid=656291", "title": "Museo di storia della fotografia Fratelli Alinari", "text": ""}
{"id": "656308", "revid": "6923", "url": "https://it.wikipedia.org/wiki?curid=656308", "title": "Perianiki", "text": "I Parianiki erano la guardia personale del principe nel Montenegro. Prima del 1898 erano la sola forza permanente dell'esercito montenegrino. Nel 1913 raggiungevano il numero di centotrenta unit\u00e0 a piedi e a cavallo."}
{"id": "656309", "revid": "1318658", "url": "https://it.wikipedia.org/wiki?curid=656309", "title": "Lorsch", "text": "Lorsch \u00e8 una citt\u00e0 dell'Assia, in Germania, conosciuta per la sua abbazia, classificata come patrimonio dell'umanit\u00e0 dall'UNESCO. La citt\u00e0 conta circa 12.000 abitanti e si trova circa 60 chilometri a sud di Francoforte sul Meno.\nMolteplici furono le abbazie costruite durante il regno di Carlo Magno. Questa fu costruita fra il 760 e il 790. Questo edificio si lega in modo imprescindibile all'architettura classica e in particolare a quella romana. La facciata dell'edificio presenta una struttura simile a quella dell'arco di Costantino, cio\u00e8 a tre archi, ma in questo caso essi sono posti ad un'altezza paritaria.\nQui vennero sepolti molti sovrani Carolingi. Il Nibelungenlied identifica Lorsch come il luogo in cui nacque Sigfrido."}
{"id": "656315", "revid": "599013", "url": "https://it.wikipedia.org/wiki?curid=656315", "title": "Tempo universale", "text": "Il tempo universale (UT dall'inglese \"Universal Time\") \u00e8 una scala dei tempi basata sulla rotazione della Terra. Deriva dal Greenwich Mean Time (GMT), cio\u00e8 dal giorno solare medio sopra il meridiano di Greenwich, che \u00e8 considerato convenzionalmente come il meridiano zero.\nStoria.\nPrima dell'introduzione del tempo standard ogni citt\u00e0 regolava i propri orologi secondo la posizione locale del sole; questo fatto aveva come effetto che citt\u00e0 relativamente vicine usavano orari distanziati di alcuni minuti. Non ci furono problemi importanti finch\u00e9 le comunicazioni fra i vari insediamenti usavano pi\u00f9 tempo della differenza di orari fra le due citt\u00e0. Ma quando i viaggi e le comunicazioni iniziarono a diventare pi\u00f9 veloci (nella prima met\u00e0 del XIX secolo nascono treno e telegrafo) si inizia a sentire questo problema. Ad esempio, un treno su una lunga tratta doveva aggiustare pi\u00f9 volte il suo orologio per avere l'ora locale corretta.\nSebbene in teoria il mondo sia diviso in 24 zone temporali, ognuna delle quali coprente 15\u00b0 di longitudine differendo da quella vicino per un'ora, per motivi politici si crearono 39 fusi orari. L'ora locale dell'osservatorio di Greenwich fu scelta come standard nella Conferenza internazionale dei meridiani del 1884 in quanto la maggior parte delle carte del tempo allora esistenti usavano il meridiano di Greenwich come riferimento. Quella stessa conferenza rifiut\u00f2 la proposta di Sir Sandford Fleming di usare come punto di riferimento l'antimeridiano di Greenwhich. Nel 1929 tutti i paesi maggiori adottavano il sistema dei fusi orari.\nIl primo paese ad adottare ufficialmente il tempo standard fu l'allora colonia britannica della Nuova Zelanda il 2 novembre 1868; decise di regolare tutti gli orologi del paese secondo l'ora locale alla longitudine 172\u00b0 30' est, ovvero in anticipo di 11 ore e 30 minuti rispetto a Greenwich.\nNegli Stati Uniti ed in Canada le zone temporali furono introdotte il 18 novembre 1883 dall'American Railway Association. I giornali definirono quella giornata come \"il giorno con due mezzogiorni\". Non ci fu infatti una legge che decise questo cambiamento, ma solo una convenzione del sistema di comunicazione ferroviario. Data l'importanza delle comunicazioni lentamente il nuovo sistema venne adottato anche in altri ambiti, non senza problemi, finch\u00e9 non divent\u00f2 legge nel 1918, insieme all'introduzione dell'ora legale.\nIn Italia l'adozione del sistema dei fusi orari fu introdotto con un regio decreto del 10 agosto 1893 e entr\u00f2 in vigore il 31 ottobre dello stesso anno. Il meridiano di riferimento per il fuso orario al quale appartiene l'Italia passa per Termoli - Etna.\nMisurazione.\nIl tempo si misura basandosi sulla rotazione della Terra ed osservando quando i corpi celesti attraversano un meridiano, ogni giorno. Gli astronomi preferiscono usare questo metodo anzich\u00e9 l'osservazione del Sole perch\u00e9 risulta pi\u00f9 preciso. Al giorno d'oggi, il Tempo universale \u00e8 determinato, rispetto al tempo atomico internazionale, tramite le osservazioni di quasar molto distanti usando l'interferometria astronomica (VLBI), arrivando ad una precisione di alcuni microsecondi. La maggior parte degli standard che riguardano l'astronomia ed i corpi celesti usano l'UT1, ma a volte \u00e8 usato anche l'UTC.\nLa rotazione della Terra e la sua influenza sul Tempo universale \u00e8 monitorata dall'International Earth Rotation and Reference Systems Service (IERS). L'Unione Astronomica Internazionale \u00e8 consultata per la definizione degli standard, ma la decisione finale \u00e8 compito dell'International Telecommunication Union (ITU). Infatti, la rotazione della Terra \u00e8 irregolare, inoltre la lunghezza del giorno aumenta gradualmente a causa dell'accelerazione di marea. Oltre a questo, la prima definizione del secondo effemeride era basata sulle osservazioni della Luna tra il 1750 ed il 1890; questo causava l'allungamento del giorno solare medio dai classici 86.400 secondi. Data l'irregolarit\u00e0 del Tempo universale, gli astronomi introdussero il tempo effemeride che in seguito fu sostituito dal tempo terrestre. Tuttavia, il Tempo universale \u00e8 sincronizzato con la rotazione terrestre, e quindi con il giorno e la notte, e segue la sua irregolarit\u00e0, mentre il tempo degli orologi atomici non ha irregolarit\u00e0 ed \u00e8 molto pi\u00f9 preciso. Per mantenere la corrispondenza fra queste due scale, quando necessario viene introdotto un secondo intercalare.\nIl tempo dinamico baricentrico (TDB) \u00e8 una forma del tempo atomico usato nel calcolo delle effemeridi dei pianeti, per due motivi. Per prima cosa, queste effemeridi sono legate all'osservazione ottica, o attraverso i radar, del movimento dei pianeti, e la scala TDB \u00e8 misurata in modo da seguire i principi di Newton sul movimento con le correzioni della relativit\u00e0 generale. In secondo luogo, la scala temporale basata sulla rotazione terrestre non \u00e8 uniforme, ma segue le irregolarit\u00e0 del movimento; per questo motivo non \u00e8 adatta a predire le orbite degli oggetti celesti.\nIl termine \"Tempo universale\" \u00e8 stato adottato internazionalmente nel 1928, perch\u00e9 pi\u00f9 preciso rispetto a \"giorno medio di Greenwich\" che pu\u00f2 riferirsi al giorno astronomico (inizia a mezzogiorno) o al giorno civile (inizia a mezzanotte). Tuttavia l'uso di \"giorno medio di Greenwich\" rimane nel linguaggio comune nell'accezione civile del significato.\nVersioni.\nSu proposta di William Markowitz nel 1955, sono state definite diverse versioni del Tempo universale:"}
{"id": "656316", "revid": "767487", "url": "https://it.wikipedia.org/wiki?curid=656316", "title": "SpongeBob - Il film", "text": "SpongeBob - Il film (\"The SpongeBob SquarePants Movie\") \u00e8 un film d'animazione diretto e prodotto da Stephen Hillenburg, prodotto da Nickelodeon Movies e distribuito dalla Paramount Pictures. \u00c8 basato sulla celebre serie animata SpongeBob ed \u00e8 stato realizzato a tecnica mista: principalmente in animazione tradizionale ma con alcuni sfondi e sequenze dal vivo.\n\u00c8 uscito nelle sale americane il 9 novembre 2004 e in quelle italiane il 23 settembre 2005, con un anno di ritardo.\nTrama.\nUn gruppo di pirati, guidato da Patchy il Pirata e Potty, sta navigando in mezzo al mare quando uno di loro porta sulla nave una cassa del tesoro con all\u2019interno dei biglietti per \"SpongeBob - Il film\". Si recano quindi tutti al cinema con la loro nave e occupano i posti in prima fila.\nLa storia inizia: SpongeBob sogna di essere il manager del Krusty Krab 2, fatto costruire dal suo padrone Mr. Krabs sulla scia del successo del precedente locale. Appena si sveglia si dirige verso il locale dove Mr. Krabs aprir\u00e0 il nuovo locale e dovr\u00e0 decidere chi ne sar\u00e0 il direttore. SpongeBob \u00e8 convinto che sar\u00e0 lui ad essere scelto per la sua assoluta dedizione al lavoro, ma gli viene preferito Squiddi poich\u00e9 \u00e8 pi\u00f9 grande di lui: ci\u00f2 fa cadere SpongeBob in depressione. Plankton, intanto, \u00e8 frustrato dal successo del suo concorrente Krabs: dopo aver affermato di aver provato tutti i suoi piani per rubare la ricetta segreta del Krabby Patty dalla A alla Y, la sua fedele compagna robot Karen gli fa notare che dopo la Y c'\u00e8 la Z: il cosiddetto \"piano Z\" consiste nel rubare la corona di Re Nettuno e far ricadere la colpa su Mr. Krabs, in quel modo Krabs verrebbe ucciso e lui riuscirebbe con estrema facilit\u00e0 a rubare la formula. Per il re dei mari la sua corona \u00e8 infatti molto importante perch\u00e9 simboleggia il suo potere sugli Oceani e rappresenta l'unica \"protezione\" dalla sua calvizie. Di conseguenza, Plankton si intrufola nel suo castello e ruba la corona, con grande disperazione del re.\nIl mattino seguente, infuriato, Re Nettuno arriva nel locale e accusa Mr. Krabs di aver rubato la sua corona (avendo trovato un biglietto scritto da Plankton che lo ha informato che il colpevole sarebbe appunto Mr. Krabs) e si accinge a giustiziarlo quando all'improvviso appare SpongeBob, ubriaco dopo che, per attenuare la delusione, aveva mangiato insieme al suo amico Patrick un'infinit\u00e0 di gelati nel suo locale preferito, il \"Goofy Goober\". Invece di intervenire scagionando Mr. Krabs, sparla di lui rinfacciandogli la mancata nomina a manager, ma quando capisce che il suo capo rischia la vita, torna in s\u00e9 e prega re Nettuno di dargli una possibilit\u00e0 di ritrovare la sua corona. Il re, convinto anche da sua figlia, la principessa Mindy, accetta: egli concede sei giorni di tempo per portare a termine la missione, nel frattempo Mr. Krabs rester\u00e0 congelato nel Krusty Krab. La principessa d\u00e0 anche degli utili consigli a SpongeBob e Patrick che partiranno per recuperare la corona, che si trova a Shell City, un luogo lontano e pericoloso da dove nessuno \u00e8 mai tornato. Non appena i due lasciano il locale, Plankton entra indisturbato nel Krusty Krab e ruba la ricetta segreta del Krabby Patty sotto gli occhi impotenti di Mr. Krabs, che non pu\u00f2 far altro che far cadere una lacrima che a sua volta si ghiaccia.\nNon appena superato il confine di Bikini Bottom, un bandito ruba la Patty-Mobile di SpongeBob e Patrick: dopo un lungo cammino riescono a trovarla fuori da un pub malfamato pieno di criminali e assassini, il Thug Tug, e a riprenderla approfittando di una rissa. Intanto, a Bikini Bottom, Plankton, dopo aver rubato la ricetta segreta del Krabby Patty, sta preparando e vendendo i panini al suo fast-food, il Chum Bucket, e inoltre regala in omaggio ai clienti uno strano cappello a forma di secchiello. Squiddi lo affronta e gli dice che ha scoperto il suo piano e che intende riferirlo a Re Nettuno. Plankton allora attiva un trasmettitore: i secchielli si rivelano essere dei congegni che controllano la mente di chi li indossa. In questo modo tutti gli abitanti della citt\u00e0 vengono impiegati come schiavi dallo stesso Plankton.\nSpongeBob e Patrick nel frattempo si trovano in una zona ricoperta di ossa e teschi, dove per\u00f2 trovano un chiosco di gelati gratis. Ingannati dall'aspetto innocente della vecchietta che lo gestisce, si avvicinano, ma in realt\u00e0 sia il chiosco che la vecchietta sono l'interno della bocca di un enorme mostro. Riescono a sfuggirgli, ma il mostro, dopo aver divorato la macchina, viene a sua volta divorato da un mostro ancora pi\u00f9 grande sbucato da un burrone pieno di creature pericolose. Scoraggiati, i due amici stanno per tornare indietro, arrendendosi al fatto che sono solo dei ragazzini, quando arriva la principessa Mindy, che ha preso a cuore la loro missione, e con una conchiglia gli mostra che Plankton ha preso il controllo di Bikini Bottom e Re Nettuno non fa niente, ci\u00f2 fa disperare ancora di pi\u00f9 SpongeBob e Patrick; con l'inganno Mindy li convince di averli fatti diventare uomini con la sua \"magia di sirena\": in realt\u00e0 gli ha solo appiccicato due alghe sotto il naso, ma SpongeBob e Patrick credono di avere i baffi.\nCos\u00ec, fiduciosi, attraversano il burrone cantando. Arrivati dall'altra parte per\u00f2 incontrano Dennis, un terribile sicario assoldato da Plankton apposta per ucciderli. Questi sta per schiacciarli sotto i piedi quando viene a sua volta schiacciato da \"palombaro\" che li cattura e li porta nel suo negozio in superficie, chiamato appunto Shell City. I due vengono messi sotto una lampada ad essiccare, scorgendo la stessa corona di Re Nettuno: sul punto di morire disidratati cantano insieme la canzone di Goofy Goober. Le loro lacrime, per\u00f2, scivolano lungo il filo della corrente e entrano nella presa, causando un corto circuito. Il fumo prodotto attiva l'impianto antincendio che salva loro e le altre creature marine catturate. Vengono poi temporaneamente catturati dal ciclope, quando all'improvviso, grazie all\u2019acqua dell\u2019impianto antincendio, tutti gli altri animali acquatici del negozio, rapiti a loro volta dal palombaro, attaccano il loro rapitore, dando l'occasione a SpongeBob e Patrick di scappare dopo aver recuperato la corona.\nResta comunque il problema di come tornare a Bikini Bottom, dato che il tempo di sei giorni sta per scadere, ma qui si presenta David Hasselhoff (celebre bagnino del telefilm \"Baywatch\"), che come un vero \"deus ex machina\" scorta i due amici, nuotando veloce come un motoscafo, fino alle porte della citt\u00e0. Mentre viaggiano aggrappati alla sua schiena, per\u00f2, ricompare Dennis, intenzionato ad ottenere la sua rivincita, fortunatamente i due amici riescono ad evitare il suo attacco, e il sicario si schianta contro una barca. Sono intanto scaduti i sei giorni di tempo concessi da Nettuno: il re arriva al Krusty Krab e si accinge a giustiziare Mr. Krabs bruciandolo con il suo tridente, quando improvvisamente atterrano SpongeBob e Patrick con la corona di re Nettuno, bloccando il raggio del tridente. Plankton per\u00f2 non \u00e8 ancora sconfitto: aveva infatti predisposto un secchiello anche per Nettuno stesso. Tutti gli abitanti fanno irruzione nel locale e ricevono l\u2019ordine di uccidere SpongeBob, Patrick e Mindy. A questo punto, per\u00f2, SpongeBob inizia a cantare la sigla del Goofy Goober, ballare e suonare la chitarra elettrica: la musica distrugge i secchielli e libera gli abitanti di Bikini Bottom dal controllo di questi ultimi, Nettuno compreso. Plankton viene quindi arrestato e condotto in prigione. A Nettuno non resta altro che scongelare Mr. Krabs, chiedendogli scusa per averlo ingiustamente accusato del furto.\nSpongeBob viene pubblicamente ringraziato dal suo capo: su iniziativa dello stesso Mr. Krabs viene ricompensato ottenendo il posto di manager del Krusty Krab 2, con l'approvazione di tutti, Squiddi compreso.\nSequel.\nNel 2015 \u00e8 stato realizzato un secondo film sulla serie, intitolato \"SpongeBob - Fuori dall'acqua\", mentre nel 2020 \u00e8 uscito il terzo film, ovvero \"SpongeBob - Amici in fuga\".\nVideogioco.\nNel 2004 \u00e8 stato realizzato un videogioco basato sul film. Il gioco intitolato \"\" \u00e8 completamente doppiato in italiano con quasi tutti i doppiatori del film. Il gioco usc\u00ec in Italia nel 2005."}
{"id": "656317", "revid": "300067", "url": "https://it.wikipedia.org/wiki?curid=656317", "title": "David Mills", "text": "Biografia.\n\u00c8 figlio di Kenneth Mills, una spia dell'MI5 di stanza a Gibilterra e pi\u00f9 tardi in Giamaica dove, come narra una leggenda di famiglia, aiut\u00f2 a far fallire un primo tentativo di rivoluzione guidato da Fidel Castro.\nOltre all'inglese parla spagnolo, francese e italiano. Ha studiato allo University College di Oxford ed ha ottenuto la licenza di \"barrister\" nel 1968.\nDavid Mills ha cinque figli, tre dal primo matrimonio e due dalla seconda moglie Tessa Jowell con la quale si \u00e8 sposato nel 1979. Tessa Jowell \u00e8 un ex-ministro del governo Blair nonch\u00e9 ex-ministro per i Giochi Olimpici dell'esecutivo di Gordon Brown ed \u00e8 internazionalmente nota per il cosiddetto \"Tessa Jowell financial allegations\", uno scandalo politico e finanziario noto alla Camera dei Comuni come \"Jowellgate\". Nel 2006 David Mills e Tessa Jowell hanno deciso di comune accordo di separarsi a causa dei procedimenti giudiziari che vedono coinvolti Silvio Berlusconi e lo stesso Mills: nonostante ci\u00f2 sono sorti degli interrogativi sul fatto che la coppia si fosse effettivamente separata.\nIl legame con Berlusconi ed il processo a Milano.\nConsulente della Fininvest per la finanza estera inglese, \u00e8 stato condannato in primo e secondo grado per corruzione in atti giudiziari e falsa testimonianza in favore di Silvio Berlusconi nei processi Arces (tangenti alla Guardia di Finanza) e All Iberian.\nQuesto processo \u00e8 scaturito dallo stesso avvocato Mills, il quale, nel 1999, aveva scritto una lettera al suo commercialista, Bob Drennan.\nNella lettera, Mills dichiarava che Berlusconi aveva versato in nero sul suo conto in Svizzera, tramite il suo dirigente Carlo Bernasconi, dollari. Il versamento sarebbe stato dovuto alle testimonianze rese dinanzi al tribunale di Milano nel processo per corruzione alla Guardia di Finanza e nel processo dei fondi neri di All Iberian, dove per\u00f2 Mills fu ascoltato in qualit\u00e0 di accusatore. Dice testualmente Mills al suo commercialista \"Ho tenuto fuori Mr B. da un mare di guai\u201d, ma questa affermazione viene in seguito valutata dalla giustizia inglese come un tentativo di sviare la reale origine dei soldi. A Londra, il commercialista Drennan, letta quella lettera, denuncia il suo cliente al fisco inglese per corruzione ed evasione fiscale.\nMentre il fisco di Sua Maest\u00e0 Britannica non crede a questa versione, ritenendola un escamotage per evadere le tasse, e condanna Mills a pagare una somma pari a sterline tra tasse, sanzioni e interessi in relazione all'accertata evasione fiscale, la magistratura inquirente italiana prese questa affermazione molto pi\u00f9 sul serio tanto da innescare il processo contro l'avvocato inglese, dal quale la posizione di Silvio Berlusconi \u00e8 stata stralciata per scavalcare il Lodo Alfano, che congela i processi per le quattro alte cariche dello Stato, fra cui il Presidente del Consiglio, fino a mercoled\u00ec 7 ottobre 2009, data nella quale la Corte Costituzionale ha affermato l'illegittimit\u00e0 del Lodo.\nIl 20 gennaio 2009 scrive un memoriale nel quale porge \"profondissime scuse\" a Silvio Berlusconi in quanto \"vittima dei miei errori\". \"Ho fatto degli errori, ho condotto male i miei affari e ho causato molti fastidi e delle persone che non hanno in nessun modo meritato un tale guaio. Ma non sono mai stato corrotto da nessuno\", scrive Mills nel suo memoriale.\nIl 17 febbraio 2009 \u00e8 stato condannato dal tribunale di Milano a 4 anni e 6 mesi per aver ricevuto dollari versati sul suo conto da Silvio Berlusconi, attraverso il manager Carlo Bernasconi, per testimoniare due volte il falso nell'ambito di due processi in cui era imputato Silvio Berlusconi. Il legale \u00e8 stato inoltre interdetto per 5 anni dall'esercizio dei pubblici uffici e condannato a risarcire 250\u00a0000 euro alla presidenza del consiglio, costituita parte civile. Il 19 maggio 2009 sono state depositate le motivazioni della sentenza.\nNel luglio 2009 viene presentato l'appello da parte dei legali di Mills si contesta la tesi secondo la quale la corruzione di cui si sarebbe reso responsabile Mills avrebbe anche compreso il reato di riciclaggio.\nIl 27 ottobre 2009, la Corte d'Appello di Milano ha confermato in toto la sentenza di primo grado, rigettando e ritenendo infondate tutte le doglianze presentate dai legali dell'avvocato Mills. Contro la sentenza della Corte d'Appello i legali di Mills hanno subito annunciato il ricorso per Cassazione.\nA met\u00e0 novembre 2009 vengono pubblicate le motivazioni della condanna: corruzione in atti giudiziari \"susseguente\" e non \"antecedente\" alle testimonianze, ritenute false e reticenti, rese nell'intento di favorire Silvio Berlusconi. A comprova - continuano le motivazioni - sono elementi certi: \"un compenso di 600mila dollari e la promessa di tale compenso nell'autunno 1999. Elementi che si collocano temporalmente in epoca successiva rispetto alle deposizioni testimoniali di Mills, e da essi non si pu\u00f2 pertanto prescindere per valutare la qualificazione del tipo di corruzione\".\nIl 25 febbraio 2010 la Corte di cassazione ha accolto la richiesta del procuratore generale, annullando senza rinvio per intervenuta prescrizione del reato la sentenza di condanna ma riconoscendo colpevole Mills di danno di immagine allo stato e rigettando quindi il ricorso della difesa contro il risarcimento danni di 250.000 euro alla Presidenza del Consiglio (parte civile nel processo), imposto nei due gradi di giudizio precedenti.\nLa prescrizione \u00e8 stata prodotta da una differenza di circa tre mesi nel calcolo della data di compimento del reato e dalla riduzione dei termini di prescrizione data dalla legge ex Cirielli.\nIl 22 dicembre 2011 Mills, ascoltato in qualit\u00e0 di testimone durante il processo a Berlusconi, afferma che i 600\u00a0000 dollari non provengono da Silvio Berlusconi, bens\u00ec dall'armatore Diego Attanasio. Mills dichiara inoltre che all'epoca aveva sostenuto di aver ricevuto i soldi da Berlusconi tramite Carlo Bernasconi (che essendo morto all'epoca della dichiarazione non ha potuto confermare) solo per sottrarli al fisco inglese.\nIl 25 febbraio 2012 Berlusconi viene prosciolto per sopravvenuta prescrizione del reato."}
{"id": "656319", "revid": "124965905", "url": "https://it.wikipedia.org/wiki?curid=656319", "title": "Aussenzio di Milano", "text": "Biografia.\nSecondo una tradizione era originario della Cappadocia, mentre altre fonti lo ritengono goto, proveniente dalla citt\u00e0 di Durostorum sul delta del Danubio; fu un teologo ariano che resse dal 355 al 374 il vescovado di Milano. Ambrogio da Milano polemizz\u00f2 contro di lui in una lettera nota come \"Contra Auxentium\"\nAussenzio fu un seguace di Ulfila, l'\"apostolo dei Goti\", che tradusse la Bibbia in gotico e convert\u00ec questa popolazione al cristianesimo ariano. Fu ordinato diacono ad Alessandria d'Egitto nel 343 da Gregorio di Cappadocia, instauratosi sul seggio del patriarcato dopo il primo esilio di Atanasio. Si spost\u00f2 successivamente a Milano, diventando discepolo di Dionisio, vescovo della citt\u00e0.\nQuando Costanzo II depose il vescovo ortodosso Dionisio, Aussenzio, favorito dall'imperatrice Giustina, fu eletto vescovo di Milano e presto divent\u00f2 uno degli acerrimi avversari delle tesi sostenute dal Concilio di Nicea. La sua posizione fu cos\u00ec decisa che nel 369 fu scomunicato in un decreto di condanna con cui Damaso, vescovo di Roma, spinto da Atanasio, decise di difendere le dottrine di Nicea.\nQuando l'imperatore cattolico Valentiniano I sal\u00ec al trono, ad Aussenzio fu permesso di rimanere alla guida della sua diocesi, ma dovette subire l'onta del pubblico attacco delle sue dottrine da parte di Ilario di Poitiers che contrappose al suo pensiero religioso il proprio \"Liber contra Auxentium\", dal quale, se pur in un prospetto di contrapposizione, si possono ricavare molte notizie biografiche sul vescovo di Milano.\nL'unica sua opera conservatasi, la \"Lettera di Aussenzio\" (circa 400), \u00e8 stata preservata ai margini del manoscritto \"De fide\" di Ambrogio e, insieme al \"Vangelo\" di Ulfila, sono le maggiori testimonianze scritte delle dottrine ariane scritte in un'epoca in cui le decisioni del Concilio di Nicea continuavano ad alimentare un forte dibattito fino ai pi\u00f9 alti livelli delle gerarchie ecclesiastiche.\nAussenzio rimase vescovo di Milano fino alla sua morte, avvenuta nel 374, quando fu sostituito da Ambrogio.\nLa notizia che vuole Aussenzio sfidante di Ambrogio in un pubblico dibattito, nel quale domand\u00f2 per gli Ariani l'utilizzo della Basilica Portiana (oggi San Lorenzo), \u00e8 da riferirsi al suo successore ariano Mercurino Aussenzio, chiamato dall'imperatrice. Ambrogio, rifiutando di cedere la basilica, pose sotto assedio la chiesa con una grande moltitudine di milanesi tanto che, temendo tumulti, l'imperatrice Giustina riconsegn\u00f2 la basilica al culto cattolico."}
{"id": "656321", "revid": "889336", "url": "https://it.wikipedia.org/wiki?curid=656321", "title": "Andrea De Marco", "text": "Carriera.\nOriginario di Sestri Levante, appartenente alla sezione AIA di Chiavari, De Marco \u00e8 diventato arbitro nel 1990, quando era presidente della sezione chiavarese Italo Vago. Diresse la sua prima partita nella sua citt\u00e0, Sestri Levante, nel marzo del 1990: Sestri Levante-Calvarese (4-0), categoria Esordienti. \u00c8 stato promosso alla C.A.N. A-B nella stagione 2002-2003, per decisione del commissario della C.A.N. C Maurizio Mattei. Nella sua prima stagione nella Commissione Arbitri Nazionale, ha diretto dieci gare nella serie cadetta, infliggendo sei espulsioni e quattro rigori.\nAl suo secondo anno, in Serie B ha diretto ventuno gare (nove espulsioni e sei rigori) e ha potuto arbitrare anche Bologna- (1-1) del 9 maggio 2004 in Serie A, in cui ha dato un rigore al . Nella stagione 2004-2005, ha diretto sedici partite in Serie B (sei espulsioni e cinque rigori) e tre in A (un'espulsione e un rigore). Nella stagione 2005-2006 ha diretto undici gare in Serie A (quattro espulsioni e quattro rigori) e dieci in Serie B. \u00c8 l'unico arbitro di Chiavari ad aver raggiunto le cento gare in Serie A.\nCoinvolto inizialmente nell'inchiesta Calciopoli del 2006, non viene rilevato nulla di rilevante a suo carico nel relativo procedimento della giustizia sportiva. A partire da gennaio 2007 \u00e8 stato inserito nella lista FIFA degli arbitri internazionali. Al termine della stagione sportiva 2013-2014 ha diretto 140 partite in serie A e 98 in serie B con all'attivo anche la direzione di alcune \"classiche\" come 2 -, 1 -, 1 Roma-Inter, 1 -Milan, 1 Napoli-Inter e tre semifinali di Coppa Italia: Milan-, -Napoli e Roma-Inter.\nIn campo internazionale, nel 2007 \u00e8 selezionato per il Campionato europeo di calcio Under-17 in Belgio. Nel maggio del 2007 fa il suo esordio, a livello di nazionali maggiori, dirigendo un'amichevole a Burnley fra Inghilterra e Albania. Nel luglio 2009 l'AIA lo designa come rappresentante italiano al torneo calcistico della XXV Universiade in programma a Belgrado dove dirige tre partite: Inghilterra-Serbia, il quarto di finale Ucraina-Corea del Sud e la finale per l'undicesimo posto tra Uruguay e Canada.\nIl 12 maggio 2010 \u00e8 designato come arbitro \"addizionale\" di porta in occasione della finale di Europa League ad Amburgo tra e Fulham, diretta da Nicola Rizzoli. Il 3 luglio 2010, con la scissione della C.A.N. A-B in C.A.N. A e C.A.N. B, viene inserito nell'organico della C.A.N. A. Il 10 giugno 2011, viene designato per dirigere la finale del Torneo di Tolone tra Francia e Colombia. Nell'agosto 2011, per la seconda volta consecutiva, \u00e8 convocato in vista del torneo calcistico all'Universiade di Shenzhen, in Cina, concludendo la competizione con, all'attivo, tre gare dirette fra cui la semifinale fra Russia e Giappone. L'8 settembre 2011 ha arbitrato l'amichevole per l'inaugurazione del nuovo stadio della Juventus, lo Juventus Stadium, tra i bianconeri e il Notts County.\nL'11 marzo 2012, arbitrando -, terminata 2-0, raggiunge il prestigioso traguardo di 100 gare dirette in Serie A. Il 25 marzo 2012, viene designato per dirigere il \"Derby d'Italia\", tra Juventus e , giocato alle 20:45, allo Juventus Stadium. Il 29 aprile 2012 \u00e8 chiamato a dirigere, su invito della federcalcio armena, la finale della coppa nazionale, tra FC Shirak e FC Impuls. Il 18 luglio 2012 viene designato per dirigere una amichevole di \"lusso\" tra le nazionali olimpiche di Spagna e Messico, in vista delle Olimpiadi di Londra, nella citt\u00e0 di Cadice, accompagnato dai due assistenti corregionali Viazzi e Liberti.\nIl 25 febbraio 2013 viene designato per dirigere la finale tra e Anderlecht del Torneo di Viareggio 2013; \u00e8 stato coadiuvato dai colleghi Alessandro Giallatini della sezione di Roma 2, nel ruolo di AA1, e Fabiano Preti della sezione di Mantova, nel ruolo di AA2; l'impianto T. Bresciani di Viareggio, chiamato anche \u201cStadio dei Pini\u201d, \u00e8 stato il palcoscenico di questa gara. Nel giugno 2013 ha rappresentato la classe arbitrale italiana alla 17.ma edizione dei Giochi del Mediterraneo in programma a Mersin, in Turchia. Coadiuvato dall'assistente arbitrale Massimiliano Grilli, ha diretto due gare dei gironi eliminatori (Turchia-Albania 2-0 e Turchia-Bosnia ed Erzegovina 5-2) e la finale per la medaglia d'oro tra Marocco e ancora Turchia, vinta dalla squadra africana per 3 a 2 ai calci di rigore (dopo i supplementari le due squadre erano ferme sul 2 a 2).\nIl 31 dicembre 2013 termina la sua esperienza internazionale durata 7 anni, venendo ritirato dalle liste.\n\u00c8 stato congedato al termine della stagione sportiva 2013-2014 per limite di permanenza nel ruolo.\nIl 4 luglio 2014 viene nominato vicecommissario della CAN D al fianco del designatore Carlo Pacifici, tuttavia rifiuta l'incarico e rassegna le sue dimissioni dall'AIA a fine agosto del 2014 per diventare, a partire dalla stagione 2014-2015, moviolista per Premium Calcio."}
{"id": "656338", "revid": "1305772", "url": "https://it.wikipedia.org/wiki?curid=656338", "title": "King", "text": ""}
{"id": "656349", "revid": "3831", "url": "https://it.wikipedia.org/wiki?curid=656349", "title": "Nepotiano", "text": ""}
{"id": "656354", "revid": "253269", "url": "https://it.wikipedia.org/wiki?curid=656354", "title": "John Aasen", "text": "Biografia.\n\u00c8 stato uno degli attori pi\u00f9 alti della storia. Sua madre, la norvegese Kristi Danielsen, era alta (ma in seguito si ipotizz\u00f2 che la sua statura fosse solo ). Non \u00e8 certo chi fosse il padre di John, poich\u00e9 la Danielsen ne mantenne segreta l'identit\u00e0 per tutta la sua vita. \nSecondo alcune fonti Aasen era alto , ma l'edizione del 1978 del Guinness dei primati segnala che era alto solo .\nNel 1922 gli venne offerto un ruolo nel film \"Perch\u00e9 preoccuparsi?\", prodotto da Hal Roach e uscito nel 1923. In seguito recit\u00f2 in altri film come \"Growing Pains\" (1928), \"Gli uomini sposati devono andare a casa?\" (1928) con Stan Laurel e Oliver Hardy, dove interpret\u00f2 un alto e robusto giocatore di golf che prende Stanlio per la giacca e lo getta in una pozza, \"La tigre del Bengala\" (1936), \"Il terrore del circo\" (1936). Inoltre Aasen prese parte anche a \"Long Fliv the King\" (1926), \"Legionnaires in Paris\" (1927), \"Two Flaming Youths\" (1927), \"The Sting of Stings\" (1927), con Charley Chase, e \"Freaks\" (1932) di Tod Browning. \nMassone, fu membro della \"Highland Park Lodge\" No. 382 di Los Angeles, California."}
{"id": "656357", "revid": "103424", "url": "https://it.wikipedia.org/wiki?curid=656357", "title": "Passo del Monginevro", "text": ""}
{"id": "656371", "revid": "73322", "url": "https://it.wikipedia.org/wiki?curid=656371", "title": "Numeri interi relativi", "text": ""}
{"id": "656374", "revid": "124676807", "url": "https://it.wikipedia.org/wiki?curid=656374", "title": "Sigma", "text": "Il sigma (in lingua greca \u03c4\u1f78 \u03c3\u1fd6\u03b3\u03bc\u03b1 scritto \u03a3, \u03c3; finale: \u03c2), la diciottesima lettera dell'ordine alfabetico greco, \u00e8 una consonante di tipo sibilante. La lettera deriva, come tutte le altre, dall'alfabeto fenicio, che per\u00f2 era privo di vocali: i Greci le aggiunsero utilizzando le rimanenti lettere che rappresentavano suoni assenti nella loro lingua.\nGrafia.\nIl grafema sigma minuscolo pu\u00f2 essere rappresentato in due modi:\nSi veda ad esempio la parola \u03c3\u03cd\u03c3\u03c4\u03b1\u03c3\u03b9\u03c2 (\"s\u01d8stasis\", \"composizione\"). Si ricorda che le lettere minuscole cominciano ad apparire solo nell'alto Medioevo. \nSigma lunato.\nIl grafema \u03a3 originario si svilupp\u00f2 dalla lettera fenicia \ud802\udd14 (Sin). \nNonostante la somiglianza, il sigma lunato non ha nulla a che vedere con la C, c latina. Dal sigma lunato derivano le forme \u03c3 e \u03c2 cos\u00ec come la lettera cirillica \u0421. Il sigma lunato, sia maiuscolo che minuscolo (\u03f9, \u03f2) non ha varianti e si scrive allo stesso modo in tutte le posizioni: c\u03cdc\u03c4\u03b1c\u03b9c.\nPronuncia.\nLa sua pronuncia dovrebbe essere sempre sorda (come la s di sole) anche in posizione intervocalica, cio\u00e8 posta tra due vocali (\u03c0\u1fb6\u03c3\u03b1 /'pa:sa/, aggettivo, significato: \"tutta\"); in quest'ultimo caso \u00e8 diffusa anche la pronuncia sonora /paza/ (come la /s/ di \"rosa\").\nI suoni delle lettere dell'alfabeto greco hanno comunque subito una profonda trasformazione nel corso dei secoli e soprattutto nel passaggio dalla fase antica a quella bizantina (dal 529 al 1453 d.C.), che ha mantenuto poi inalterata la pronuncia fino ai giorni nostri.\nNelle scuole italiane ed europee tuttavia viene adottato lo statuto fonetico di Erasmo da Rotterdam, che promosse una lettura del greco nella maniera antica (pronuncia erasmiana o etacista, per il modo in cui viene pronunciata la lettera \u1f26\u03c4\u03b1 /'\u025b:ta/), esplicata nel \"Dialogus de recta Latini Graecique sermonis pronunciatione\" (\"Dialogo sulla corretta pronuncia della lingua latina e greca), in contrapposizione su quanto sosteneva il filologo tedesco Johannes Reuchlin, che promosse una pronuncia affine al greco moderno (pronuncia reuchliniana o itacistica. La \u1f26\u03c4\u03b1 pronunciata /ita/).\nQuando \u00e8 preceduta da una velare, una labiale o una dentale forma una consonante doppia (rispettivamente: \u03be, \u03c8, \u03b6).\nAltri usi della lettera.\nLa lettera sigma, oltre a essere un grafema di utilizzo linguistico viene impiegata in vari ambiti come simbolo matematico: in statistica viene utilizzata per rappresentare, in termini tecnici, una deviazione standard; in linguistica per rappresentare la sillaba; in meccanica per identificare lo sforzo normale; in fisica per distinguere alcune particelle subatomiche; in matematica per indicare lo spettro di una matrice; la sigma maiuscola (\u03a3) viene invece usata come simbolo di sommatoria.\nIn chimica organica si utilizza tale lettera ad indicare i legami sigma,ovvero legami in cui 2 atomi mettono in condivisione un elettrone ciascuno, sovrapponendo i propri orbitali pi\u00f9 esterni.\nInoltre \u00e8 usata per determinare il \"fattore sigma\" nei polimeri (macromolecole, ovvero molecole dall'alto peso molecolare) di RNA (acido ribonucleico) e come simbolo della costante di Stefan-Boltzmann (vedi costante fisica).\nIn linguaggi formali ed in matematica discreta, indica un alfabeto finito di simboli: se seguita dal simbolo * cio\u00e8 \u03a3* rappresenta l'insieme delle parole componibili sull'alfabeto \u03a3 inclusa la parola vuota che si rappresenta con la lettera \u03b5 (epsilon), se da tale alfabeto \u00e8 esclusa la parola vuota (detto pi\u00f9 genericamente elemento neutro dell'alfabeto) \u03b5 il simbolo * viene sostituito dal + ottenendo la nuova simbologia \u03a3+.\nIn informatica, formula_1 \u00e8 usato per indicare l'operatore di selezione dell'algebra relazionale.\nIn astronomia indica la dispersione di velocit\u00e0, ovvero la velocit\u00e0 tipica che possiede un oggetto o gruppo di oggetti all'interno di un gruppo pi\u00f9 esteso come una galassia all'interno di un ammasso."}
{"id": "656375", "revid": "45927", "url": "https://it.wikipedia.org/wiki?curid=656375", "title": "Base 10", "text": ""}
{"id": "656379", "revid": "712828", "url": "https://it.wikipedia.org/wiki?curid=656379", "title": "Finis Valorum", "text": ""}
{"id": "656385", "revid": "1546219", "url": "https://it.wikipedia.org/wiki?curid=656385", "title": "Causalit\u00e0 naturale", "text": "Il termine causalit\u00e0 naturale definisce il vincolo concettuale tra fenomeni della natura che seguono temporalmente uno all'altro in quanto uno \u00e8 evidente causa dell'altro. Si tratta dunque di un'applicazione al mondo fisico del principio di causalit\u00e0.\nNelle scienze naturali.\nTale vincolo comporta per lo studioso di scienze naturali una rigorosa necessit\u00e0 di definire inequivocabili relazioni di causa-effetto tra eventi, e fonda la ricerca empirica mediante osservazione che realizza il metodo sperimentale inventato da Galileo di conoscere la natura alla ricerca dei nessi causali sottostanti ai fenomeni osservati mediante esperimenti.\nSeguendo il metodo sperimentale - mediante analisi delle cause e degli effetti - \u00e8 possibile comprendere i meccanismi di funzionamento del mondo o realt\u00e0 fisica giungendo alle leggi fisiche, nella misura in cui la realt\u00e0 dei fenomeni possiede concretezza assoluta e conoscibilit\u00e0 nell'ambito delle umane capacit\u00e0, mentre ci\u00f2 che rimane sconosciuto dipende solo dai limiti della nostra capacit\u00e0 di interpretare la realt\u00e0 in termini esclusivamente razionali.\nSu questi principi deterministi si basano le ricerche e le scoperte nelle scienze esatte (fisica, biologia, ecc.), a differenza delle scienze umane (come la psicologia, la sociologia, ecc.) dove, mancando evidenti rapporti di causalit\u00e0 lineare tra fenomeni che pure si conseguono, devono avvalersi di strumenti dimostrativi diversi: statistici, dialettici, filosofici.\nNell'indagine sperimentale la determinazione di rigorosi nessi causali consente l'interpretazione deterministica per la quale a partire dalla conoscenza dello stato di un sistema e delle sue dinamiche \u00e8 possibile conoscere premesse e conseguenze e prevedere sviluppi successivi; a tale scopo l'oggetto dello studio deve essere isolato da variabili esterne incontrollate.\nAl concetto scientifico di causalit\u00e0 si collega il principio di indeterminazione di Heisenberg secondo il quale per livelli crescenti di precisione cresce in modo analogo l'approssimazione sulla conoscenza dello stato del sistema fisico osservato.\nRiguardo al concetto di causalit\u00e0 naturale, sono possibili varie interpretazioni rispetto alla domanda: \"qual \u00e8 la causa di un evento?\"\nLa teoria condizionalistica.\nLa teoria condizionalistica sostiene che \u00e8 causa ogni condizione dell'evento, senza il verificarsi della quale l'evento non si sarebbe prodotto.\nCio\u00e8 se per una reazione chimica servono determinati reagenti, la reazione (effetto) non si verifica se non sono presenti tutti i reagenti (causa). Se uno dei questi \u00e8 superfluo, allora non viene considerato parte della causa. Al contrario, se al mancare di uno dei reagenti non si avesse l'effetto, questo indica che il reagente fa certamente parte della causa. A tal fine ci si serve della formula della \"\"condicio sine qua non\", usando il procedimento di eliminazione mentale. \nSupponiamo infatti che manchi uno degli elementi causali, supponiamo come mentalmente non avvenuta l'azione, e successivamente si verifica se venga meno anche l'evento. In questo modo si parifica l'attitudine causale di tutti gli antecedenti necessari dell'evento. Ogni evento fa parte di una catena causale e le cause di un effetto sono a loro volta effetti di altre cause. Se supponiamo come non avvenuti alcuni degli eventi nella catena causale, dobbiamo supporre anche come non avvenuti alcune delle loro cause. Ci\u00f2 si traduce nella aberrante possibilit\u00e0 di \"regressus in infinitum\", un recedere all'infinito nella ricerca della causa ultima dell'evento, arrivando per esempio ad attribuire rilevanza, in un omicidio, alla nascita dell'assassino. \nAltri limiti cui si presta derivano dall'impossibilit\u00e0 di giungere ad un giudizio valido nei casi di causalit\u00e0 alternativa ipotetica, in cui \u00e8 possibile ricondurre l'evento alternativamente a pi\u00f9 cause indipendenti. Infatti, possiamo sempre solo essere certi che alla presenza delle cause segua il verificarsi dell'effetto, ma dall'effetto possiamo solo risalire a possibili cause, il che porta alla massima \"scire est per causas scire\"\", cio\u00e8 \"il sapere vero \u00e8 sapere con cognizione di causa\". Invece il risalire da effetti a cause pu\u00f2 solo generare ipotesi.\nLo stesso problema si verifica, \"mutatis mutandis\", nei casi di causalit\u00e0 addizionale, nei quali causa dell'evento sono le condotte contemporanee di due soggetti entrambe da sole sufficienti a produrlo. \nL'obiezione principale cui va incontro \u00e8 che tale teoria non \u00e8 in grado di individuare il nesso causale in tutti quei casi in cui non si conoscano in anticipo le leggi che presiedono ai rapporti tra determinati antecedenti e determinati susseguenti (es: caso del talidomide)."}
{"id": "656387", "revid": "36426", "url": "https://it.wikipedia.org/wiki?curid=656387", "title": "Torri di Firenze", "text": ""}
{"id": "656390", "revid": "228587", "url": "https://it.wikipedia.org/wiki?curid=656390", "title": "Magia (disambigua)", "text": ""}
{"id": "656392", "revid": "466539", "url": "https://it.wikipedia.org/wiki?curid=656392", "title": "James Lee Dozier", "text": "Biografia.\nEntrato nell'Esercito degli Stati Uniti d'America, raggiunse il grado di generale di divisione ed ebbe l'incarico di sottocapo di stato maggiore logistico presso il quartier generale delle forze terrestri della NATO nell'Europa meridionale (FTASE) a Verona.\nRapimento.\nFu rapito dalle Brigate Rosse a Verona il 17 dicembre 1981 mentre era sottocapo di stato maggiore addetto alla logistica del Comando delle Forze terrestri della NATO nell'Europa meridionale. Il sequestro avvenne nel suo appartamento, intorno alle 18, a opera di un commando di quattro uomini e una donna: Antonio Savasta, Pietro Vanzi, Ugo Milani, Cesare Di Lenardo e Barbara Balzerani, che entrarono in casa travestiti da idraulici, Giovanni Ciucci che rimase in strada alla guida dell'automezzo su cui venne caricato il generale. La moglie di Dozier venne solo immobilizzata e cos\u00ec venne trovata.\nA seguito anche di una trattativa infruttuosa con agenti del KDS bulgaro sempre interessati a possibili segreti militari dell'allora blocco occidentale, fu liberato a Padova il 28 gennaio 1982, al culmine delle indagini guidate da Umberto Improta, con un'incursione del NOCS reparto speciale della Polizia di Stato nell'appartamento di via Pindemonte; fu lo stesso presidente statunitense Ronald Reagan a congratularsi via telefono per la sua liberazione. Il sequestro Dozier \u00e8 considerato l'episodio che segna l'inizio del declino delle Brigate Rosse in Italia dopo gli eventi degli anni di piombo.\nNella cultura di massa.\nNel 1992 Carlo Lizzani gir\u00f2 per Rai 1 un film per la televisione ispirato alle vicende del rapimento, intitolato \"Stato di emergenza - Il caso Dozier\", con l'attore Lloyd Bochner nel ruolo dell'ufficiale statunitense.\nIl rapimento del generale viene citato nel film \"L'uomo che fissa le capre\" di Grant Heslov del 2009."}
{"id": "656395", "revid": "4711", "url": "https://it.wikipedia.org/wiki?curid=656395", "title": "Titovo U\u017eice", "text": ""}
{"id": "656399", "revid": "6923", "url": "https://it.wikipedia.org/wiki?curid=656399", "title": "Torre della Serpe", "text": "La Torre della Serpe faceva parte del tracciato due-trecentesco delle Mura di Firenze.\nQuesta torre, oggi situata in un'isola nei trafficati viali di Circonvallazione in mezzo al viale Fratelli Rosselli, aveva una funzione di guardia ed era un tempo vicina ad una postierla, cio\u00e8 una porticina nascosta nelle mura usata dai militari di ronda. In questo punto le mura formavano un angolo, che spiega la presenza della torre: le mura, provenendo dalla vicina Porta al Prato, curvavano ad angolo retto in direzione dell'Arno, che idealmente attraversavano per ripartire sull'altra sponda del fiume all'altezza del Torrino di Santa Rosa.\nLa struttura \u00e8 piuttosto semplice con il coronamento originale merlato. Il nome deriverebbe da un famoso capo-guardia denominato \"Serpe\".\nOggi \u00e8 la prima testimonianza delle Mura che si incontra nella riva nord dell'Arno a partire da ovest. Nelle vicinanze esisteva un'altra porta, la Porticciola, che fu distrutta durante la costruzione dei viali e che si trovava sul luogo dell'attuale consolato americano.\nOra \u00e8 sede della Sezione di Firenze del CNGEI."}
{"id": "656414", "revid": "1305772", "url": "https://it.wikipedia.org/wiki?curid=656414", "title": "Novembre (disambigua)", "text": ""}
{"id": "656417", "revid": "36426", "url": "https://it.wikipedia.org/wiki?curid=656417", "title": "Torrino di Santa Rosa", "text": ""}
{"id": "656426", "revid": "1186766", "url": "https://it.wikipedia.org/wiki?curid=656426", "title": "John Wesley Harding", "text": "John Wesley Harding \u00e8 un album di brani originali di Bob Dylan, prodotto da Bob Johnston e distribuito il 27 dicembre 1967 per l'etichetta Columbia Records. Il titolo del disco \u00e8 ispirato alla figura del leggendario fuorilegge del selvaggio West John Wesley Hardin (1853\u20131895).\nIl disco.\nSegn\u00f2 il ritorno ufficiale di Dylan a un sound acustico e alle radici tradizionali dopo tre album dominati da un sound elettrico e da modelli rock con testi surreali. Molti studiosi, supportati da commenti dello stesso Dylan, attribuiscono tale cambiamento ad un periodo di introspezione dopo il quasi fatale incidente motoclistico in cui fu coinvolto il cantante il 29 luglio 1966 nei pressi della sua casa di Woodstock. Considerato da \"Rolling Stone\" \"uno dei migliori 500 album della storia del rock\" (301\u00ba posto), contiene brani memorabili della discografia di Dylan come \"I Dreamed I Saw St. Augustine\", \"Dear Landlord\", e \"All Along the Watchtower\".\nSessioni di registrazione.\nDylan inizi\u00f2 a lavorare a \"John Wesley Harding\" nell'autunno del 1967: a quell'epoca erano trascorsi 18 mesi dall'ultimazione di \"Blonde on Blonde\". Ristabilitosi dalle condizioni critiche in seguito al suo incidente con la motocicletta dell'anno precedente, contrariamente al suo solito impieg\u00f2 parecchio tempo per registrare nella sua casa di Woodstock le sessioni-base non ufficiali; fino alla pubblicazione del disco si era sentito parlare poco di Dylan per tutto il 1967, quando erano circolate, solo sotto forma di bootleg (il celebre \"Great White Wonder\"), soltanto le sue registrazioni campestri con The Band, i cosiddetti \"basement tapes\" (\"nastri della cantina\"), con brani dalle sonorit\u00e0 prettamente country folk acustiche.\nNon \u00e8 ben chiaro quando furono esattamente composte le canzoni che finirono su \"John Wesley Harding\", ma nessuno dei provini \u00e8 saltato fuori dalle dozzine di registrazioni dei \"basement tapes\" che sono stati pubblicati nel corso degli anni ufficialmente e non. Secondo Robbie Robertson: \u00abtutto quello che mi ricordo \u00e8 che Bob ne port\u00f2 qualcuna con s\u00e9 quando and\u00f2 gi\u00f9 a Nashville. E l\u00ec, con un paio di tizi, le incise su nastro\u00bb. Queste sessioni di Nashville ebbero luogo nell'autunno del 1967, e richiesero meno di dodici ore nell'arco di tre sedute di registrazione per il completamento dei nuovi brani.\nDylan port\u00f2 a Nashville un gruppo di canzoni nello stile febbrile ma conciso delle composizioni uscite dai Basement Tapes. Dylan volle dare un suono austero al tutto in sintonia con il contenuto dei testi.\nIl gruppo del quale si serv\u00ec Dylan per la registrazione fu molto ristretto. Nella maggior parte delle sedute, la sezione ritmica era costituita dal batterista Kenneth A. Buttrey e dal bassista Charlie McCoy, unici due musicisti ad accompagnare Dylan, che suon\u00f2 tutte le parti di armonica, di chitarra, e di piano, oltre a cantare.\nLa prima sessione si tenne il 17 ottobre 1967 nello Studio A della Columbia, e dur\u00f2 solo tre ore, con l'incisione di versioni definitive di \"I Dreamed I Saw St. Augustine\", \"Drifter's Escape\", e \"The Ballad of Frankie Lee and Judas Priest\". Dylan ritorn\u00f2 in studio il 6 novembre, completando \"All Along the Watchtower\", \"John Wesley Harding\", \"As I Went Out One Morning\", \"I Pity the Poor Immigrant\", e \"I Am a Lonesome Hobo\". Il 29 novembre Bob torn\u00f2 in studio per l'ultima volta per completare \"I'll Be Your Baby Tonight\" e \"Down Along the Cove\" con l'ausilio della steel guitar suonata dal sessionman Pete Drake.\nTematiche.\nMolte delle canzoni di \"John Wesley Harding\" hanno dei testi molto rifiniti e succinti. Anche se lo stile rimane suggestivo, e continua forte l'uso da parte di Dylan di immagini suggestive e metafore, il selvaggio, inebriante stile surreale che aveva caratterizzato la sua produzione precedente, sembra essersi trasformato in qualcosa di pi\u00f9 comprensibile e rilassato. \"\u00abQuello che sto cercando di fare \u00e8 di non usare troppe parole\u00bb\" disse Dylan in un'intervista del 1968. Secondo Allen Ginsberg, Dylan aveva discusso con lui del suo nuovo approccio lirico, dicendogli che stava cercando di scrivere testi essenziali, pi\u00f9 brevi, ma pregni di significati. Tutte le immagini avrebbero dovuto essere funzionali e non ornamentali. Continuano inoltre, i molteplici riferimenti biblici gi\u00e0 presenti nei pezzi incisi con la Band nelle sessioni in cantina a Big Pink. Nello specifico \u00e8 la Bibbia di Re Giacomo a farla da padrone. Nel libro \"The Bible in the Lyrics of Bob Dylan\", Bert Cartwright indica addirittura sessanta citazioni provenienti dalla Bibbia nell'album, quindici nella sola \"The Ballad of Frankie Lee and Judas Priest\". Beatty Zimmerman, la madre di Dylan, raccont\u00f2 di come fosse sempre presente una grossa Bibbia sulla scrivania del figlio nella casa di Woodstock, dalla quale egli prendeva spunto ed ispirazione per scrivere i testi delle nuove canzoni.\nCopertina.\nLa foto che appare sulla copertina di \"John Wesley Harding\" mostra un ghignante Bob Dylan affiancato dai fratelli Luxman e Purna Das, due musicisti del Bengala, portati a Woodstock dal manager di Dylan, Albert Grossman. Alle spalle di Dylan c'\u00e8 Charlie Joy, un falegname locale. Una vecchia leggenda metropolitana vuole che nella copertina dell'album siano nascosti i visi dei vari membri dei Beatles, riconoscibili nella corteccia di un albero. Ci\u00f2 venne verificato dalla rivista \"Rolling Stone\" con il fotografo autore dello scatto, John Berg, prima dell'uscita dell'album. Inoltre si \u00e8 vociferato che le facce dei Beatles fossero molto pi\u00f9 evidenti nella foto prima che il disco andasse in stampa, e che furono maggiormente \"occultate\" in seguito. Dylan non ha mai ufficialmente confermato tali ipotesi.\nLa copertina del disco \u00e8 notevole anche per le note interne, scritte da Dylan stesso. In esse viene narrata la storia di tre Re e tre personaggi (Terry Chute, Frank, e la moglie di Frank, Vera), incorporando dettagli presi dai testi delle canzoni dell'album. A differenza dei testi dei brani sul disco, scritti in maniera abbastanza lineare, lo stile narrativo delle note \u00e8 simile al colorito, verboso, e surreale stile dei precedenti scritti di Dylan.\nPubblicazione e accoglienza.\n\"John Wesley Harding\", pubblicato il 27 dicembre 1967, fu recensito in maniera entusiastica dalla stragrande maggioranza dei critici, riscuotendo anche un ottimo successo commerciale, raggiungendo la seconda posizione in classifica negli Stati Uniti e la vetta in Gran Bretagna. Il successo dell'album presso il pubblico venne considerato particolarmente notevole in quanto Dylan veniva da un lungo periodo di assenza dalle scene e l'artista stesso aveva voluto che la Columbia pubblicasse l'album mantenendo un basso profilo promozionale. Meno di tre mesi dopo la pubblicazione, \"John Wesley Harding\" fu certificato disco d'oro dalla RIAA. \"All Along the Watchtower\" divenne uno dei brani pi\u00f9 celebri del disco dopo che Jimi Hendrix ne inser\u00ec una cover nel suo album \"Electric Ladyland\" l'anno seguente.\nTracce.\nLa durata delle tracce qui riportata \u00e8 quella della versione rimasterizzata messa in commercio il 16 settembre 2003 e poi ridistribuita il 1\u00ba giugno 2004. Le versioni precedenti differiscono."}
{"id": "656431", "revid": "2208340", "url": "https://it.wikipedia.org/wiki?curid=656431", "title": "Sadako Sasaki", "text": "Biografia.\nLa piccola Sadako si trovava con il fratello in un parco per giocare, a circa 1,7 chilometri di distanza dal luogo dell'esplosione. Lo spostamento violento d'aria la scaravent\u00f2 lontana dal fratello. Suo fratello corse a cercarla e la trov\u00f2 apparentemente illesa nei pressi del Ponte Misasa. Crescendo divenne forte e atletica, ma nel 1954, all'et\u00e0 di undici anni, dopo la vittoria di un'importante gara di bici, torn\u00f2 a casa stremata. Inizialmente sembrava un semplice raffreddore, ma dopo tempo le fu diagnosticata una grave forma di leucemia, conseguenza delle radiazioni della bomba atomica. La ragazzina venne quindi ricoverata alla croce rossa di Hiroshima.\nSuo fratello, preoccupato per lei, le parl\u00f2 di un'antica leggenda secondo la quale chi fosse riuscito a creare mille orizuru (origami a forma di gru) avrebbe potuto esprimere un desiderio. Chizuko stesso realizz\u00f2 per lei la prima, Sadako continu\u00f2 nella speranza di poter tornare presto a gareggiare. Comunque, il suo desiderio non era limitato a questo; Sadako stava dedicando al suo lavoro il massimo impegno, poich\u00e9 credeva che cos\u00ec avrebbe posto fine a tutte le sofferenze, avrebbe curato tutte le vittime del mondo e avrebbe portato loro la pace.\nPoco dopo aver intrapreso il suo progetto, Sadako conobbe un bambino nelle sue stesse condizioni, a cui era rimasto poco da vivere. Ella cerc\u00f2 di convincerlo a fare la stessa cosa, ma la sua risposta fu: \"so che morir\u00f2 stanotte\". Durante i quattordici mesi trascorsi in ospedale, Sadako realizz\u00f2 gru con qualsiasi carta a sua disposizione, comprese le confezioni dei suoi farmaci e la carta da imballaggio dei regali degli altri pazienti. Mor\u00ec la mattina del 25 ottobre 1955. Le ultime parole della ragazzina che conosciamo sono \"\u00e8 buono\" riferito al piatto di riso che le avevano fatto mangiare. Una versione della sua storia, vuole che Sadako fosse riuscita a completare gru, prima di morire. Secondo un'altra, riferitaci da Eleanor Coerr nel suo romanzo \"Sadako and the Thousand Paper Cranes\", Sadako sarebbe riuscita a completarne solo 644, mentre le restanti 356 sarebbero state aggiunte dai suoi amici. Infine, tutte le gru sarebbero state sepolte con lei.\nDopo la sua morte, i suoi amici e compagni di scuola pubblicarono una raccolta di lettere al fine di raccogliere fondi per costruire il Monumento alla pace dei bambini in memoria sua e degli altri bambini morti in seguito alla bomba atomica di Hiroshima. Nel 1958, fu collocata al Parco del Memoriale della Pace una statua raffigurante Sadako mentre tende una gru d'oro verso il cielo. Ai piedi della statua, una targa reca incisa la frase: \u00abQuesto \u00e8 il tuo pianto. La nostra preghiera. Pace nel mondo\u00bb. \u00c8 possibile, per i visitatori, come ricordo di Sadako e come simbolo di pace, lasciare una gru di carta in una grande urna, unitamente a un messaggio. Le \u00e8 stata dedicata anche un'altra statua, situata al Parco della Pace di Seattle."}
{"id": "656432", "revid": "1543377", "url": "https://it.wikipedia.org/wiki?curid=656432", "title": "Contea di Providence", "text": "La contea di Providence, in inglese \"Providence County\", \u00e8 una contea dello Stato del Rhode Island negli Stati Uniti.\nGeografia fisica.\nLa contea confina a nord con le contee di Worcester e di Norfolk del Massachusetts, a nord-est con la contea di Bristol del Massachusetts, a est con la contea di Bristol del Rhode Island, a sud con la contea di Kent ed a ovest con la contea di Windham del Connecticut.\nIl territorio \u00e8 prevalentemente pianeggiante fatta eccezione per delle catene di basse colline ad occidente. \u00c8 qui che la contea raggiunge la massima elevazione con la \"Jerimoth Hill\" di 247 metri, posta al confine con il Connecticut, che \u00e8 anche la massima elevazione dello Stato.\nI laghi, specie artificiali, sono numerosi. Il maggiore per estensione \u00e8 la \"Scituate Reservoir\" che \u00e8 alimentato dal fiume \"Pawtuxet\" e dal fiume \"Ponaganset\" che nascono nell'ovest della contea. Da nord scorrono i fiumi \"Woonasquatucket\" e \"Moshassuck\" che confluendo formano l'ampio estuario del fiume \"Providence\", un ramo della baia di Narragansett. Il fiume \"Blackstone\" scorre in direzione sud-est e a Pawtucket forma l'estuario del fiume \"Seekonk\" il braccio pi\u00f9 a nord della baia di Narragansett.\nL'area sud-orientale, attorno al fiume Providence, \u00e8 densamente popolata. Qui e situata Providence, la capitale dello Stato, e la sua area metropolitana, che comprende le citt\u00e0 di Cranston, Pawtucket, East Providence, North Providence e Johnston. Nel nord della contea \u00e8 situata la citt\u00e0 di Woonsocket.\nComuni.\nLa contea di Providence \u00e8 suddivisa in 16 comuni, 6 dei quali hanno lo status di \"city\" e gli altri 10 quello di \"town\"."}
{"id": "656433", "revid": "287204", "url": "https://it.wikipedia.org/wiki?curid=656433", "title": "Gottfried August B\u00fcrger", "text": "Biografia.\nIl padre era il pastore luterano del villaggio di Halberstadt, presso Molmerswende (Unterharz, Sassonia).\nFu un bambino tardivo, e all'et\u00e0 di dodici anni, fu di fatto adottato dal nonno materno, Bauer, ad Aschersleben, che lo mand\u00f2 al P\u00e4dagogium di Halle. Da qui pass\u00f2 nel 1764 all'universit\u00e0, alla facolt\u00e0 di teologia, che tuttavia abbandon\u00f2 presto per quella di giurisprudenza. Fu l\u00e0 che venne influenzato da Christian Adolph Klotz (1738-1771), che punt\u00f2 l'interesse di B\u00fcrger alla letteratura, ma incit\u00f2 la sua naturale disposizione ad una vita smodata e priva di regole. A causa della sua condotta sregolata, venne richiamato nel 1767 dal nonno, e promettendo di riformarsi fu di nuovo autorizzato, nel 1768, ad accedere all'universit\u00e0 di Gottinga alla facolt\u00e0 di legge.\nPoich\u00e9 non moder\u00f2 le sue abitudini, per\u00f2, fu privato di ogni sostegno da parte del nonno, lasciato solo con le proprie risorse. Nel frattempo aveva fatto buoni progressi nei suoi studi universitari, ed ebbe la grande fortuna di riuscire a creare un circolo di amicizie con giovani uomini dai gusti letterari. Le prime poesie di B\u00fcrger (tra cui \"Herr Bacchus ist ein braver Mann\" - \"Il signor Bacco \u00e8 un brav'uomo\") furono cos\u00ec pubblicate nel \"Musenalmanach\" di Gottinga, edito da Heinrich Christian Boie e Friedrich Wilhelm Gotter; nel 1771 era gi\u00e0 largamente conosciuto come poeta. Nel 1772, con l'influenza di Boie, B\u00fcrger ottenne la carica di \"Amtmann\" (magistrato distrettuale) ad Altengleichen vicino a Gottinga. Suo nonno allora gli si riconcili\u00f2, pag\u00f2 i suoi debiti e lo lanci\u00f2 nel mondo di nuove funzioni che avrebbe dovuto svolgere.\nFrattanto mantenne i rapporti con i suoi amici di Gottinga, e quando si istitu\u00ec il \"G\u00f6ttinger Bund\" (\"federazione di Gottinga\"), B\u00fcrger, anche se non ne era membro, vi si tenne in stretto contatto. Nel 1773 fu pubblicata sul \"Musenalmanach\" la ballata \"Lenore\", ispirata dallo studio di Shakespeare e dalle poesie del folklore inglese; questa poesia, che non ha rivali per quanto riguarda la sua forte espressivit\u00e0 drammatica ed evocativa dello strano e del supernaturale, divenne poi familiare agli abitanti di Gottinga. Altrettanto, se non pi\u00f9 famosa divenne \"Der wilde J\u00e4ger\", ovverosia \"Il cacciatore selvaggio\", tradotta in italiano da Giovanni Berchet, che la inser\u00ec assieme a \"Lenore\" nella \"Lettera semiseria\", manifesto del Romanticismo italiano. Nel 1774 B\u00fcrger spos\u00f2 Dorette Leonhardt, la figlia di un ufficiale di Hannover; ma la sua attrazione per la sorella minore della moglie (la \"Molly\" delle sue poesie ed elegie) rese infelice la loro unione e turb\u00f2 la sua vita. Nel 1775 fu iniziato in Massoneria. Nel 1778 B\u00fcrger divenne editore del \"Musenalmanach\" e nello stesso anno pubblic\u00f2 la prima collezione di sue poesie. Nel 1780 acquist\u00f2 una fattoria ad Appenrode, ma in soli tre anni perse tanto denaro da dover abbandonare il podere. Fu in seguito sconvolto da problemi economici, ed essendo accusato di trascurare i suoi doveri ufficiali, e sentendo il suo onore attaccato, rinunci\u00f2 alla sua posizione di Amtmann e si ritrasfer\u00ec a Gottinga nel 1784, dove si afferm\u00f2 come \"Privatdozent\" (in Germania, la \"carica\" che precede l'insegnante universitario).\nPoco prima del suo nuovo trasferimento, sua moglie mor\u00ec (30 luglio 1784), e il 29 giugno dell'anno successivo spos\u00f2 sua \"sorella acquisita\", Molly. Ma la sua morte per parto il 9 gennaio del 1786 provoc\u00f2 in lui grande afflizione. Sembr\u00f2 perdere d'un tratto tutto il proprio coraggio, e tutto il proprio vigore mentale e fisico. Continu\u00f2 comunque ad insegnare a Gottinga, e in occasione del cinquantenario dalla fondazione dell'universit\u00e0, nel 1787, fu nominato \"dottore onorario\" di filosofia, e poi - sempre della stessa facolt\u00e0 - \"professore straordinario\", seppur senza stipendio. L'anno seguente si spos\u00f2 una terza volta, con una certa Elise Hahn, che, incantata dalle sue poesie, gli aveva offerto la mano. Ma solo poche settimane di matrimonio con lei bastarono per mostrare il suo errore, e dopo due anni e mezzo divorziarono.\nProfondamente ferito dalle critiche che nei suoi confronti fece Friedrich Schiller, nella quattordicesima e quindicesima parte dell\"Allgemeine Literaturzeitung\" del 1791, B\u00fcrger, deluso e devastato in economia e salute, si guadagn\u00f2 da vivere con un precario posto da insegnante a Gottinga fino alla morte, avvenuta l'8 giugno del 1794 per tubercolosi.\nIl carattere di B\u00fcrger, nonostante la sua totale mancanza di moderazione morale, non fu tuttavia privo di qualit\u00e0 nobili e degne di nota: era onesto nei suoi propositi, fin troppo generoso, modesto e di cuore tenero. Considerevole fu il suo talento per la poesia popolare, e le sue ballate sono fra le pi\u00f9 belle in tedesco.\nOpere.\nElenco parziale.\nFra le ballate:\nFra le poesie liriche (che pure non godono di grande reputazione):\nFamose \"Le avventure del barone di M\u00fcnchhausen\" del 1786 (\"Wunderbare Reisen zu Wasser und zu Lande, Feldz\u00fcge und lustige Abenteuer des Freiherrn von M\u00fcnchhausen: wie er dieselben bei der Flasche im Zirkel seiner Freunde selbst zu erz\u00e4hlen pflegt\"), estensione della raccolta di racconti pubblicati da anonimo nel 1781."}
{"id": "656437", "revid": "1516566", "url": "https://it.wikipedia.org/wiki?curid=656437", "title": "Gunderico", "text": "Fu il re che condusse i Vandali, popolazione germanica originariamente stanziata lungo le rive dell'Oder, nell'odierna Polonia, a prendere parte alle invasioni barbariche che sconvolsero l'Impero romano d'occidente durante il V secolo.\nBiografia.\nEra figlio di Godigisel, il re dei Vandali Asdingi e di una nobile vandala, Flora. Suo padre port\u00f2 la trib\u00f9 degli Asdingi a stanziarsi presso il fiume Reno, frontiera naturale dell'impero romano. Nel 406 i Vandali entrarono in guerra contro i Franchi, che cercarono inutilmente di respingere la loro avanzata. Durante uno di questi scontri, nel dicembre del 406, Godigisel fu colpito a morte. A questi successe Gunderico.\nGunderico guid\u00f2 i Vandali della trib\u00f9 degli Asdingi oltre il Reno, il 31 dicembre del 406, a Magonza, che fu rasa al suolo, e poi attraversarono rapidamente la Gallia, razziando i villaggi e le citt\u00e0 che incontravano lungo il loro cammino, sino ad arrivare ai Pirenei, dove si fermarono di fronte ai passi fortificati e si riversarono nella Gallia Narbonense.\nNell'autunno del 409, assieme a Svevi, Alani e Silingi, probabilmente con la complicit\u00e0 del governatore romano della penisola iberica, Geronzio, che mirava a crearsi uno stato indipendente, attraversarono i Pirenei dove per circa due anni portarono distruzioni e saccheggi. Per due anni le popolazioni barbare che erano giunte nella penisola iberica, tre di origine germanica, i Vandali Asdingi, i Vandali Silingi ed i Suebi, e una non germanica, gli Alani, si aggirarono per le fiorenti campagne iberiche, abbandonandosi al saccheggio ed alle devastazioni:\nSecondo la testimonianza del cronista Idazio, nel 411 gli invasori si spartirono le terre occupate in questo modo:\nTutta la Spagna, tranne la \"Tarraconense\" rimasta ai Romani, risult\u00f2 dunque occupata dai Barbari nell'anno 411. Secondo Procopio, storico vissuto nel VI secolo, i Barbari avrebbero avuto il riconoscimento dell'occupazione dei territori da parte di Roma, ottenendo dunque lo status di \"foederati\" e un terzo delle propriet\u00e0 dei Romani, in cambio del giuramento di fedelt\u00e0 all'imperatore (410); al contrario Orosio, vissuto all'epoca dei fatti, afferma esplicitamente che l'occupazione fu illegale. Tra le due testimonianze discordanti, Heather propende a dare credito a quella di Orosio, in quanto fonte pi\u00f9 vicina cronologicamente ai fatti.\nNell'inverno del 414-415, cominciarono ad arrivare nella penisola iberica, a Barcino e dintorni, i primi Goti, perseguitati dalla carestia e soprannominati \"truli\", perch\u00e9 pagavano con un pezzo d'oro ogni \"trula\" di grano, che acquistavano.\nLa pace dur\u00f2 solo pochi anni e gi\u00e0 nel 416, il re dei Visigoti, Walia si present\u00f2, a nome dell'imperatore, nella penisola iberica con un possente esercito per liberarla dai barbari: attacc\u00f2, per primi, i Vandali Silingi che, dopo diversi scontri, nel 418, furono annientati ed il loro re, Fredbal, fu inviato prigioniero a Ravenna, dall'imperatore; i pochi superstiti si unirono ai Vandali Asdingi. Quindi furono presi di mira gli Alani, e sempre nel 418, Attaco, re degli Alani, mor\u00ec in una sanguinosa battaglia contro i Visigoti, guidati da Walia. Gli Alani, gravemente sconfitti, rinunciarono ad eleggere un nuovo re e molti dei sopravvissuti chiesero protezione ed al contempo offrirono la corona degli Alani al re dei Vandali, Gunderico, che la accett\u00f2, diventando da allora \"rex Vandalorum et Alanorum\", re dei Vandali e degli Alani.\nPrima che Walia, alla fine del 418, si scatenasse contro Suebi e Vandali Asdingi, fu richiamato in Gallia dal generale romano Flavio Costanzo; consegn\u00f2 ai Romani le province da lui recuperate di Betica, Lusitania e Cartaginense, ricevendo in cambio lo stanziamento per il suo popolo nella Valle della Garonna, in Aquitania.\nGunderico, scampato il pericolo, si volse contro i Suebi, che si ritirarono sui monti asturiani e cantabrici e si arroccarono sulla Cordigliera Cantabrica (419); intervennero per\u00f2 le milizie romane, in soccorso degli Svevi, che, nel 420, costrinsero i Vandali ad arretrare sino alla provincia dove in precedenza erano stanziati i Silingi, la Betica, oggi nota come Andalusia. Dall'arrivo delle truppe di Gunderico venne infatti chiamata \"Vandalusia\".\nAlcuni anni dopo, nel 422, le orde vandale, guidate da Gunderico, riportarono una grande vittoria, grazie alla slealt\u00e0 dei Visigoti nei confronti dei Romani, contro un esercito romano-gotico guidato da Castino:\nIn seguito a queste vittorie, molti porti iberici furono conquistati, e le galee requisite dai vincitori. I Vandali diventarono cos\u00ec la prima popolazione teutonica a sviluppare una propria marina e a darsi alla pirateria, con la quale arrivarono poco dopo, nel 425, a sbarcare e razziare in Mauritania e sulle Baleari; in quegli stessi anni caddero anche gli ultimi due baluardi romani nel sud della penisola iberica: Cartagena e Siviglia.\nDopo la morte di Gunderico, avvenuta intorno al 428 a Siviglia, venne eletto nuovo sovrano il fratellastro Genserico il quale, lasciando la Spagna in mano ai Visigoti, si volse alla conquista dell'Africa romana.\nBibliografia.\nFonti primarie\nFonti secondarie"}
{"id": "656441", "revid": "50869", "url": "https://it.wikipedia.org/wiki?curid=656441", "title": "Conferenza internazionale dei meridiani", "text": "La Conferenza internazionale dei meridiani si tenne a Washington nell'ottobre 1884 per decidere il meridiano fondamentale sia per il calcolo della latitudine sia per il calcolo dei fusi orari.\nI partecipanti.\nLa conferenza fu organizzata dal Presidente degli Stati Uniti d'America Chester Arthur e parteciparono 25 nazioni, rappresentate da 41 delegati:\nLe conclusioni.\nLa conferenza approv\u00f2 le seguenti risoluzioni:\nLa risoluzione 2 fu approvata con 22 voti favorevoli ed 1 contrario (San Domingo). Francia e Brasile si astennero. La Francia adott\u00f2 il meridiano di Greenwich solo nel 1911, continuando fino ad allora ad usare il meridiano di Parigi.\nLa risoluzione 4 divide espressamente il tempo standard dal giorno universale. Anche se due delegati, Cleveland Abbe, meteorologo, capo dello \"United States Weather Service\" e Sandford Fleming, ingegnere capo della Canadian Pacific Railway, avevano proposto l'approvazione del tempo standard da tutte le nazioni, altri delegati obiettarono, dichiarando che era fuori degli obiettivi del congresso; in questo modo nessuna proposta venne messa al voto e non fu adottata nessuna zona temporale, contrariamente a quanto chiesto dall'opinione popolare.\nRiguardo alla risoluzione 6: il Regno Unito gi\u00e0 aveva spostato l'inizio del giorno nautico dal mezzogiorno, dodici ore prima della mezzanotte, alla mezzanotte nel 1805, durante la battaglia di Trafalgar. Il giorno astronomico \u00e8 stato spostato dal mezzogiorno, dodici ore dopo la mezzanotte, alla mezzanotte solo il 1\u00ba gennaio 1925."}
{"id": "656442", "revid": "767487", "url": "https://it.wikipedia.org/wiki?curid=656442", "title": "Cantone di Castelnau-le-Lez", "text": "Il Cantone di Castelnau-le-Lez era una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende i comuni di:"}
{"id": "656443", "revid": "256896", "url": "https://it.wikipedia.org/wiki?curid=656443", "title": "International Meridian Conference", "text": ""}
{"id": "656444", "revid": "1544245", "url": "https://it.wikipedia.org/wiki?curid=656444", "title": "Giuseppe Russo (carabiniere)", "text": "Biografia.\nNato a Cosenza il 6 gennaio 1928, si arruol\u00f2 il 10 dicembre 1953, a 25 anni. Tenente colonnello dei Carabinieri, nel corso della carriera ricopr\u00ec numerosi incarichi di un certo rilievo, tra cui il comando della Tenenza di Torino Po, delle Compagnie di Alcamo (TP), di Castelvetrano (TP) e di Palermo Urbana 2\u00aa (ora Palermo San Lorenzo). Fu uomo di fiducia dell'allora colonnello Carlo Alberto dalla Chiesa e, per le sue capacit\u00e0 investigative, fu incaricato di reggere il comando del Nucleo Investigativo di Palermo, guidato ininterrottamente dal 25 marzo 1969 all\u20198 febbraio 1977. In tale veste, aveva indagato sull'assassinio del procuratore Pietro Scaglione e sulla scomparsa del giornalista Mauro De Mauro e guid\u00f2 in prima persona le indagini che condussero al famoso \"Rapporto dei 114\" del giugno 1971 (Albanese Giuseppe + 113), redatto congiuntamente da Polizia di Stato e Carabinieri il quale denunciava centinaia di mafiosi per associazione per delinquere, tra cui numerosi \"boss\" del calibro di Stefano Bontate, Gaetano Badalamenti, Giuseppe Calderone, Gerlando Alberti e Gaetano Fidanzati.\nNei primi anni settanta, il colonnello Russo, insieme ai sottufficiali Giuliano Guazzelli e Antonio Subranni, indag\u00f2 anche su una serie di clamorosi sequestri di persona avvenuti nel palermitano e nel trapanese, che riusc\u00ec a imputare al boss corleonese Luciano Liggio e al parroco di Carini don Agostino Coppola, risalendo all'appartamento che avrebbe ospitato il vice di Liggio, Salvatore Riina insieme alla moglie Ninetta Bagarella dopo il matrimonio, dove arrest\u00f2 un fratello di lei, Leoluca, trovato armato fino ai denti. L'indagine si allarg\u00f2 anche a numerose societ\u00e0 intestate tutte al commercialista massone Giuseppe Mandalari, uomo di fiducia di Riina, create proprio in concomitanza con il pagamento dei riscatti dei sequestri di persona: questa scoperta venne riportata dal colonnello Russo di fronte alla Commissione Parlamentare Antimafia il 18 dicembre 1974. Nel rapporto del 21 maggio 1974, Russo infatti scrisse: \"Le prime indagini a Milano danno la conferma dell'esistenza di agguerriti gruppi di mafia cui \u00e8 da attribuire la ripresa dei sequestri di persona nella Sicilia occidentale e il trasferimento di tale attivit\u00e0 in continente\".\nSi pose in aspettativa all'inizio del 1977 per protesta contro la sua mancata nomina a comandante del gruppo carabinieri di Palermo.\nOmicidio.\nLa sera del 20 agosto 1977 un gruppo di fuoco mafioso composto da Leoluca Bagarella, Giovanni Brusca, Vincenzo Puccio e Giuseppe Greco detto \"Scarpuzzedda\" arriv\u00f2 a bordo di una Fiat 128 nella piazza principale di Ficuzza (frazione di Corleone) e, armati di pistole calibro 38, spararono contro il colonnello Russo, il quale, essendo in vacanza, stava passeggiando assieme all'insegnante Filippo Costa (che lo stava aiutando nella stesura di un libro di memorie), anch'egli colpito e rimasto ucciso.\nIndagini e processi.\nLe indagini sull'omicidio vennero dirette dal giudice istruttore Pietro Sirena e si orientarono sulla pista delle indagini condotte da Russo sugli appalti per la costruzione della diga Garcia tra Corleone e Roccamena, di cui ampiamente parl\u00f2 nei suoi articoli il giornalista Mario Francese (anch'egli trucidato dai Corleonesi nel 1979): in un primo momento nel dicembre 1977 vennero arrestati per favoreggiamento personale degli assassini di Russo alcuni ingegneri e dirigenti dell'impresa Lodigiani (che aveva in appalto i lavori di costruzione della diga) e alcuni subappaltatori (tra cui gli imprenditori edili Rosario Cascio e Giuseppe Modesto, legati ai Corleonesi) ma vennero tutti prosciolti.\nPer\u00f2, nell'immediatezza del delitto, venne arrestato il pastore di Camporeale Casimiro Russo poich\u00e9 trovato in possesso di una calibro 38 non dichiarata (la stessa utilizzata dagli assassini): Russo confess\u00f2 di aver compiuto l'omicidio insieme ai suoi amici Rosario Mul\u00e8 e Vincenzo Bonello (che vennero arrestati) ma dopo pochi giorni ritratt\u00f2 affermando di aver subito un pestaggio da parte dei carabinieri per indurlo a confessare. Tuttavia non venne creduto poich\u00e9 giudicato infermo di mente da una perizia psichiatrica e quindi condannato a ventisette anni di carcere mentre Mul\u00e8 e Bonello ebbero l'ergastolo.\nNel 1994, in seguito alle dichiarazioni dei collaboratori di giustizia Tommaso Buscetta, Antonino Calderone e Francesco Marino Mannoia (cui si aggiunsero quelle di Giovanni Brusca), si apr\u00ec un nuovo processo nei confronti di Leoluca Bagarella (in qualit\u00e0 di esecutore materiale) insieme a Salvatore Riina, Michele Greco e Bernardo Provenzano (accusati di essere i mandanti). Per questi motivi, nello stesso anno vennero scarcerati Casimiro Russo, Rosario Mul\u00e8 e Vincenzo Bonello dopo una lunga battaglia giudiziaria ingaggiata dall'avvocato Alfredo Galasso, difensore di Mul\u00e8 (cui mancava la mano destra e quindi impossibilitato a sparare), che riusc\u00ec a fare ottenere nel 2002 un risarcimento per ingiusta detenzione di circa due miliardi di lire per il suo assistito e per Bonello.\nNel 1997 la Corte d'assise di Palermo condann\u00f2 all'ergastolo Salvatore Riina, Leoluca Bagarella, Michele Greco e Bernardo Provenzano.\nControversie.\nGiuseppe Russo \u00e8 risultato parte attiva nei depistaggi istituzionali nel corso delle indagini relative al sequestro del giornalista Mauro De Mauro (16 settembre 1970), all'omicidio dell'editore milanese Giangiacomo Feltrinelli (14 marzo 1972) e al fallito sequestro del sen. Graziano Verzotto (1 febbraio 1975). A detta dei collaboratori di giustizia Tommaso Buscetta e Antonino Calderone, Russo era anche in collegamento col principe nero Junio Valerio Borghese all'epoca del cosiddetto \"golpe dell'Immacolata\" (8 dicembre 1970); Calderone sostenne anche che, durante le indagini sul sequestro del costruttore Luciano Cassina, Russo avrebbe sottoposto a torture uno dei mafiosi sospettati nel corso degli interrogatori in caserma. Secondo il gen. Angelo Tateo, gi\u00e0 suo collaboratore, egli aveva tra i suoi confidenti il boss mafioso di Riesi Giuseppe Di Cristina, che si oppose decisamente al suo omicidio e anche per questo fu ucciso dai corleonesi pochi mesi dopo. Nel corso della sua testimonianza al Maxiprocesso di Palermo, il boss Michele Greco afferm\u00f2 che il colonnello Russo fu spesso suo ospite presso il feudo \"Favarella\" a Ciaculli, di cui addirittura possedeva una copia delle chiavi del cancello d'ingresso.\nLa squadra di carabinieri di Russo ha subito una serie di accuse in seguito all'assoluzione, in revisione, nel 2012 di Giuseppe Gulotta e altri condannati per la strage di Alcamo Marina in cui furono uccisi due carabinieri, in seguito a rivelazioni di un ex militare dell'Arma secondo le quali gli accusati sarebbero stati oggetto di violenze e torture per farli confessare.\nLa memoria.\nIn occasione della ricorrenza, si sono tenute regolarmente celebrazioni in memoria del colonnello e dell'amico con cui fu ucciso. Nel 2019 il generale di brigata Giovanni Cataldo dell'Arma dei Carabinieri ne ha commemorato la scomparsa sottolineando \"il sacrificio del tenente colonnello Russo e di tutte le vittime di mafia, continua ancora oggi, ad essere di sprone ed esempio per tutti i carabinieri che, quotidianamente, combattono la criminalit\u00e0 organizzata\".\nIn occasione della commemorazione del quarantennale dell'uccisione il Notiziario Storico dell'Arma dei Carabinieri ha pubblicato un articolo dedicato all'ufficiale."}
{"id": "656445", "revid": "767487", "url": "https://it.wikipedia.org/wiki?curid=656445", "title": "Cantone di Castries", "text": "Il Cantone di Castries era una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "656447", "revid": "767487", "url": "https://it.wikipedia.org/wiki?curid=656447", "title": "Cantone di Claret", "text": "Il Cantone di Claret era una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "656448", "revid": "57872", "url": "https://it.wikipedia.org/wiki?curid=656448", "title": "Torre Orsaia", "text": "Torre Orsaia (\"La Turri\" nel dialetto cilentano meridionale) \u00e8 un comune italiano di abitanti della provincia di Salerno in Campania. Il suo territorio \u00e8 compreso nel parco nazionale del Cilento, Vallo di Diano e Alburni.\nStoria.\nLa storia di Torre Orsaia ha inizio intorno alla met\u00e0 del secolo undicesimo, all'epoca del condottiero normanno Roberto il Guiscardo, quando le incursioni dei pirati, la malaria e la distruzione di Policastro operata dallo stesso Guiscardo (1065) spinsero le popolazioni costiere a spostarsi verso zone pi\u00f9 interne del territorio; venne cos\u00ec a costituirsi un primo centro abitato nella Terra Turris Ursajae. Il luogo su cui attualmente sorge Castel Ruggero, poi, considerato di grande importanza strategica gi\u00e0 dai Longobardi, ospit\u00f2 intorno al 1150 un accampamento di truppe di Ruggero II il Normanno (da cui il nome Castra Roggerii). \nNel 1301 monsignor Pagano, Vescovo di Policastro, deciso a far valere i propri diritti feudali sul territorio della Diocesi, ordin\u00f2 la costruzione di una sede estiva dell'Episcopio a Torre Orsaia, ed eman\u00f2 un bando nel quale prometteva, a tutti coloro i quali avessero voluto prendere dimora vicino al Palazzo Vescovile, terra a sufficienza per una casa, una vigna, un orto e un pagliaio, dietro pagamento di un'imposta detta pregata. \nCome abbiamo detto, nel 1301 un nucleo abitativo, per quanto piccolo, esisteva gi\u00e0: il bando di monsignor Pagano e la redazione dei Capitula terre turris ursaye, un codice legale che regolava la convivenza civile e i rapporti della popolazione con il Vescovo-Barone, servirono unicamente a ratificare situazioni e usanze che si erano oramai consolidate nel corso di due secoli.\nDal 1811 al 1860 \u00e8 stato capoluogo dell'omonimo circondario appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Vallo della Lucania.\nGeografia antropica.\nFrazioni.\nLo statuto comunale di Torre Orsaia non menziona alcuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitate sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "656449", "revid": "110157", "url": "https://it.wikipedia.org/wiki?curid=656449", "title": "Coppa Italia 1992-1993", "text": "La Coppa Italia 1992-1993 fu la 46\u00aa edizione della manifestazione calcistica. Inizi\u00f2 il 23 agosto 1992 e si concluse il 19 giugno 1993. Fu vinta dal , al suo quinto titolo.\nFormula.\nAl torneo partecipano 48 squadre: tutte le societ\u00e0 della Serie A e della Serie B assieme alle quattro squadre retrocesse in Serie C1 al termine della stagione precedente, la detentrice della Coppa Italia di Serie C e le cinque societ\u00e0 meglio classificate nei due gironi della Serie C1 1991-1992. Le dodici societ\u00e0 meglio classificate in Serie A nella stagione precedente e le prime quattro neopromosse sono ammesse direttamente al secondo turno.\nNel primo turno si giocano partite di sola andata, in caso di parit\u00e0 si giocano i tempi supplementari ed eventualmente si passa ai tiri di rigore. Dal secondo turno in poi si giocano gare di andata e ritorno (sempre con supplementari e rigori).\nRisultati.\nPrimo turno.\nLe partite sono state giocate il 23 agosto 1992.\nSecondo turno.\nLe gare di andata sono state giocate il 26 agosto 1992 e quelle di ritorno il 2 settembre.\nOttavi di finale.\nLe gare di andata sono state disputate il 7 ottobre 1992 e quelle di ritorno il 28 ottobre.\nQuarti di finale.\nLe gare di andata sono state disputate il 27 gennaio 1993 e quelle di ritorno il 10 febbraio.\nSemifinali.\nLe gare di andata sono state disputate il 10 marzo 1993 e quelle di ritorno il 31 marzo."}
{"id": "656451", "revid": "287204", "url": "https://it.wikipedia.org/wiki?curid=656451", "title": "Cantone di Frontignan", "text": "Il Cantone di Frontignan \u00e8 una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, il numero dei comuni non ha sub\u00ecto modifiche.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "656453", "revid": "1543377", "url": "https://it.wikipedia.org/wiki?curid=656453", "title": "Cantone di Ganges", "text": "Il Cantone di Ganges era una divisione amministrativa dell'arrondissement di Lod\u00e8ve. Fino al 1\u00ba novembre 2009 ha fatto parte dell'arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "656460", "revid": "110157", "url": "https://it.wikipedia.org/wiki?curid=656460", "title": "Cantone di Lattes", "text": "Il Cantone di Lattes \u00e8 una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 5 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "656462", "revid": "1318658", "url": "https://it.wikipedia.org/wiki?curid=656462", "title": "Castello di Chaumont", "text": "Il castello di Chaumont-sur-Loire , detto anche castello di Langon , \u00e8 situato a Chaumont-sur-Loire, dipartimento Loir-et-Cher, Francia. A partire dal 2000, insieme all'intera Val de Loire, \u00e8 diventato patrimonio mondiale dell'UNESCO.\nFondazione, Medioevo e Rinascimento.\nFu costruito nell'XI secolo da Oddone I (\u2020 995), Conte di Blois, Reims, Tours, Chartres, Ch\u00e2teaudun e Provins (982-995), figlio di Tebaldo I di Blois e sposo di Berta di Borgogna, figlia del re di Arles Corrado III di Borgogna e futura regina consorte di Francia.\nPassato poi nel 1037 al cavaliere milites normanno Hilduin (o Gelduin, Guelduin, Ilduino), primo signore di Maill\u00e9 (Vienne) (detta Luynes dal XVII secolo), signore visconte di Chaumont, Chartres, e Vexin, questi lo fece ampliare e consolidarne le fortificazioni.\nIl castello di Chaumont rimase per alcune generazioni propriet\u00e0 dei discendenti di Hilduin, fin quando una sua pronipote, Denise de Foug\u00e8re, lo rec\u00f2 in dote a suo marito Sulpice d'Amboise (circa 1030-circa 1080) ed il castello pass\u00f2 nelle mani degli Amboise rimanendovi per cinque secoli.\nNel 1455 il castello fu fatto incendiare e radere al suolo da Luigi XI, quale punizione a Pietro d'Amboise (1408 \u2013 1473) per la sua partecipazione alla Lega del bene pubblico. Perdonati gli Amboise dal re, questi contribu\u00ec finanziariamente alla ricostruzione del castello, operata fra il 1465 ed il 1475 dal figlio di Pietro d'Amboise, Carlo I d'Amboise (1430 \u2013 1481), che vi fece anche aggiungere un'ala a nord (oggi non pi\u00f9 esistente).\nNel 1560, la propriet\u00e0 del castello pass\u00f2 a Caterina de' Medici la quale vi ospit\u00f2 numerosi astrologi, incluso Nostradamus.\nAlla morte del marito, Enrico II di Francia, Caterina us\u00f2 il suo potere per costringere Diana di Poitiers, amante del marito, ad accettare il castello di Chaumont in cambio del pi\u00f9 ambito castello di Chenonceau. Diana di Poitiers visse a Chaumont per un breve periodo dopo il quale il castello fu rivenduto.\nIlluminismo, Romanticismo e Belle Epoque.\nA partire dal secolo dei lumi il castello torn\u00f2 ad essere dimora di personaggi illustri, tra i quali si annoverano:\nIl Novecento e l'et\u00e0 contemporanea.\nLa famiglia De Broglie, alla morte di Henry-Amed\u00e9e, incapp\u00f2 in una serie di investimenti sbagliati e spese folli che la portarono inevitabilmente alla rovina economica. La tenuta di Chaumont fu a tutti gli effetti smembrata e venduta un pezzo alla volta: dapprima i possedimenti terrieri, poi una parte del parco, infine centinaia di opere d'arte.\nNel 1937 lo Stato francese espropria il castello per motivi di pubblica utilit\u00e0 e il 1\u00ba agosto dell'anno successivo il governo entra in pieno possesso della tenuta e anche degli arredi superstiti: arazzi e mobili antichi.\nNel 2000 il castello viene dichiarato dall'UNESCO patrimonio mondiale dell'umanit\u00e0 in quanto parte della Valle della Loira e nel 2007 diventa monumento Regionale.\nRitrovamenti archeologici.\nIl giorno 11 gennaio 1613, dei muratori scavando in un campo nei pressi delle rovine del castello di Chaumont, in un'area che per tradizione era chiamata il \"campo del gigante\", nel Delfinato, ritrovarono insieme a diverse antiche monete una enorme tomba, coperta da una sasso su cui erano incise le parole \"Theutobochus Rex\" (attribuite a Teutoboco Re dei Teutoni e dei Cimbri dello Jutland), all'interno furono ritrovati i resti di un corpo umano dalle forme di un gigante (venticinque piedi e mezzo largo dieci alle spalle). Le monete ritrovate con la pietra di Teutoboco erano d'argento e recavano da un lato l'immagine di Gaio Mario e dall'altra una M e una A intrecciate.\nQuesti resti erano simili a quelli ritrovati nel 1515 a Mazzarino in Sicilia (trenta piedi) e nel 1548 (trenta piedi) e 1550 (trentatr\u00e9 piedi) ritrovati nella Val di Mazzara nei pressi di Palermo, e poi ancora nei pressi di Trapani.\nAnche presso la \"Nostra Signora di Parigi\" si vedeva una tomba enorme e si narra contenesse un gigante di trenta piedi, \nNel XVII Nicola Habicot, antomico e chirurgo del S.Cosmo di Parigi, afferma nei suoi scritti di aver visto presso il Signore di Nemours un uomo gigante di quindici piedi."}
{"id": "656464", "revid": "125765927", "url": "https://it.wikipedia.org/wiki?curid=656464", "title": "Corsica Ferries - Sardinia Ferries", "text": "Corsica Ferries - Sardinia Ferries \u00e8 una compagnia di navigazione italo-francese che si occupa del trasporto di persone e di autoveicoli via mare. Ha la sua sede amministrativa a Bastia e la sua sede commerciale a Vado Ligure.\nLa compagnia, che dispone di una flotta composta da 13 traghetti, opera nei collegamenti navali fra le coste di Francia e Italia e le isole di Corsica, Sardegna, Sicilia, Elba, Maiorca e Minorca. Il simbolo della compagnia, che appare sulle murate e sul fumaiolo di tutte le navi della flotta, \u00e8 una testa di moro, in riferimento alle bandiere di Corsica e Sardegna.\nStoria.\nNegli anni sessanta comincia a diffondersi nel mar Mediterraneo una nuova tipologia di imbarcazione, il traghetto \"ro-ro\" (roll on/roll off), gi\u00e0 largamente impiegato nei porti dell'Europa del Nord. Il ro-ro si caratterizza per la sua capacit\u00e0 di trasportare non solo passeggeri, ma anche un certo numero di autoveicoli; una novit\u00e0 che non passa inosservata a Pascal Lota, un imprenditore di Bastia gi\u00e0 presidente di una nota societ\u00e0 di stivaggio portuale. Da tempo Lota desidera dare impulso all'attivit\u00e0 economica della Corsica, i cui collegamenti navali con la Francia continentale sono da anni in mano all'oligopolio delle pi\u00f9 grandi compagnie marittime francesi. Lota decide dunque di volgersi all'Italia e acquista la sua prima nave nel 1967, un traghetto ro-ro usato con trent'anni di servizio alle spalle e in grado di trasportare 600 passeggeri e 60 autoveicoli, che viene ribattezzato \"Corsica Express\".\nNel 1968 il Maggio francese porta un'ondata di scioperi tra gli scaricatori di porto francesi rischiando di paralizzare i collegamenti con la Corsica. Lota coglie l'occasione per inaugurare ufficialmente la sua compagnia, la \"Corsica Line\", e il 24 maggio 1968 avvia un servizio di trasporto passeggeri sulla rotta Genova-Bastia. Il discreto successo raccolto nei primi anni di vita convince la compagnia ad aprire una nuova rotta tra Bastia e Livorno; per l'occasione viene acquistato un secondo traghetto, il \"Corsica Ferry\", che entra in servizio nel maggio 1972. Una terza motonave, la \"Corsica Star\", si aggiunge alla flotta l'anno successivo, in concomitanza con l'inaugurazione di una linea per Imperia. Sempre nel 1973 gli scafi di tutte le navi della flotta vengono riverniciati di giallo in sostituzione della precedente livrea di colore blu, al fine di rendere i traghetti della compagnia maggiormente visibili e riconoscibili; simultaneamente la compagnia cambia nome in \"Corsica Ferries\".\nNegli anni la compagnia sviluppa il proprio servizio aggiungendo nuove linee con la Francia e investendo nell'ampliamento della flotta: entrano in servizio la \"Corsica Serena\" nel 1975, la \"Corsica Nova\" nel 1976, la \"Corsica Marina\" nel 1977, la \"A Regina\" nel 1979 e la \"Corsica Viva\" nel 1980. Nel 1981 Corsica Ferries acquisisce la compagnia di navigazione italiana Trans Tirreno Express e sbarca cos\u00ec in Sardegna, creando il marchio \"Sardinia Ferries\": l'anno seguente il \"Sardinia Nova\" \u00e8 il primo traghetto della compagnia ad essere impiegato sulla rotta Livorno-Olbia. Nel 1983 viene poi acquistata un'altra motonave, la \"Corsica Serena II\".\nIl successo delle linee per la Corsica e la Sardegna, che ha ormai certificato la posizione di rilievo della compagnia nel proprio settore, convince la dirigenza ad espandere i propri affari oltre il mar Mediterraneo: nel 1984 nasce Dominican Lines, filiale della compagnia attiva nel mar dei Caraibi tra i porti della Repubblica Dominicana e quelli di Portorico. Corsica Ferries deve pertanto allargare ulteriormente la propria flotta e acquista nel 1985 il \"Sardinia Regina\", traghetto di dimensioni generose per l'epoca e con un gran numero di cabine private, che permette di elevare sensibilmente la qualit\u00e0 del servizio offerto. Si aggiungono poi alla flotta il \"Corsica Marina II\" e il \"Sardinia Vera\" nel 1986, seguiti dalla nave gemella della \"Sardinia Regina\", la \"Corsica Victoria\", nel 1988. L'esperienza nel mar Caraibico si conclude per\u00f2 gi\u00e0 nel 1988 con la chiusura della filiale.\nNel 1990 il porto di Olbia viene abbandonato in favore di quello di Golfo Aranci, pi\u00f9 vicino all'Italia continentale. Dal 1992 la compagnia raggiunge anche l'Isola d'Elba tramite la rotta Piombino-Portoferraio, operata con le motonavi \"Elba Nova\" ed \"Elba Express\". Nel 1998 tale servizio viene abbandonato, salvo poi essere recuperato nel 2015. Intanto, nel 1993 la compagnia apre una nuova filiale, Caribia Ferries, nel tentativo di stabilirsi presso l'arcipelago delle Antille; gi\u00e0 l'anno seguente, tuttavia, a causa di alcuni dissidi con gli operatori portuali locali, la compagnia abbandona il progetto. Nel 1995 Corsica Ferries commissiona la costruzione di tre innovativi traghetti veloci caratterizzati da ridotte dimensioni ed elevate prestazioni, una configurazione che in questo periodo gode di una crescente popolarit\u00e0. L'anno successivo il \"Sardinia Express\", il \"Corsica Express Seconda\" e il \"Corsica Express Three\" entrano in servizio.\nNel 1999 la compagnia abbandona il porto di Genova e trasferisce le sue attivit\u00e0 in quello di Vado Ligure, giudicato pi\u00f9 economico. Nel medesimo anno i marchi Corsica Ferries e Sardinia Ferries, fino ad allora distinti e autonomi, vengono uniti in una sola denominazione e le rispettive flotte vengono accorpate. Nell'aprile 2001 entra in servizio un nuovo traghetto, il \"Mega Express\", mentre nel giugno seguente \u00e8 il turno del gemello \"Mega Express Two\": commissionate tre anni prima al Cantiere navale fratelli Orlando di Livorno, le due unit\u00e0 hanno caratteristiche all'avanguardia quali un'elevata velocit\u00e0 di crociera combinata a dimensioni importanti e a numerosi servizi di bordo. Il successo immediato delle nuove unit\u00e0 spinge la compagnia a investire ancora su questa tipologia di traghetto: nel 2003 viene acquistato l\"'Ariadne Palace I\" dalla compagnia greca Minoan Lines. Ribattezzata \"Mega Express Three\", l'unit\u00e0 viene profondamente ristrutturata ed entra in servizio l'anno seguente.\nPer rafforzare ulteriormente l'offerta, Corsica Ferries-Sardinia Ferries acquisisce nel 2006 un altro traghetto con caratteristiche simili, lo \"Spirit of Tasmania III\", dalla compagnia australiana TT-Line; sottoposta a importanti lavori di ristrutturazione, l'unit\u00e0 entra in servizio con il nome di \"Mega Express Four\". Sempre nel 2006 viene perfezionato l'acquisto di un secondo traghetto, il \"Phoenix Express\", stavolta dalla compagnia giapponese \"Miyazaki Car Ferry\". Sottoposta anch'essa a lavori di ammodernamento, la nave finisce al centro di un contenzioso e, complici una serie di ritardi, entra in servizio soltanto nel 2009 con il nome di \"Mega Express Five\". Nel frattempo, nel 2007 la compagnia apre una nuova filiale, Kallisti Ferries, operante nei collegamenti tra Il Pireo e l'arcipelago delle Cicladi, nel Mar Egeo. L'esperienza nelle acque greche si rivela per\u00f2 fallimentare e si conclude dopo appena due anni.\nConstatando il notevole gradimento riscosso dalle nuove unit\u00e0 e osservando una costante crescita del mercato, la compagnia continua a investire nelle navi di grandi dimensioni e acquista dalla norvegese Color Line il traghetto \"Color Festival\", noto all'epoca della costruzione per essere particolarmente voluminoso e lussuoso, con un'impostazione vicina a quella delle navi da crociera. Rinominato \"Mega Smeralda\", il traghetto entra in servizio per la nuova compagnia nel 2008. Nell'ottobre dello stesso anno Corsica Ferries-Sardinia Ferries acquisisce la quota di maggioranza della compagnia di navigazione italiana Strade Blu, attiva nel settore del trasporto marittimo di merci nel mar Tirreno; per l'occasione la nave da carico \"Strada Corsa\" entra a far parte della flotta di Corsica Ferries-Sardinia Ferries e il suo scafo viene riverniciato dal precedente blu al giallo della nuova compagnia. Travolta da una crisi finanziaria, Strade Blu cessa tuttavia la sua attivit\u00e0 nel 2011 e viene liquidata l'anno seguente.\nNel 2015 la compagnia torna a investire nella flotta e acquista dalla finlandese Silja Line il traghetto \"Silja Festival\", gemello del \"Mega Smeralda\", che prende il nome di \"Mega Andrea\", in omaggio alla moglie di Pascal Lota, Andr\u00e9e, scomparsa nel 2012. Lota viene a mancare il 19 gennaio 2016 all'et\u00e0 di 83 anni: in suo nome il traghetto acquistato l'anno precedente dalla compagnia estone Tallink viene ribattezzato \"Pascal Lota\", entrando in servizio nel giugno 2017. Nell'aprile dello stesso anno la famiglia Lota vende le proprie quote di partecipazione nella compagnia e Pierre Mattei, storico braccio destro di Pascal Lota, viene nominato amministratore delegato di Corsica Ferries-Sardinia Ferries. Dal 2018 la compagnia raggiunge anche le isole Baleari tramite la linea Tolone-Alc\u00fadia; nello stesso anno, anniversario dei 50 anni dalla fondazione, viene annunciata la volont\u00e0 di costruire due nuovi traghetti a gas naturale liquefatto (GNL) dalla capacit\u00e0 di 2200 passeggeri e 700 autoveicoli, con l'obiettivo di ridurre al minimo l'impatto ambientale della flotta. Dall'aprile 2019 Corsica Ferries-Sardinia Ferries collega i porti di Tolone e Nizza con Trapani, in Sicilia.\nNel maggio 2021 viene annunciata l'acquisizione del traghetto \"Viking Mariella\" dalla compagnia finlandese Viking Line. Ribattezzata \"Mega Regina\", la nave inizia il servizio per la nuova compagnia nel luglio seguente."}
{"id": "656466", "revid": "1305772", "url": "https://it.wikipedia.org/wiki?curid=656466", "title": "RAS", "text": ""}
{"id": "656469", "revid": "110157", "url": "https://it.wikipedia.org/wiki?curid=656469", "title": "E mi pareva strano/Franco, Ciccio e il pappagallo", "text": "E mi pareva strano/Franco, Ciccio e il pappagallo \u00e8 un singolo di Franco e Ciccio, pubblicato nel 1981 dalla Fonit.\nIl disco, in formato 45 giri, presenta sulla facciata A il brano musicale che faceva da sigla finale del programma televisivo \"Drim\"."}
{"id": "656475", "revid": "287204", "url": "https://it.wikipedia.org/wiki?curid=656475", "title": "Ah, l'amore/Al\u00ec Al\u00ec Al\u00e8", "text": "Ah, l'amore/Al\u00ec Al\u00ec Al\u00e8 \u00e8 un singolo del duo italiano Franco &amp; Ciccio, pubblicato nel 1982.\nDescrizione.\nUscito in formato 45 giri, proviene dal programma televisivo \"Patatrac\" e nel lato B include la canzone \"Ali Ali Al\u00e8\", cover di \"Shaddap you face\" di Joe Dolce."}
{"id": "656477", "revid": "38120", "url": "https://it.wikipedia.org/wiki?curid=656477", "title": "Mr. Fantastic", "text": ""}
{"id": "656479", "revid": "38120", "url": "https://it.wikipedia.org/wiki?curid=656479", "title": "Mr Fantastic", "text": ""}
{"id": "656480", "revid": "287204", "url": "https://it.wikipedia.org/wiki?curid=656480", "title": "Ridiamoci sopra/Calcio matto", "text": "Ridiamoci sopra/Calcio matto \u00e8 un singolo di Franco &amp; Ciccio, pubblicato nel 1982 dalla RCA Italiana.\nI due brani furono sigle di programmi televisivi entrambi condotti dalla coppia di comici, il variet\u00e0 di Italia 1 omonimo e il gioco a quiz \"Calcio matto\", andato in onda invece sulle reti RAI."}
{"id": "656483", "revid": "110157", "url": "https://it.wikipedia.org/wiki?curid=656483", "title": "Cray C90", "text": "Cray C90 (inizialmente chiamato Y-MP C90) identifica una serie di supercomputer vettoriali prodotti da Cray Research nel 1991. Il C90 derivava dall'architettura del Cray Y-MP. Rispetto all'Y-MP il processore del C90 aveva una pipeline vettoriale doppia e un clock pi\u00f9 rapido (4.1\u00a0ns o 244\u00a0MHz) che combinati permettevano al processore di triplicare le prestazioni del predecessore. Il massimo numero di processori gestiti dal sistema vennero raddoppiati portandoli a 16. La serie C90 utilizzava lo stesso Model E IOS (Input/Output Subsystem) e il sistema operativo UNICOS dei primi Y-MP Modello E.\nLa serie C90 incluse i modelli C94, C98 e C916 (configurati con al massimo, quattro, otto e sedici processori rispettivamente) e i modelli C92A e C94A (raffreddamento ad aria). La memoria SRAM massima gestita dal sistema variava da 1 a 8 GB a seconda del modello.\nLe varianti D92, D92A, D94 e D98 (conosciute anche come C92D, C92AD, C94D e C98D) erano dotate di una lenta memoria DRAM, ma l'elevata densit\u00e0 permetteva di raddoppiare la memoria disponibile portandola fino a 16 GB nel modello pi\u00f9 capace."}
{"id": "656485", "revid": "1543377", "url": "https://it.wikipedia.org/wiki?curid=656485", "title": "Cray CS6400", "text": "Il Cray Superserver 6400, o CS6400, era un server multiprocessore prodotto dalla Cray Research Superservers, Inc., una sussidiaria della Cray Research e presentato nel 1993. Il CS6400 era dal punto di vista architetturale strettamente collegato al server Sun Microsystems SPARCcenter 2000, dato che utilizzava gli stessi processori SuperSPARC lo stesso bus di sistema XDBus. Tuttavia il CS6400 poteva gestire da 4 a 64 processori mentre lo SPARCcenter 2000 poteva gestire al massimo 20 processori. Il CS6400 utilizzava il sistema operativo Solaris 2, lo stesso dei server Sun.\nIl CS6400 poteva utilizzare i processori SuperSPARC-I da 60\u00a0MHz o i SuperSPARC-II da 80\u00a0MHz. La memoria massima gestita era di 16 GB.\nIl CS6400 \u00e8 stato venduto anche come Amdahl SPARCsummit 6400E .\nDopo l'acquisto da parte di Silicon Graphics della Cray Research nel 1996 la linea Superserver (e la nuova divisione Cray Business System Division) venne venduta alla Sun. La vendita incluse lo \"Starfire\", il successore del CS6400 che allora era in sviluppo. Sun termino lo sviluppo del modello e lo vendette come Sun Enterprise 10000."}
{"id": "656486", "revid": "110157", "url": "https://it.wikipedia.org/wiki?curid=656486", "title": "Cray J90", "text": "La serie Cray J90 (nome in codice durante lo sviluppo \"Jedi\") \u00e8 una serie di supercomputer basati su processori vettoriali e un sistema di raffreddamento a liquido sviluppata dalla Cray Research e commercializzata nel 1994. Il J90 era un'evoluzione del Cray Y-MP EL ed era compatibile con il software Y-MP. Il sistema utilizzava il sistema operativo UNICOS. Il J90 gestiva fino a 32 processori CMOS da 100\u00a0MHz (10 ns). La memoria massima era di 4 GB e la banda passante massima del sistema era di 48 GB/s prestazioni non eccezionali rispetto al contemporaneo Cray T90 ma notevoli per la gamma di prezzo che occupava il J90. La gestione dell'I/O era demandata all'IOS (Input/Output Subsystem) chiamato IOS Model V. L'IOS-V era basato su processori SPARC e sul bus VME64 e sul sistema operativo in tempo reale VxWorks.\nIl J90 era disponibile in tre configurazioni, il J98 con 8 processori, il J916 con 16 processori e il J932 con 32 processori.\nNel 1997 venne presentato la serie J90se con processori a 200\u00a0MHz e con l'aggiunta del sistema GigaRing I/O basato su quello utilizzato dai Cray T3E e Cray SV1 che sostituiva l'IOS-V. Successivamente vennero installati i processori SV1 sul J90se per incrementare le prestazioni del sistema senza modificarne l'architettura."}
{"id": "656487", "revid": "1543377", "url": "https://it.wikipedia.org/wiki?curid=656487", "title": "Cray MTA-2", "text": "Il Cray MTA-2 era un supercomputer a memoria condivisa di tipo MIMD prodotto dalla Cray Inc. Il progetto inusuale si deve alla Tera Computer Company. Il progetto originale della Tera Computer (conosciuto come \"MTA\") risultava quasi infabbricabile per via dell'eccessiva integrazione richiesta per la tecnologia dell'epoca. L'MTA-2 cercava di correggere questo difetto mantenendo comunque la stessa architettura. Tera Computer Company compr\u00f2 da Silicon Graphics quello che rimaneva del settore ricerca di Cray Research nel 2000 e cambi\u00f2 il proprio nome in Cray Inc.\nL'MTA-2 non fu un successo commerciale: solo un sistema intermedio venne venduto agli United States Naval Research Laboratory nel 2002.\nI computer MTa furono pionieri in molte tecnologie utilizzate dei successivi prodotti Cray Inc:"}
{"id": "656496", "revid": "842", "url": "https://it.wikipedia.org/wiki?curid=656496", "title": "UniCOS", "text": ""}
{"id": "656498", "revid": "767487", "url": "https://it.wikipedia.org/wiki?curid=656498", "title": "No Ordinary World", "text": "No Ordinary World \u00e8 un album del cantante e musicista R&amp;B Joe Cocker.\nIl CD, registrato durante il 1999, raccoglie dodici brani inediti ed \u00e8 stato prodotto dalla major EMI."}
{"id": "656503", "revid": "729019", "url": "https://it.wikipedia.org/wiki?curid=656503", "title": "Castello di Langeais", "text": "Il castello di Langeais , situato a Langeais, dipartimento dell'Indre e Loira nella regione del Centro fu originariamente costruito come una fortezza nel X secolo da Folco III Nerra o \"il Nero\".\nDurante il regno dei plantageneti, il castello fu espanso e fortificato da Riccardo I d'Inghilterra. Riconquistato da Filippo II di Francia, fu praticamente distrutto dagli inglesi durante la Guerra dei cent'anni.\nAttorno al 1465, Luigi XI di Francia fece ricostruire il castello rendendolo quello che oggi \u00e8 uno dei migliori esempi di architettura tardo-medioevale.\nLa sala principale del castello ospit\u00f2 il matrimonio tra Carlo VIII di Francia e Anna di Bretagna. La quindicenne duchessa Anna, infelice per via dell'arrangiamento politico dell'unione, arriv\u00f2 al matrimonio con il suo entourage che trasportava due letti.\nNel 1886, Jacques Siegfried compr\u00f2 il castello e inizi\u00f2 un programma di ristrutturazione.\nIl castello \u00e8 oggi aperto al pubblico.\nVoci correlate"}
{"id": "656507", "revid": "30909", "url": "https://it.wikipedia.org/wiki?curid=656507", "title": "Mai dire Mondiali", "text": ""}
{"id": "656511", "revid": "767487", "url": "https://it.wikipedia.org/wiki?curid=656511", "title": "Ava (Birmania)", "text": "Ava (in birmano \u1021\u1004\u1039\u200c\u1038\u101d\u1019\u1039\u101b\u102f\u102d\u1037) fu un'antica capitale della Birmania, che sorgeva nei pressi dell'odierno villaggio di Innwa, situato sulle rive del fiume Irrawaddy, nella divisione di Mandalay. Era anche chiamata Ratanapura (\u101b\u1010\u1014\u102c\u1015\u1030\u101b) che significa, in lingua p\u0101li, la citt\u00e0 delle gemme. L'attuale nome \"Innwa\" significa bocca del lago, che proviene da \"in\" (\u1021\u1004\u1039\u200c\u1038): lago, e \"wa\" (\u101d): bocca.\nStoria.\nAva fu pi\u00f9 volte capitale della Birmania fra il 1364 e il 1841. Venne fondata dal Re Thadominbya su un'isola artificiale alla confluenza dei fiumi Irrawaddy e Myitnge, creata scavando un canale collegante i due corsi d'acqua. Fu la capitale di un piccolo regno, dopo che la precedente capitale Sagaing era stata saccheggiata dagli shan. La corte si spost\u00f2 lungo il fiume e si insedi\u00f2 nella vicina Ava. La popolazione era composta da nativi birmani, i bamar, e da shan che si erano integrati nella realt\u00e0 del paese.\nI re di Ava conquistarono buona parte dei territori persi nel 1289 dal Regno di Pagan, disgregatosi con le invasioni delle orde mongole di Kublai Khan, imperatore della dinastia Yuan cinese. Il glorioso Stato, fondato nell'849, aveva unificato per la prima volta la Birmania raggiungendo il suo massimo splendore durante il regno di Re Anawrahta, nell'XI secolo.\nRe Thadominbya sottomise i Regni di Myinsaing e Pinya nel 1364, ed ebbe inizio un lungo conflitto con il Regno di Hanthawaddy e con i principati shan del nord. Dopo aver ravvivato i fasti di Pagan, logorato dalle dure guerre, il Regno di Ava dovette soccombere nel 1527 alle scorrerie degli shan, che instaurarono propri sovrani sul trono.\nNel 1555, Ava venne annessa dal re Tabinshwehti al regno birmano meridionale della dinastia di Toungoo che, con la riunificazione del paese, fond\u00f2 il Secondo Impero Birmano. Nel 1636, il Regno di Toungoo spost\u00f2 la capitale ad Ava. Nel 1752, il popolo mon si ribell\u00f2 per l'ennesima volta contro il governo bamar e form\u00f2 il Regno Restaurato di Hanthawaddy che saccheggi\u00f2 e pose fine al potere di Ava. Due anni dopo, il fondatore della nuova dinastia Konbaung e del Terzo Impero Birmano, Alaungpaya, represse duramente la rivolta dei mon e riport\u00f2 la corte nuovamente ad Ava, dopo che per un periodo la capitale era stata Shwebo.\nDurante il regno di Bodawpaya (1782-1819), la capitale fu spostata alla vicina Amarapura. Il suo successore, re Bagyidaw, ristabil\u00ec la corte ad Ava nel 1823. Dopo che un tremendo terremoto caus\u00f2 molti danni nel 1841, Ava fu abbandonata e la capitale torn\u00f2 prima ad Amarapura, per poi essere portata nella vicina Mandalay. Dopo la conquista britannica della Bassa Birmania, avvenuta con la seconda guerra anglo-birmana (1852-1853), l'Alta Birmania era rimasto l'unico territorio indipendente del paese e fu chiamata Regno di Ava. Il piccolo villaggio di Innwa, sorto nei pressi di Ava, \u00e8 oggi un centro turistico dove si affollano i visitatori delle antiche rovine."}
{"id": "656514", "revid": "30909", "url": "https://it.wikipedia.org/wiki?curid=656514", "title": "Rai dire Mondiali", "text": ""}
{"id": "656522", "revid": "110157", "url": "https://it.wikipedia.org/wiki?curid=656522", "title": "Cantone di Lunel", "text": "Il Cantone di Lunel \u00e8 una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 15 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "656526", "revid": "599013", "url": "https://it.wikipedia.org/wiki?curid=656526", "title": "Wha", "text": ""}
{"id": "656527", "revid": "124879308", "url": "https://it.wikipedia.org/wiki?curid=656527", "title": "World Hockey Association", "text": "La World Hockey Association (fr.: \"Association mondiale de hockey\") fu una lega professionistica di hockey su ghiaccio che oper\u00f2 in Nordamerica nel periodo fra il 1972 ed il 1979. Si tratt\u00f2 della prima diretta concorrente della National Hockey League (NHL) dallo scioglimento della Western Hockey League avvenuto nel 1926. Sebbene la WHA non fosse stata la prima lega a cercare di intaccare l'egemonia della NHL, essa fu comunque quella che ottenne il maggiore successo.\nL'obiettivo della WHA era quello di sfruttare la mancanza di franchigie in molte grandi citt\u00e0 statunitensi e canadesi, oltre a cercare di attrarre i migliori giocatori con ingaggi pi\u00f9 alti di quelli stipulati dai proprietari delle squadre della NHL. La WHA elimin\u00f2 con successo la \"reserve clause\", clausola che legava i giocatori alla loro squadra di NHL anche in assenza di un contratto valido, permettendo cos\u00ec una maggiore mobilit\u00e0 dei giocatori fra una lega e l'altra. Solo nella prima stagione furono 67 i giocatori che passarono dai roster della NHL a quelli della WHA, guidati dall'attaccante Bobby Hull, il cui contratto decennale dal valore 2,75 milioni di dollari segn\u00f2 un nuovo primato per la disciplina. Altra differenza sostanziale rispetto alla NHL fu quella di una maggiore apertura della WHA agli hockeisti europei.\nFin dalla nascita la WHA ebbe rapporti conflittuali con la NHL riguardo al controllo dei giocatori e dei mercati delle franchigie, sfociati spesso in cause legali. Nonostante ci\u00f2 si ipotizz\u00f2 fin dall'inizio l'idea di una fusione fra le due leghe, soprattutto a causa della forte instabilit\u00e0 finanziaria delle squadre della WHA, coinvolte in numerosi trasferimenti e scioglimenti a stagione in corso. I proprietari delle franchigie NHL nel 1977 approvarono un piano per accorpare sei delle squadre della WHA, gli Edmonton Oilers, i New England Whalers, i Quebec Nordiques, i Cincinnati Stingers, gli Houston Aeros e i Winnipeg Jets. Nel 1979 fu approvata ufficialmente la fusione fra le due leghe, e quattro di quelle franchigie a partire dalla stagione 1979-80 militarono nella NHL: Edmonton Oilers, New England Whalers, Quebec Nordiques e Winnipeg Jets. L'ultima partita giocata prima dello scioglimento della WHA fu disputata il 20 maggio 1979 con la conquista del terzo Avco World Trophy da parte dei Jets contro gli Oilers.\nStoria.\nLa lega fu fondata dai promoters statunitensi Dennis Murphy e Gary Davidson, rispettivamente il fondatore e il primo presidente dell'American Basketball Association. Murphy e Davidson portarono presto nell'operazione l'investitore Bill Hunter. Hunter era considerato uno degli uomini pi\u00f9 potenti dell'hockey non associato alla NHL, e con il suo aiuto la WHA pose solide basi a Calgary, Edmonton, Saskatoon e Winnipeg, dando potenzialmente alla lega quattro squadre del Western Canada.\nCome detto sopra ebbe successo perch\u00e9 non riconosceva una clausola, presente nei contratti della NHL, che impediva ai giocatori con contratto scaduto di lasciare liberamente i team. La NHL non fece nulla contro questa attitudine della WHA perch\u00e9 riteneva sarebbe fallita prima di una sola stagione. Quando fu chiaro che invece la WHA avrebbe giocato, la NHL rispose aggiungendo i New York Islanders e gli Atlanta Flames per contrastare le franchigie WHA nei nuovi stadi a Long Island e ad Atlanta.\nNel novembre 1971 fu annunciata la partecipazione di 12 squadre. I giocatori sotto contratto per\u00f2 erano in gran parte provenienti dalle serie minori o dai college. La situazione cambi\u00f2 quando i Winnipeg Jets ingaggiarono la star Bobby Hull, il che port\u00f2 molti ottimi giocatori della NHL a seguire il suo esempio. L'11 ottobre 1972 viene inaugurato il campionato con la prima partita e a fine stagione il titolo va ai New England Whalers.\nLa lega e le sue squadre ebbero per\u00f2 ben presto grossi problemi finanziari, che continuarono per diverse stagioni. Ci\u00f2 era dovuto principalmente a salari molto alti ed alla concorrenza della NHL, che si concretizz\u00f2 soprattutto dal punto di vista degli impianti sportivi: spesso le squadre della NHL monopolizzarono i principali palazzetti delle citt\u00e0 di appartenenza.\nLa WHA chiuse nel 1979, quando giunse ad un accordo con la NHL.\nMembri della Hockey Hall of Fame.\nDiversi giocatori e dirigenti che hanno militato nella WHA sono stati inseriti nella Hockey Hall of Fame grazie al loro contributo per lo sport.\nTrofei e premi.\nElenco di trofei e premi individuali assegnati dalla World Hockey Association."}
{"id": "656528", "revid": "1632387", "url": "https://it.wikipedia.org/wiki?curid=656528", "title": "Secondo mondo", "text": "I termini Primo Mondo, Secondo Mondo e Terzo Mondo possono essere utilizzati per dividere le nazioni della Terra in tre grandi categorie. Il termine \"Secondo Mondo\" ha cambiato utilizzo perch\u00e9 le circostanze a cui si riferiva cessarono di esistere nel 1991 con la caduta dell'Unione Sovietica ed \u00e8 divenuto pi\u00f9 popolare il termine Sud del Mondo: il mondo \u00e8 cos\u00ec stato prevalentemente diviso in \"Paesi ricchi\" e \"Paesi poveri\" anzich\u00e9 in paesi del Primo Mondo e in Paesi del Secondo. Il termine viene oggi riferito a paesi dell'ex blocco sovietico che hanno un'economia di mercato ma hanno standard ben diversi dai paesi dell'occidente. \nDescrizione.\nI tre termini non sono stati coniati nello stesso periodo. Dopo la seconda guerra mondiale, la gente inizi\u00f2 a parlare della NATO e del Patto di Varsavia come i due maggior blocchi contrapposti, utilizzando spesso i termini di blocco occidentale e blocco orientale, anche se i due mondi non erano numerati. Ci si accorse allora che un gran numero di paesi non apparteneva a nessuna di queste due categorie, pertanto negli anni cinquanta questi stati furono chiamati Terzo Mondo. Questa definizione implic\u00f2 anche la necessit\u00e0 di quella di primo e di secondo mondo.\n\u00c8 diventato di usanza comune riferirsi alle nazioni della sfera sovietica (le nazioni del Patto di Varsavia), insieme agli alleati dell'URSS come Cuba e il Vietnam del Nord come secondo mondo. Il termine \"Secondo Mondo\" pu\u00f2 o non pu\u00f2 riferirsi ai paesi comunisti la cui classe dirigente era filo-sovietica, come l'Albania, la Jugoslavia e la Cina. Dopo la crisi sino-sovietica, la Cina inizi\u00f2 a identificarsi essa stessa con il termine terzo mondo, allineandosi con gli altri stati contro sia il primo che contro il secondo mondo.\nC'era per\u00f2 un certo numero di paesi che non rientravano in questa definizione netta, come la Svizzera, la Svezia e l'Irlanda, che scelsero la neutralit\u00e0; la Finlandia era sotto l'orbita di influenza dell'URSS, ma non era un paese comunista e nemmeno facente parte del Patto di Varsavia anche se osservatore del Comecon; l'Austria era sotto l'occupazione quadripartita di USA, URSS, Francia e Regno Unito, ma quando divent\u00f2 pienamente autonoma nel 1955 opt\u00f2 anch'essa per la neutralit\u00e0; la Turchia, entrata nella NATO nel 1952, non era interamente nell'Europa occidentale, e neanche fortemente industrializzata; la Spagna non si un\u00ec alla NATO fino al 1982, verso la fine della Guerra Fredda e dopo la morte del dittatore Francisco Franco; la Jugoslavia, una nazione comunista dell'Europa orientale, fu uno dei paesi fondatori del Movimento dei paesi non allineati; l'Albania, che non supportava pi\u00f9 l'operato dell'Unione Sovietica dopo la crisi sino-sovietica, entr\u00f2 nella sfera cinese.\nIn alternativa, le Nazioni del Primo Mondo possono essere definite come quelle aventi economie di mercato; i Paesi del Secondo Mondo sono quelli a economia pianificata, mentre per Paesi del Terzo Mondo si definiscono quei Paesi con economie tradizionali e comunque con un tasso di crescita pressoch\u00e9 nullo.\nTermini equivalenti.\nRecentemente, dato che molti paesi in via di sviluppo si sono industrializzati, si \u00e8 cominciato ad utilizzare il termine quarto mondo per denotare i paesi che ancora mancano di adeguate infrastrutture. Il termine \u00e8 anche usato per gli abitanti del primo mondo che vivono in condizioni del terzo mondo."}
{"id": "656531", "revid": "115759677", "url": "https://it.wikipedia.org/wiki?curid=656531", "title": "Camei di Alfred Hitchcock", "text": "La stragrande maggioranza dei film di Alfred Hitchcock contiene dei \"camei\", brevi apparizioni \"straordinarie\", quindi al di fuori del contesto generale, che il regista amava fare.\nQuello di apparire nei suoi film era un vezzo che il regista inglese cos\u00ec spiegava nel celebre libro-intervista del 1967 con Fran\u00e7ois Truffaut:\nHitchcock \u00e8 apparso in 39 dei suoi film, numero che ricorda la sua pellicola \"Il club dei 39\" (\"The 39 Steps\") del 1935.\nFran\u00e7ois Truffaut poi rese omaggio al vezzo del regista inglese nel film \"Ad\u00e8le H., una storia d'amore\" del 1975, in cui appare per pochi secondi nei panni di un soldato nel quale la protagonista crede di riconoscere l'uomo che sta disperatamente cercando.\nLa passione per i camei di Alfred Hitchcock \u00e8 stata omaggiata nell'episodio de \"I Simpson\" dal titolo \"Un tram chiamato Marge\". Dopo una scena ambientata in un asilo che parodia \"Gli uccelli\", i personaggi escono dall'edificio e in primo piano passa un uomo simile a Hitchcock con due barboncini bianchi al guinzaglio.\nLista.\nEcco la lista delle apparizioni di Hitchcock nei suoi film, in ordine cronologico:"}
{"id": "656532", "revid": "30909", "url": "https://it.wikipedia.org/wiki?curid=656532", "title": "Sky dire Mondiali", "text": ""}
{"id": "656533", "revid": "125307736", "url": "https://it.wikipedia.org/wiki?curid=656533", "title": "Cray SV1", "text": "Il Cray SV1 era un supercomputer vettoriale prodotto dalla Cray Research nel 1998 quando era una divisione della Silicon Graphics. L'SV1 fu soppiantato dai supercomputer vettoriali X1 e X1E. Come il predecessore Cray J90 l'SV1 era basato su processori CMOS per ridurre il costo del sistema e permettere un raffreddamento ad aria del computer. L'SV1 era compatibili e livello software con il Y-MP e il J90 ed utilizzava il sistema operativo UNICOS, lo stesso dei suoi predecessori. L'SV1 utilizzava la rappresentazione in virgola mobile Cray e non lo standard IEEE 754 utilizzato dai Cray T3E e Cray T90.\nA differenza dei primi Cray l'SV1 disponeva di una cache vettoriale. Inoltre il sistema presentava una modalit\u00e0 di funzionamento chiamata multi-streaming, in questa modalit\u00e0 i processori lavoravano a gruppi di quattro come un unico processore virtuale con il quadruplo delle prestazioni. I processori SV1 inizialmente funzionavano a 300\u00a0MHz ma il successivo SV1e spinse i processori a 500\u00a0MHz. Il sistema poteva gestire fino a 32 processori con 512 MB di memoria RAM condivisa su bus.\nPi\u00f9 cabinet SV1 potevano venir collegati per creare dei cluster di calcolo tramite la connessione GigaRing. Il sistema forniva inoltre connessioni HIPPI, FDDI, ATM, Ethernet e SCSI per la gestione della rete, dei dischi e dei dispositivi su nastro. In teoria un sistema a 32 processori poteva sviluppare una potenza di picco di un TeraFLOPS"}
{"id": "656534", "revid": "767487", "url": "https://it.wikipedia.org/wiki?curid=656534", "title": "Cantone di Les Matelles", "text": "Il Cantone di Les Matelles era una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "656537", "revid": "30909", "url": "https://it.wikipedia.org/wiki?curid=656537", "title": "Mai dire Serie A", "text": ""}
{"id": "656539", "revid": "110157", "url": "https://it.wikipedia.org/wiki?curid=656539", "title": "Cantone di Mauguio", "text": "Il Cantone di Mauguio \u00e8 una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 8 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "656541", "revid": "991694", "url": "https://it.wikipedia.org/wiki?curid=656541", "title": "Geografia della Provincia di Enna", "text": ""}
{"id": "656545", "revid": "287204", "url": "https://it.wikipedia.org/wiki?curid=656545", "title": "Cantone di M\u00e8ze", "text": "Il Cantone di M\u00e8ze \u00e8 una divisione amministrativa dell'Arrondissement di B\u00e9ziers e dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 18 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "656547", "revid": "131358", "url": "https://it.wikipedia.org/wiki?curid=656547", "title": "Kispesti Honv\u00e9d FC", "text": ""}
{"id": "656548", "revid": "287204", "url": "https://it.wikipedia.org/wiki?curid=656548", "title": "Gottfried August Burger", "text": ""}
{"id": "656549", "revid": "767487", "url": "https://it.wikipedia.org/wiki?curid=656549", "title": "Ricercare", "text": "Il ricercare o ricercata \u00e8 una composizione musicale strumentale del tardo rinascimento e del primo barocco.\nNella sua pi\u00f9 comune interpretazione, si riferisce ad una forma antica di fuga di carattere serio il cui soggetto usa note di elevato valore. Tuttavia il termine ha altri significati utilizzati nel tempo in campo musicale.\nNel XVI secolo, la parola ricercare poteva essere riferita a diversi tipi di composizione. La terminologia aveva dei significati flessibili e il fatto che un compositore chiamasse una composizione strumentale toccata, canzona, fantasia o \"ricercare\" era chiaramente non questione di classificazione rigida ma una libera scelta dello stesso. I \"ricercari\" erano comunque raggruppabili in due tipi: uno di struttura prevalentemente omofonica non diversa dalla toccata; un altro realizzato a sezioni in cui ognuna di queste iniziava con una imitazione in forma di variazione. Esempi di entrambi i tipi di \"ricercare\" si trovano nella musica di Girolamo Frescobaldi. Il secondo tipo di \"ricercare\", quello contrappuntistico imitativo, si sarebbe dimostrato storicamente il pi\u00f9 importante e avrebbe infine dato origine alla fuga.\nQuesto secondo tipo dal carattere imitativo apparve alla met\u00e0 del XVI secolo e si svilupp\u00f2 parallelamente al mottetto con il quale divideva diverse procedure imitative. La trascrizione strumentale dei mottetti era comune in quell'epoca e molti compositori iniziarono a scrivere musica strumentale per liuto. Poich\u00e9 il testo del mottetto non era pi\u00f9 disponibile come mezzo unificante, era necessario un qualche altro metodo di organizzazione musicale: la forma della variazione si dimostr\u00f2 il pi\u00f9 flessibile e duraturo.\nDurante il periodo barocco, il ricercare imitativo evolse nella fuga, cos\u00ec come la canzona si trasform\u00f2 in sonata. Alcuni lavori che erano indistinguibili da una fuga vennero allora chiamati \"ricercare\" anche fino a Bach, con la semplice differenza che il \"ricercare\" aveva le note del tema pi\u00f9 lunghe e un carattere pi\u00f9 serio. Un esempio di \"ricercare\" a tre parti ed a sei parti si ha nell\"'Offerta musicale\" del 1747 di Johann Sebastian Bach."}
{"id": "656550", "revid": "125170428", "url": "https://it.wikipedia.org/wiki?curid=656550", "title": "Mai dire TV", "text": "Mai dire TV era una trasmissione satirica, ideata dalla Gialappa's Band con la collaborazione di Davide Parenti, trasmessa da Italia 1 dal 21 settembre 1991 al 21 luglio 1993.\nDescrizione del programma.\nEra una sorta di \"collage\" delle stranezze e delle follie delle televisioni locali italiane nel periodo della loro massima fioritura (i primi anni novanta) e delle televisioni estere, montato e commentato, con l'usuale ironia caustica e dissacrante, dalle voci della Gialappa's Band, in modo da mantenere la finzione scenica di una \u00abdiretta\u00bb in cui gli spettatori seguono l'improbabile \u00abzapping\u00bb satellitare dei tre \u00abnarratori\u00bb.\nLa trasmissione ha avuto due stagioni, una prima di 39 episodi e una seconda di 20 (di cui l'ultima \u00e8 una puntata riassuntiva-antologica). La principale differenza tra la prima e la seconda stagione \u00e8 la sigla di testa, originale nella prima e sostituita da un \"medley\" di \"L'italiano\" di Toto Cutugno e \"Bohemian Rhapsody\" dei Queen.\nOgni puntata aveva inoltre un ospite (spesso una personalit\u00e0 o un personaggio televisivo, a volte persino una delle \u00abvittime\u00bb della trasmissione stessa) che veniva mostrato al videocitofono mentre chiedeva, invariabilmente invano, di partecipare al programma (tra gli ospiti, si sono visti Paolo Bonolis, Maurizia Paradiso, Elio e Faso di Elio e le Storie Tese, Cesare Cadeo, Gene Gnocchi e tanti altri).\nAltra caratteristica distintiva della trasmissione \u00e8 la segnalazione dei potenziali \u00abbersagli\u00bb da parte degli stessi spettatori mediante una pagina Videotel (antesignano di Internet). Bersaglio frequente della Gialappa's erano le trasmissioni che ironizzavano sugli stereotipi dell'italianit\u00e0; \u00e8 per\u00f2 bene notare che lo stesso trio non aveva alcuna remora nell'ironizzare sugli stereotipi di altre nazionalit\u00e0, pertanto il loro sfoggio di \u00abindignazione\u00bb \u00e8 probabilmente da intendersi in maniera ironica.\nSpecie nella seconda stagione, la trasmissione intervallava al \u00abnuovo\u00bb materiale alcuni filmati d'archivio delle reti Mediaset (allora Fininvest) ed anche spezzoni di alcune trasmissioni di Telemilano 58 (emittente televisiva locale lombarda che nel 1980 si trasform\u00f2 in Canale 5) che ritraevano alcune personalit\u00e0 televisive prima del raggiungimento della loro notoriet\u00e0. Tra i pi\u00f9 frequentemente mostrati, l'embrionale programma di intrattenimento \"Lo Sprolippio\", presentato da un giovanissimo Claudio Lippi, affiancato da un irriconoscibile Maurizio Mosca ed un'esordiente Barbara D'Urso come annunciatrice e valletta.\n\u00abDisturbatori\u00bb al videocitofono.\nDurante la conduzione del programma la Gialappa's veniva interrotta da dei \u00abdisturbatori\u00bb che suonavano al videocitofono, spesso per futili motivi. Di seguito, l'elenco degli \"intrusi\" puntata per puntata, con il motivo per cui avevano citofonato:"}
{"id": "656551", "revid": "767487", "url": "https://it.wikipedia.org/wiki?curid=656551", "title": "Anyone (gruppo musicale)", "text": "Gli Anyone sono un gruppo musicale proveniente dalla California che emerse dalla breve vita dei Sylvia, altra band statunitense. La band ha descritto la propria musica usando il termine \"maximum acid\", una sorta di rock psichedelico.\nLe loro influenze includono Jane's Addiction e i Tool.\nSecondo il loro sito ufficiale il loro secondo album, \"Sip the Pleasure of Days\", avrebbe dovuto essere pubblicato nell'aprile 2007 e prodotto dalla Delinquent Recordz.\nFormazione.\nEx componenti.\n2001-2004:\n2004-2006"}
{"id": "656558", "revid": "320578", "url": "https://it.wikipedia.org/wiki?curid=656558", "title": "Strada Europea E6", "text": ""}
{"id": "656560", "revid": "729019", "url": "https://it.wikipedia.org/wiki?curid=656560", "title": "Battaglia di Gamenario", "text": "La battaglia di Gamenario si combatt\u00e9 il 22 aprile 1345 alle porte sud-orientali di Torino, in Piemonte, presso la fortezza Gamenario del comune di Santena, tra la fazione ghibellina, guidata dal marchesato del Monferrato, e quella guelfa, guidata dalla casa d'Angi\u00f2.\nLa vittoria ghibellina segn\u00f2 la fine della dominazione angioina sul piemonte meridionale.\nLe premesse.\nIl contesto storico.\nLe mire espansionistiche della casa d'Angi\u00f2 sul Piemonte ebbero inizio nel XIII secolo con Carlo I d'Angi\u00f2. A partire dal 1259, infatti, il conte di Provenza si impadron\u00ec di molte localit\u00e0 piemontesi tra cui Cuneo, Alba e Cherasco, perse tuttavia in seguito alla battaglia di Roccavione del 1275. Quando nel 1292 mor\u00ec Guglielmo VII, che aveva portato i limiti del Monferrato fino a Brescia, il suo territorio divent\u00f2 mira, oltre che degli angioini, anche dei Savoia e dei Visconti. Il figlio di Guglielmo VII, Giovanni I del Monferrato perse tutte le conquiste del padre, ma riusc\u00ec a mantenere il controllo del Monferrato originale con l'aiuto di Manfredo IV di Saluzzo, con il quale condivideva le origini aleramiche. Giovanni I, tuttavia, mor\u00ec nel 1305 senza aver avuto figli e Manfredo IV prese controllo del marchesato. Carlo II, figlio di Carlo I, approfitt\u00f2 della confusione per espandersi nelle terre meridionali del Monferrato, prendendo Alba, Asti, Acqui, Chieri e Alessandria. Carlo II organizz\u00f2 le nuove conquiste nella contea di Piemonte, che assegn\u00f2 al figlio Raimondo Berengario.\nLa riconquista paleologa.\nNegli anni successivi entr\u00f2 in gioco un altro contendente al Monferrato: Teodoro I Paleologo, figlio di Violante del Monferrato e dell'imperatore bizantino Andronico II Paleologo, scelto dallo zio Giovanni I come erede. Tramite l'alleanza con il comune di Genova, egli sconfisse Manfredo IV di Saluzzo nel 1310 e ottenne il Basso Monferrato, ma stipul\u00f2 una tregua con gli Angi\u00f2 per rivolgere le sue attenzioni alla lotta con i principi d'Acaia, ramo cadetto dei Savoia che governavano il Piemonte. Una tregua tra Acaia e Paleologi fu stipulata da Giovanni II, figlio di Teodoro I, che fu quindi in grado di concentrarsi sulla riconquista delle terre cadute in mano angioina. In poco tempo riusc\u00ec a far sollevare i ghibellini di Alba e Asti in suo favore e, perci\u00f2, Giovanna d'Angi\u00f2 invi\u00f2 le sue truppe, guidate dal siniscalco Raimondo d'Agoult, detto \"Rinforzato\".\nLe fasi della battaglia.\nL'assedio di Gamenario.\nL'Agoult, arrivato in Piemonte, riport\u00f2 repentinamente Alba sotto il suo controllo nel maggio 1345 e diresse il suo esercito verso la fortezza di Gamenario, situata tra Santena e Trofarello, nella quale si erano rifugiati i ghibellini di Chieri. Questi decisero, durante le trattative precedenti all'assedio, che se non fossero arrivati rinforzi dal marchese di Monferrato entro il 22 aprile, si sarebbero arresi; a suggellare tale patto, si offr\u00ec come ostaggio il marchese di Gamenario, detto Ravaglioso. Giovanni II, tuttavia, riusc\u00ec a radunare celermente i suoi soldati, con l'aiuto dei comuni di Asti e Pavia, si presento alle truppe angioine proprio il 22 aprile, insieme a Ottone di Brunswick.\nLo scontro.\nAl grido di \u00ab\"Rommen Rheiter, sus Romme Rheiter\"\u00bb (\u00abcavalieri latini, ors\u00f9 cavalieri latini\u00bb) i ghibellini ruppero le difese degli assedianti e in poco tempo accerchiarono l'Agoult. Il comandante prefer\u00ec la morte alla cattura, ma ci\u00f2 fu un duro colpo per le sue truppe, che si dispersero e la vittoria arrise perci\u00f2 ai monferrini. I resoconti dell'epoca narrano di almeno 30.000 morti, ma \u00e8 un numero molto poco credibile. Per celebrare la vittoria, Giovanni II fece erigere ad Asti una chiesa in onore a San Giorgio, poich\u00e9 sarebbe stato festeggiato il giorno seguente, il 23 aprile.\nLe conseguenze della battaglia.\nCon la vittoria sui guelfi, il potere di Giovanni II del Monferrato acquist\u00f2 maggior prestigio e nel giro di pochi mesi liber\u00f2 tutte le citt\u00e0 piemontesi assoggettate ai conti d'Angi\u00f2, insieme a Luchino Visconti, signore di Milano. Al Monferrato passarono Alba, Acqui Terme, Ivrea e Valenza, mentre Alessandria fin\u00ec sotto il controllo del Visconti; Chieri, tuttavia, si pose sotto la protezione dei Savoia.\nIl giovane Ottone di Brunswick soggiorner\u00e0 a lungo in Asti e pi\u00f9 tardi sposer\u00e0 proprio Giovanna d'Angi\u00f2.\nI luoghi della battaglia.\nLa fortezza di Gamenario.\nLa fortezza fu presente almeno fino al XIX secolo, ne \u00e8 prova un disegno di Clemente Rovere pubblicato nel \"Piemonte antico e moderno delineato e descritto\". Secondo l'illustrazione, la costruzione era situata sopra una collinetta. In seguito, il Casalis la identific\u00f2 come la \"Domus Gamenaria\", presente in una carta del 26 ottobre 1366, acquistata dalla famiglia Tana. Il nome ritorna anche nella carta \"Theatrum Pedemontii et Sabaudiae\" stampata a L'Aia nel 1726. La carta d'Italia dell'Istituto Geografico Militare al foglio 68 riporta ancora oggi un loco identificato come Cascina Gamenario, senza per\u00f2 alcuna traccia delle vestigia d'un tempo. Il toponimo Gamenario deriva dal latino \"Gamenarium\", \"Agaminium\", \"gens Agamina\", un'antica trib\u00f9 autoctona pre-romana, che ivi abit\u00f2 (almeno fino al II secolo circa), nell'area compresa tra il rio Santena e il rio Banna.\nMemoria della battaglia.\nIl poemetto.\nUna curiosa romanza, di 692 versi quaternari accoppiati a rima baciata, scritta in lingua francese (senza mescolanze provenzali), venne composta alla corte del marchese Giovanni II per celebrare la vittoria di Gamenario. Si sono fatte alcune supposizioni sull'identit\u00e0 e la provenienza dell'autore. Forse fu cortigiano alla corte del Paleologo, ma i versi non sono quelli di un adulatore a senso unico, poich\u00e9 egli dispensa anche parole di gloria agli angioini; secondo Ricaldone \u00e8 probabile che possa essere stato un astigiano, dato che nel poema si citano ben 34 personaggi astesi. Se l'autore fu italiano, conosceva comunque molto bene il francese del tempo dato che la romanza contiene pochissimi italianismi."}
{"id": "656565", "revid": "697352", "url": "https://it.wikipedia.org/wiki?curid=656565", "title": "Tremolo", "text": ""}
{"id": "656570", "revid": "287204", "url": "https://it.wikipedia.org/wiki?curid=656570", "title": "Cray T3D", "text": "Il T3D (\"Torus, 3-Dimensional\") \u00e8 il primo supercomputer a parallelismo massivo prodotto dalla Cray Research. Presentato nel 1993 inoltre fu il primo computer Cray basato su microprocessori non proprietari Cray. I T3D erano disponibili in configurazioni che andavano da 32 a 2048 \"Processing Elements\" (PE), ogni PE era un DEC Alpha 21064 (EV4) a 150\u00a0MHz dotato di 16 o 64 \u00a0Mbyte di memoria DRAM. I PE erano raggruppati in nodi dotati di un processore a sei vie dedicato alla gestione delle comunicazioni tra i nodi. Il processore era in grado di gestire comunicazioni a 300 MB/s in ogni direzione e i nodi erano collegati tramite una topologia toroidale tridimensionale.\nIl T3D era progettato per essere comandato da un Cray Y-MP Model E, M90 o C90 che fungevano da sistema di comunicazione con l'esterno e utilizzava il sistema operativo UNICOS per la gestione dell'I/O. I processori PE del T3D utilizzavano un microkernel UNICOS MAX.\nErano disponibili diverse configurazioni del T3D. Il T3D \"SC\" (Single Cabinet) era un modello basato su un computer Y-MP come host e in grado di gestire 128 o 256 PE. La versione \"MC\" (Multi-Cabinet) utilizzava uno o pi\u00f9 cabinet raffreddati a liquido separati dall'host. Il modello \"MCA\" era dotato di cabinet ridotti in grado di gestire da 32 a 128 PE raffreddati ad aria, il sistema poteva gestire pi\u00f9 cabinet. Esisteva un modello chiamato \"MCN\" con una diversa gestione della rete in grado di gestire un numero di PE non multiplo di 2.\nIl Cray T3D MC aveva nel cabinet un PowerBook Apple posizionato frontalmente. Il compito del computer era visualizzare il logo animato a colori Cray Research tramite lo schermo LCD.\nIl T3D venne superato nel 1995 dal molto pi\u00f9 veloce e sofisticato Cray T3E."}
{"id": "656572", "revid": "37401", "url": "https://it.wikipedia.org/wiki?curid=656572", "title": "John Nettles", "text": "Biografia.\nNettles \u00e8 nato a St. Austell, in Cornovaglia, nel 1943. Fu adottato alla nascita dal falegname Eric Nettles e da sua moglie Elsie. Da giovane frequent\u00f2 la St Austell Grammar School. \nHa studiato filosofia e storia all'Universit\u00e0 di Southampton, dove si esib\u00ec la prima volta come attore, e dopo la laurea si un\u00ec al Royal Court Theatre, interpretando \"Laertes to Tom Courtenay's Hamlet\" nel 1969 all'University Theatre per la \"69 Theatre Company\" di Manchester. \nDal 1969 al 1970, \u00e8 stato in repertorio al Teatro Northcott di Exeter, e in quell'ultimo anno ha avuto il suo primo ruolo sullo schermo nel film \"One More Time\". Dal 1970 (fino al 1972) interpret\u00f2 il Dr. Ian Mackenzie nel dramma d'epoca \"A Family at War\". \nIn seguito ha avuto piccole parti in molti programmi televisivi tra cui \"The Liver Birds\" (1969-1979), \"Dickens of London\"(1976), \"Robin of Sherwood\", e un episodio di \"Enemy at the Door\", ambientato a Guernsey (una delle Isole del Canale della Manica) durante l'occupazione tedesca nella seconda guerra mondiale, attraverso le esperienze dei membri della famiglia Martel. In tale occasione interpret\u00f2 un detective della polizia a cui fu ordinato di lavorare per i tedeschi, angosciato per il conflitto tra il suo dovere e la collaborazione con il nemico. \nDal 1976 al 1982 ha recitato in diverse commedie teatrali di Shakespeare, David Edgar, Edward Bond, James Robson, Howard Barker, Howard Brenton, John O'Keefe,Moss Hart e George S. Kaufman, Arthur Schnitzler per la Royal Shakespeare Company, e nel 1981 per la \"Old Vic Company\", \"The Relapse\", di Jean Racine.\nNel 1981, ha recitato nel ruolo che lo ha reso un nome familiare nel Regno Unito, quello di \"Jim Bergerac\" nel dramma poliziesco \"Bergerac\", andando in onda per 87 episodi, fino al 1991. La serie fu un grande successo in Gran Bretagna, e fu esportata in molti paesi del mondo, tra cui Francia, Spagna e Grecia, guadagnandosi con una notevole base di fan, e una persistente popolarit\u00e0 soprattutto nel \"Jersey\", dove le immagini di John Nettles sono ancora utilizzate per pubblicizzare attrazioni turistiche e altri servizi su l'isola, oltrech\u00e9 all'estero, \nDurante le riprese di Bergerac, girato sull'isola di Jersey, scrisse \"Bergerac's Jersey\" (1988), una guida di viaggio per le riprese luoghi della serie, e \"A Personal View of the People and Places\" (1992) sul paesaggio, la personalit\u00e0 e la storia dell'isola. \nNel 1987, interpret\u00f2 Raoul (il quarto uomo) nella storia di Agatha Christie \"Hour The Fourth Man\". \nNel 1991 ha scritto il libro semi-autobiografico \"Nudity in a Public Place: Confessions of a Mini Celebrity\" sull'essere diventata una \"riluttante heartthrob\" per le spettatrici femminili di Bergerac. Questo \u00e8 stato ristampato come versione Kindle su Amazon nel 2014, a seguito delle repliche di Bergerac su BBC2 come parte della loro \"afternoon nostalgia collection\".\nDal 1991 ha recitato per cinque stagioni con la \"Royal Shakespeare Company\", apparendo in \"The Winter's Tale\", \"The Merry Wives of Windsor\", \"Julius Caesar\", \"Richard III\" e \"The Devil is an Ass\". Le performances teatrali hanno conquistato il plauso della critica e molti lo considerano alla stregua di attori teatrali britannici come Patrick Stewart e Sir Ian McKellen.\nNel 1992, \u00e8 apparso in un episodio di \"Boon\", e nel 1993 \u00e8 apparso come Jim Bergerac nella commedia di polizia \"The Detectives\". \nNel 1993 ha recitato nella serie tv \"The Skipper\".\nNel 1995, Nettles fu contattato da Brian True-May per interpretare Tom Barnaby in una nuova serie televisiva di misteri polizieschi che avrebbe prodotto, intitolata \"Midsomer Murders\". Questo fu il secondo ruolo importante della sua carriera, dove il suo personaggio \u00e8 un detective televisivo senza uno dei soliti tic. \u00c8 un uomo di famiglia felice, a cui capita di vivere nella parte pi\u00f9 omicida di una campagna inglese altrimenti stereotipicamente idilliaca. La serie fu prodotta dal 1997 al 2011, per 81 episodi.\nAll'annunzio della sua partenza dal ruolo che lo ha reso famoso, ha commentato: \"\u00c8 sempre saggio lasciare la gente che vuole di pi\u00f9, piuttosto che essere fischiata dal palco perch\u00e9 li hai annoiati\".\nDal 1996 al 2008 \u00e8 stata la voce narrante nella serie di documentari della \"BBC Airport\". \nNel 2003, ha interpretato \"Barnaby\" nell'episodio di \"French &amp; Saunders\". \u00c8 apparso in un episodio del 2001 di \"Heartbeat\". Nel 2007, ha recitato nella serie comica della \"BBC Radio 4\" \"Will Smith Presents the Tao of Bergerac\" insieme al comico Will Smith su un fan ossessivo della serie. \nAll'inizio del 2010, Nettles ha scritto, presentato e prodotto un documentario in tre parti \"Channel Islands at War\" in occasione del settantesimo anniversario dell'invasione tedesca, e della successiva occupazione delle Isole del Canale. Ha ricevuto lettere minacciose da alcuni residenti del Jersey, accusandolo di insinuare che gli isolani fossero collaboratori. Ha difeso il documentario dicendo: \"Non c'\u00e8 modo possibile che si possa evitare la collaborazione con la potenza occupante che aveva il potere sulla popolazione civile\". Questo punto di vista \u00e8 stato sostenuto sia dagli storici locali che dai membri della Societ\u00e0 di occupazione delle Isole del Canale. \n\u00c8 stato nominato Ufficiale dell'Ordine dell'Impero Britannico (OBE) nel 2010. Il 21 settembre 2012 \u00e8 stato insignito di un dottorato onorario dall'Universit\u00e0 di Plymouth.\nNel 2012 Nettles ha scritto \"Jewels and Jackboots\" sull'occupazione tedesca delle Isole del Canale. Esaurito nel giro di poche settimane, \u00e8 stato ripubblicato nel 2013 come un libro cartaceo e su Kindle. Il libro tocca questioni delicate come la collaborazione di singole autorit\u00e0 britanniche nelle Isole del Canale con i nazionalsocialisti tedeschi, soprattutto in relazione alla deportazione degli ebrei. Il libro \u00e8 stato pubblicato in traduzione tedesca nel 2015. \nNel 2013, al compimento dei settant'anni, ha deciso di ritirarsi dalle scene, ma \u00e8 tornato sui suoi passi per recitare nella serie tv \"Poldark\".\nNel luglio 2014 \u00e8 stato il Patrono del ben noto soccorso di cavalli del Devon e rehoming di beneficenza il \"Mare &amp; Foal Sanctuary\", dove frequenta regolarmente eventi e aiuta a raccogliere fondi.\nNel 2016 e nel 2017, Nettles ha avuto un ruolo ricorrente come \"Ray Penvenen\" nella seconda e terza stagione del popolare dramma storico \"Poldark\".\nVita privata.\nDal 1966 al 1979 \u00e8 sposato con Joyce, da cui ha avuto una figlia, Emma, nata nel 1970, che in seguito si \u00e8 trasferita nel Jersey insieme al padre. Dopo aver divorziato nel 1979, Joyce Nettles divenne in seguito direttore del casting in 23 episodi di \"Midsomer Murders\". Attualmente \u00e8 sposato dal 1995 con Cathryn Sealey e vive con lei a Pyworthy, nel Devon.\nAmante degli animali, la sua famiglia ha gatti, galline, un cane e un asino.\nInterviste ed articoli.\nInterviste \nArticoli \nCopertine di riviste:"}
{"id": "656579", "revid": "2037858", "url": "https://it.wikipedia.org/wiki?curid=656579", "title": "Carlo Innocenzo Frugoni", "text": "Biografia.\nCarlo Innocenzo Frugoni nacque a Genova nel 1692. Di famiglia nobile, fu ammesso ancor giovane nell'Ordine dei Somaschi, del quale far\u00e0 parte fino al 1731. Successivamente entr\u00f2 nell'Accademia dell'Arcadia con il nome di \"Comante Eginetico\". Dal 1725 inizi\u00f2 la sua carriera di poeta e librettista presso la corte del Ducato di Parma, all'epoca governato dalla famiglia Farnese. A causa della Guerra di successione austriaca nel 1749 soggiorn\u00f2 per un breve periodo a Venezia. Tornato a Parma, fu al servizio del duca Filippo di Borbone in qualit\u00e0 di poeta e librettista di corte e, successivamente, anche come segretario dell'Accademia delle Belle Arti. Conversatore brillante e colto si avvicin\u00f2 all'illuminismo grazie a Condillac, che visse a Parma fra il 1758 e il 1767.\nPoetica.\nFrugoni scrisse la maggior parte dei suoi libretti per il teatro parmigiano. Dei suoi scritti alcuni sono rielaborazioni di lavori di altri librettisti. Insieme al direttore del teatro, al ministro Guillaume du Tillot, e al compositore Tommaso Traetta fece dei tentativi per riformare il melodramma italiano sul modello della trag\u00e9die lyrique francese (ossia inserendo cori, danze e recitativi accompagnati), che per\u00f2 non ebbero un successo duraturo.\nNei componimenti poetici di Frugoni si ritrova un certo intento civile, derivato dai modelli di Gabriello Chiabrera e persino dalle canzoni civili di Petrarca.\nTratt\u00f2 pure temi scientifici e morali, esibendo grande padronanza nell'utilizzare soluzioni metriche e ritmiche diverse. Ma il suo verso preferito anche nella poesia lirica fu l'endecasillabo sciolto, che, grazie a lui, divenne il verso principale del Classicismo e si trasmise al Romanticismo."}
{"id": "656584", "revid": "1543377", "url": "https://it.wikipedia.org/wiki?curid=656584", "title": "Ferdinand Cheval", "text": "Il suo nome completo era Joseph Ferdinand Cheval ma era pi\u00f9 noto come Ferdinand Cheval ed ancor pi\u00f9 come facteur Cheval (in italiano \"postino Cheval\").\nAlla sua consueta attivit\u00e0 di postino, Ferdinand Cheval affianc\u00f2 un'innata passione per la scultura e l'architettura a tal punto da spendere oltre trent'anni della sua vita a costruire il \"Palazzo ideale\" (\"Palais Id\u00e9al\" in francese); l'opera fu riconosciuta come straordinario esempio di architettura na\u00efve, con forti connotazioni di Art Brut e ammirato da noti artisti quali Andr\u00e9 Breton e Pablo Picasso.\nBiografia.\nFerdinand Cheval visse a Ch\u00e2teauneuf-de-Galaure, nel dipartimento francese di Dr\u00f4me. Lasci\u00f2 la scuola all'et\u00e0 di tredici anni per fare l'apprendista panettiere, ma il 12 luglio del 1867 venne assunto ufficialmente come postino.\nDue anni dopo venne destinato a Hauterives, distante circa una dozzina di chilometri dal suo paese natale e fu durante i suoi lunghi itinerari postali che inizi\u00f2 a fantasticare sulla costruzione di un grande palazzo fiabesco.\nSolo circa una decina d'anni pi\u00f9 tardi iniziarono a concretizzarsi i suoi sogni.\nEgli spese 33 anni della sua vita nella costruzione del \"Palazzo ideale\" e ne impieg\u00f2 8 per costruire la propria tomba, anch'essa considerata un'opera d'arte \"na\u00efve\". \nFerdinand Cheval mor\u00ec il 19 agosto del 1924."}
{"id": "656586", "revid": "125719144", "url": "https://it.wikipedia.org/wiki?curid=656586", "title": "Regioni polari", "text": "Le regioni polari della Terra sono le aree del globo che circondano i poli. L'Artide \u00e8 definita in vari modi, come ad esempio \"tutte le terre a nord del circolo polare artico\" o \"a nord di 70 gradi di latitudine\". L'Antartide \u00e8 il continente pi\u00f9 meridionale della Terra, comprendente le terre e i mari che circondano il Polo Sud, tra i 66 e i 90 gradi di latitudine\nDescrizione.\nIl Polo Nord e il Polo Sud sono i centri intorno ai quali sorgono queste regioni, e queste terre (calotte polari) sorgono rispettivamente sull'oceano e sul continente dell'Antartide. La calotta polare artica sta diminuendo la sua estensione, mentre quella antartica la sta leggermente aumentando; questo fatto \u00e8 spesso citato dagli avversari della teoria del riscaldamento globale.\nLe regioni polari sono caratterizzate da clima polare, temperature estremamente fredde, pesanti glaciazioni ed estrema variazione della luce diurna; l'estate \u00e8 caratterizzata da 24 ore di sole (il sole di mezzanotte) ed \u00e8 molto fredda; l'inverno \u00e8 invece caratterizzato da oscurit\u00e0 permanente e gelo.\nEsistono molti insediamenti nelle regioni polari a Nord della Terra, ma nessuna (eccetto le basi per la ricerca scientifica) nelle regioni meridionali, che sono pi\u00f9 fredde di quelle settentrionali. La vita ai poli \u00e8 molto difficoltosa, a causa del freddo costante. L'unica popolazione che si \u00e8 stanziata nella regione polare artica (a nord) \u00e8 quella degli Inuit."}
{"id": "656587", "revid": "2175", "url": "https://it.wikipedia.org/wiki?curid=656587", "title": "Cantoni di Montpellier", "text": ""}
{"id": "656589", "revid": "21079", "url": "https://it.wikipedia.org/wiki?curid=656589", "title": "Prodotto di gruppi", "text": ""}
{"id": "656593", "revid": "125823320", "url": "https://it.wikipedia.org/wiki?curid=656593", "title": "Sophie Scholl", "text": "Biografia.\nPrimi anni.\nSophie Scholl nacque a Forchtenberg il 9 maggio 1921 e fu la quarta tra sei fratelli: Inge, Hans, Elisabeth, Sophie, Werner e Thilde. Fino al 1930 la famiglia rimase a Forchtenberg poi si trasfer\u00ec a Ludwigsburg e due anni dopo a Ulm, dove lavorava il padre.\nVenne allevata in parte secondo i principi della chiesa luterana, poich\u00e9 la madre Magdalena, sino al matrimonio, era stata diaconessa, ed in parte secondo precetti cattolici, perch\u00e9 suo padre Robert Scholl era un liberale cattolico, oltre che sindaco di Forchtenberg. Ebbe una buona educazione e visse un'infanzia spensierata.\nIncontro col nazismo.\nNel 1933 venne iscritta come tutti i ragazzi tedeschi alla giovent\u00f9 hitleriana ed inizialmente sub\u00ec il fascino della propaganda nazista. Questa fase tuttavia dur\u00f2 relativamente poco perch\u00e9 rimase delusa dall'ideologia che l'organizzazione trasmetteva e si avvicin\u00f2, perci\u00f2, ad un gruppo giovanile vietato dal regime, noto come dj.1.11 fondato da Eberhard K\u00f6bel, che coltivava il mito dei popoli del grande Nord, la natura e la giovinezza. La sua preparazione personale e religiosa la port\u00f2 ad allontanarsi quindi dal modello hitleriano e, con gli amici ed il fratello Hans si avvicin\u00f2 sempre pi\u00f9 all'insegnamento evangelico e fece sue le ragioni di un cristianesimo lontano dal potere politico. In quel periodo lesse molti autori che trattavano del rinnovamento cattolico francese e questo rese sempre pi\u00f9 sicura la sua vicinanza alla chiesa cattolica.\nImpegno politico.\nSophie era molto legata al fratello maggiore Hans e nel 1937, dopo l'arresto di lui (durato diversi giorni) per i loro legami con l'organizzazione \"Deutsche Jungenschaft\", fu arrestata anche lei con alcuni loro fratelli per alcune ore. In seguito conobbe Otto Aicher, che viveva a S\u00f6flingen, un quartiere di Ulm con una forte presenza cattolica che opponeva resistenza al nazismo. Otto le fece conoscere le posizioni politiche del movimento giovanile \"Quickborn (Sorgente di vita)\", allora guidato dal sacerdote d'origine italiana Romano Guardini, che proponeva Ges\u00f9 come la sola guida per la giovent\u00f9.\nNel 1940 Sophie trov\u00f2 lavoro come maestra d'asilo a S\u00f6flingen e venne poi costretta a servire come ausiliaria per sei mesi in un istituto statale di Blumberg.\nIl fratello intanto era stato mandato al fronte orientale ed aveva assistito alle atrocit\u00e0 commesse dalle SS contro gli ebrei. Al suo ritorno a Monaco di Baviera si un\u00ec agli studenti che frequentavano l'Universit\u00e0 Ludwig Maximilian, tra i quali Sophie, per discutere della loro opposizione al regime nazista.\nLa primavera del 1941 si incontrarono cos\u00ec i membri della futura Rosa Bianca, formata da intellettuali cattolici anti-nazisti e tra il 1941 ed il 1942 i giovani oppositori, grazie alla loro preparazione ed alle convinzioni politiche e religiose, iniziarono a pensare a come pubblicizzare le loro idee. La decisione fu quella di preparare volantini da distribuire tra la popolazione in modo da pubblicizzare la resistenza passiva all'impegno militare nazista, ed il primo testo, pubblicato nel giugno 1942, citava Friedrich Schiller e Johann Wolfgang von Goethe.\nIn quel periodo intanto il padre di Sophie venne arrestato e condannato ad un breve periodo di detenzione per aver criticato pubblicamente la politica di Adolf Hitler.\nArresto e la condanna a morte.\nTra giugno e luglio 1942 il gruppo della Rosa Bianca distribu\u00ec centinaia di copie di volantini in modi diversi: spedendoli a indirizzi scelti casualmente, lasciandoli alle fermate dei mezzi pubblici o nelle cabine telefoniche. Il loro tentativo voleva indurre chi leggeva ad obbedire ad una legge morale superiore e a rifiutare il militarismo.\nIl 18 febbraio 1943, mentre distribuiva alcuni volantini all'Universit\u00e0 di Monaco, Sophie fu scoperta dal custode Jakob Schmid, denunciata e fatta arrestare, col fratello. Rinchiusa nella stessa cella di Else Gebel, venne sottoposta per quattro giorni a interrogatorio da parte della Gestapo, fu riconosciuta colpevole di alto tradimento e processata insieme al fratello Hans e all'amico Christoph Probst, che nel frattempo era stato arrestato anche lui. I tre non tradirono i loro compagni e si addossarono ogni responsabilit\u00e0. Non accettarono di firmare nessuna ritrattazione, perch\u00e9 affermavano di aver agito secondo coscienza e per il vero bene del popolo tedesco.\nRobert Mohr, l'uomo della Gestapo che la interrog\u00f2, le chiese:\nLei rispose: \nIl 22 febbraio 1943 si celebr\u00f2 il processo a Monaco. I tre ragazzi furono condannati a morte dal Tribunale del Popolo, presieduto dal giudice-boia di Hitler, Roland Freisler. Furono subito dopo condotti nell'edificio dove avvenivano le esecuzioni capitali, alla prigione di Stadelheim, ed i loro genitori chiesero di vederli per l'ultima volta, incontro che fu loro concesso, cosa mai accaduta durante il Terzo Reich.\nI tre amici furono ghigliottinati lo stesso giorno nel cortile della prigione di Monaco, Stadelheim, dal boia Johann Reichhart. L'esecuzione venne supervisionata dal dottor Walter Roemer, il capo di polizia della corte distrettuale di Monaco. And\u00f2 al patibolo con una gamba rotta, le tracce di pesanti percosse e torture subite in carcere. Le ultime parole di Sophie furono: \nIn un angolo del cimitero di Monaco di Baviera, a Stadelheim, riposano i due fratelli. Le tombe sono due croci di legno scuro, unite da un solo braccio trasversale."}
{"id": "656594", "revid": "39884", "url": "https://it.wikipedia.org/wiki?curid=656594", "title": "Cray T3E", "text": "Il Cray T3E era la seconda generazione di supercomputer a parallelismo massivo prodotti da Cray Research, il sistema venne presentato nel 1995. Come il predecessore Cray T3D il sistema utilizzava una memoria distribuita e una topologia di interconnessione dei nodi di calcolo a toro tridimensionale. Il T3E inizialmente utilizzava come \"Processing Elements\" (PE) dei microprocessori DEC Alpha 21164 (EV5) e il sistema era progettato per scalare da 8 a 2176 PE. Ogni PE poteva avere da 64 MB a 2 GB di DRAM e una connessione a sei vie da 480 \u00a0Mb/s in ogni direzione. A differenza di molti altri sistemi MPP tipo il T3D, il T3E era un sistema che non necessitava di un host dato che utilizzava il sistema operativo distribuito UNICOS/mk e una connessione \"GigaRing\" per l'I/O tra i nodi, per gestire i dischi e i nastri.\nL'originale T3E (in seguito chiamato T3E-600) utilizzava processori a 300\u00a0MHz. Le versioni successive utilizzarono il pi\u00f9 rapido 21164A (EV56), i modelli T3E-900 (450\u00a0MHz), T3E-1200 (600\u00a0MHz), T3E-1200 (600\u00a0MHz con miglioramenti nella memoria e nella rete) e il T3E-1350 (675\u00a0MHz) furono basati su varianti di quel processore. Il T3E era disponibile in configurazioni raffreddate a liquido e a aria. Le versioni a liquido avevano da 64 a 2048 PE mentre le versioni raffreddate ad aria scalavano da 16 a 128 PE.\nIl T3E-1200 con 1480 processori fu il primo supercomputer a stabilire prestazioni di un PetaFLOPS con un applicativo scientifico nel 1998\nNel febbraio del 1996 la Cray Research venne acquisita dalla Silicon Graphics e lo sviluppo di nuovi sistemi basati su processori Alpha venne fermato. La nuova propriet\u00e0 pur mantenendo attiva la commercializzazione e il supporto dei sistemi T3E puntava nel medio termine a convogliare i clienti verso i sistemi Origin 3000 basati su architettura MIPS. Tuttavia lo stesso anno SGI decise di vendere Cray e i sistemi T3E rimasero in produzione."}
{"id": "656597", "revid": "38120", "url": "https://it.wikipedia.org/wiki?curid=656597", "title": "Occhio di falco", "text": ""}
{"id": "656598", "revid": "1718925", "url": "https://it.wikipedia.org/wiki?curid=656598", "title": "Polo geografico", "text": "Si dice polo geografico ognuno dei due punti sulla superficie di un corpo celeste o di un pianeta posti sull'asse di rotazione.\nSebbene solitamente i poli geografici siano almeno approssimativamente individuabili come i due punti pi\u00f9 lontani dal piano orbitale, questa non \u00e8 una regola generale: un famoso esempio \u00e8 Urano, il cui asse di rotazione forma con il piano orbitale un angolo di soli 8 gradi.\nPer quel che riguarda la Terra, quelli che vengono solitamente denominati Polo Nord e Polo Sud, sono appunto i poli geografici, che sono accettati da tutti come riferimento assoluto in cartografia.\nI poli geografici non devono essere confusi con i poli magnetici, che possono anche esistere su un pianeta, e che in generale non coincidono con quelli geografici. Sulla Terra, ci\u00f2 fa s\u00ec che nell'orientarsi con una bussola magnetica si debba tenere conto della declinazione magnetica."}
{"id": "656599", "revid": "571594", "url": "https://it.wikipedia.org/wiki?curid=656599", "title": "Hawkeye", "text": ""}
{"id": "656604", "revid": "11694", "url": "https://it.wikipedia.org/wiki?curid=656604", "title": "Lingua celtica", "text": ""}
{"id": "656605", "revid": "106990", "url": "https://it.wikipedia.org/wiki?curid=656605", "title": "Armoriale di Casa Savoia", "text": "Questa pagina contiene le armi (stemmi e blasonature) di Casa Savoia."}
{"id": "656606", "revid": "56257", "url": "https://it.wikipedia.org/wiki?curid=656606", "title": "Rucario", "text": ""}
{"id": "656609", "revid": "729019", "url": "https://it.wikipedia.org/wiki?curid=656609", "title": "Marc Gicquel", "text": "Cresciuto a Saint-Brieuc e residente a Boulogne-Billancourt, ha debuttato tra i professionisti nel 1999, continuando a giocare nei tornei minori. Ha giocato per la prima volta in un torneo del Grande Slam agli Open di Francia del 2004. Entrato nel 2006 nella top 100, ha vinto il suo primo match di uno dei quattro tornei principali al Roland Garros dello stesso anno arrivando al secondo turno, dove ha perso 11-9 al quinto set contro il tedesco Nicolas Kiefer. Non partecip\u00f2 poi al Torneo di Wimbledon ma si rifece clamorosamente agli US Open dove mettendo a segno 50 aces batt\u00e9 in successione il belga Christophe Rochus, lo spagnolo Juan Carlos Ferrero e Gast\u00f3n Gaudio prima d'arrendersi al quarto turno a Roger Federer in tre set. La sua prestazione lo mise comunque in mostra come un giocatore in rapida salita, seppure in et\u00e0 molto avanzata. Un mese e mezzo dopo ha giocato la sua prima finale ATP a Lione dove s'\u00e8 arreso in finale al connazionale Richard Gasquet per 6-3 6-1.\nIl suo potente servizio \u00e8 da lui considerato il suo colpo migliore.\nIl 18 agosto 2008, a Washington, Gicquel ha vinto il suo primo titolo ATP in doppio, sconfiggendo in coppia con lo svedese Robert Lindstedt il duo formato dal brasiliano Bruno Soares e dal giocatore dello Zimbabwe Kevin Ullyett.\nL'8 settembre dello stesso anno raggiunge il suo best ranking classificandosi al 37\u00ba posto.\nHa annunciato il suo ritiro nell'ottobre 2014."}
{"id": "656613", "revid": "110157", "url": "https://it.wikipedia.org/wiki?curid=656613", "title": "Cantone di Pignan", "text": "Il Cantone di Pignan \u00e8 una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 8 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "656614", "revid": "1543377", "url": "https://it.wikipedia.org/wiki?curid=656614", "title": "Cantone di Saint-Martin-de-Londres", "text": "Il Cantone di Saint-Martin-de-Londres era una divisione amministrativa dell'arrondissement di Lod\u00e8ve. Fino al 1\u00ba novembre 2009 ha fatto parte dell'arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "656616", "revid": "984922", "url": "https://it.wikipedia.org/wiki?curid=656616", "title": "Cantone di S\u00e8te-1", "text": "Il Cantone di S\u00e8te-1 era una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di S\u00e8te."}
{"id": "656617", "revid": "984922", "url": "https://it.wikipedia.org/wiki?curid=656617", "title": "Cantone di S\u00e8te-2", "text": "Il Cantone di S\u00e8te-2 era una divisione amministrativa dell'Arrondissement di Montpellier.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di S\u00e8te."}
{"id": "656621", "revid": "6923", "url": "https://it.wikipedia.org/wiki?curid=656621", "title": "Motor Show di Bologna", "text": ""}
{"id": "656623", "revid": "466539", "url": "https://it.wikipedia.org/wiki?curid=656623", "title": "Nikolaj Aleksandrovi\u010d Bulganin", "text": "Biografia.\nEntrato nel Partito Bolscevico fin dalla sua fondazione (1917), prese parte con coraggio alla rivoluzione russa ma prima di entrare nell'entourage politico leninista dovette affrontare una lunga carriera da burocrate. Dal 1918 al 1922 fu funzionario dei servizi segreti e venne trasferito successivamente al Consiglio economico supremo.\nFunzionario della Polizia Segreta, fu sindaco di Mosca (1931-1937), capo del governo della Repubblica russa e presidente della Banca di Stato. Durante la seconda guerra mondiale fu generale d'armata (1944) e ministro della Difesa; nel 1948 entr\u00f2 nel Politburo del PCUS. Dal 1949 cur\u00f2 il coordinamento tra forze armate e industria bellica.\nDal 1947 al 1953 fu ministro delle Forze armate. Morto Stalin, sotto Nikita Chru\u0161\u010d\u0451v, sostitu\u00ec Malenkov alla testa del governo (1955), carica da cui fu rimosso nel 1958 dopo aver tentato di estromettere dal potere lo stesso Chru\u0161\u010d\u0451v. Inizialmente il nuovo leader sovietico fu indulgente nei suo confronti e lo nomin\u00f2 presidente del Consiglio economico del territorio di Stavropol', ma due anni dopo lo accus\u00f2 di svolgere attivit\u00e0 contro il partito e lo priv\u00f2 da ogni incarico: Bulganin si ritir\u00f2 a vita privata e trascorse i suoi ultimi anni con la famiglia."}
{"id": "656625", "revid": "110157", "url": "https://it.wikipedia.org/wiki?curid=656625", "title": "Cray T90", "text": "La serie Cray T90 (nome in codice durante lo sviluppo \"Triton\") fu l'ultima linea di supercomputer vettoriali prodotta dalla Cray Research e sostitu\u00ec il Cray C90. La prima macchina venne venduta nel 1995 e aveva un tempo di clock di 2.2 ns (450\u00a0MHz), quattro pipeline vettoriali e una potenza di picco di 1.8 GigaFLOPS per processore. L'elevata frequenza di funzionamento fu ottenuta tramite l'utilizzo della tecnologia ECL per la produzione dei microprocessori. Erano disponibili configurazioni che partivano da 4 processori per arrivare a 32 processori. Erano disponibili processori che utilizzassero la notazione IEEE 754 o la tradizionale notazione Cray per i numeri in virgola mobile. I processori condividevano una memoria SRAM che poteva arrivare a 8 gigabyte tramite una rete che trasmetteva tre parole da 64 bit per ciclo di clock generando una banda teorica di 360 gigabyte/s. Il segnale di clock era distribuito tramite cavi in fibra ottica tra i processori.\nLa serie T90 era disponibile in tre varianti, il T94 (da uno a quattro processori), il T916 (da otto a sedici processori) e il T932 (da sedici a trentadue processori).\nIl sistema era considerato superiore allo stato dell'arte seppur di poco. Il primato del sistema non \u00e8 mai stato definitivo e il predominio rispetto alle soluzioni concorrenti non era certo. Quando fu presentato il sistema T932 costava 39 milioni di dollari.\nIl Cray T90 venne acquistato da almeno tre enti statunitensi dal NAVOCEANO a St. Louis, dalla NTT e NIED in Giappone, dalla Ford, dal NOAA Geophysical Fluid Dynamics Laboratory, e Forschungszentrum J\u00fclich in Germania e dal Commissariat \u00e0 l'Energie Atomique in Francia.\nLa struttura che racchiudeva il sistema pesava 10 tonnellate e conteneva quattro tonnellate di fluorinert che utilizza per la refrigerazione. L'occupazione era paragonabile a quella di un grosso congelatore.\nIl successore del T90 fu il Cray X1 che fu presentato molti anni dopo."}
{"id": "656626", "revid": "125971946", "url": "https://it.wikipedia.org/wiki?curid=656626", "title": "Pok\u00e9mon Diamante e Perla", "text": " e , meglio conosciuti come Pok\u00e9mon Diamante e Pok\u00e9mon Perla, sono due videogiochi di ruolo della serie \"Pok\u00e9mon\" per Nintendo DS, pubblicati in Giappone, da Nintendo, il 28 settembre 2006. \"Pok\u00e9mon Platino\", una versione aggiornata, \u00e8 disponibile dal 2008 in Giappone e dal 2009 nel resto del mondo. I remake, intitolati \"Pok\u00e9mon Diamante Lucente e Perla Splendente\" sono stati pubblicati per Nintendo Switch alla fine del 2021, mentre un prequel ambientato nella stessa regione, \"\", \u00e8 uscito all'inizio del 2022.\nAmbientati nella regione nevosa di Sinnoh, ispirata all'Hokkaid\u014d, \"Diamante\" e \"Perla\" (come i precedenti giochi della serie) raccontano le avventure di un giovane allenatore di Pok\u00e9mon che si allena e combatte contro i Pok\u00e9mon, contrastando allo stesso tempo i piani di un'organizzazione criminale chiamata Team Galassia. I giochi aggiungono molte nuove funzionalit\u00e0, come l'utilizzo di Internet tramite la Nintendo Wi-Fi Connection, modifiche alle meccaniche di battaglia e le gare Pok\u00e9mon, insieme all'aggiunta di 107 nuovi Pok\u00e9mon. I giochi sono indipendenti l'uno dall'altro ma presentano in gran parte la stessa trama, e sebbene entrambi possano essere giocati separatamente, \u00e8 necessario effettuate scambi tra le differenti versioni per completare il Pok\u00e9dex dei giochi.\nLo sviluppo di Diamante e Perla \u00e8 stato annunciato in una conferenza stampa Nintendo nel quarto trimestre del 2004. I giochi sono stati progettati pensando alle caratteristiche del Nintendo DS. Era previsto che sarebbero usciti in Giappone nel 2005, ma alla fine la pubblicazione \u00e8 slittata al 2006, il decimo anniversario del franchise. Per promuovere i giochi, Nintendo ha venduto un Nintendo DS Lite in edizione limitata in Giappone e ha organizzato un evento per celebrare la loro uscita in Nord America.\nI giochi hanno ricevuto recensioni generalmente favorevoli. La maggior parte dei critici ha elogiato l'aggiunta di funzionalit\u00e0 Wi-Fi e la grafica, e ha ritenuto che il gameplay, sebbene non avesse ricevuto molte variazioni rispetto ai giochi precedenti, fosse comunque coinvolgente. I giochi hanno avuto un maggior successo commerciale rispetto ai loro predecessori per Game Boy Advance: con circa 18 milioni di unit\u00e0 vendute in tutto il mondo, Diamante e Perla hanno venduto oltre 2 milioni di unit\u00e0 in pi\u00f9 rispetto ai loro predecessori \"Pok\u00e9mon Rubino e Zaffiro\" e quasi 6 milioni di unit\u00e0 in pi\u00f9 rispetto a \"Pok\u00e9mon Rosso Fuoco e Verde Foglia\", e anche pi\u00f9 dei loro successori, \"Pok\u00e9mon Nero e Bianco\", di oltre 2 milioni di copie. Sono pertanto tra i giochi \"Pok\u00e8mon\" di maggior successo di tutti i tempi.\nNel videogioco appaiono tutti i Pok\u00e9mon di quarta generazione. In copertina sono raffigurati, rispettivamente, i Pok\u00e9mon leggendari Dialga e Palkia.\nIl gioco \u00e8 retrocompatibile con le versioni \"Pok\u00e9mon Rosso Fuoco e Verde Foglia\", \"Rubino e Zaffiro\" e \"Smeraldo\".\nModalit\u00e0 di gioco.\nIn Pok\u00e9mon Diamante e Perla le meccaniche di gioco non variano ma, grazie all'implementazione del touch screen, i comandi sono stati spostati nello schermo inferiore, rendendo pi\u00f9 comoda la selezione delle mosse o degli strumenti rispetto ai tradizionali tasti direzionali.\nOgni titolo \u00e8 ambientato esclusivamente nella nuova regione di Sinnoh, in cui sar\u00e0 possibile catturare pi\u00f9 di 400 delle 493 specie di Pok\u00e9mon (delle quali 107 sono introdotte da questi due titoli). I restanti potranno essere trasferiti (non scambiati, per problemi di retrocompatibilit\u00e0), per un massimo di 6 al giorno, usando una particolare opzione disponibile nel men\u00f9 principale del gioco. Alcuni Pok\u00e9mon possono essere catturati all'interno di Sinnoh inserendo la cartuccia di un videogioco della terza generazione nell'apposito slot del DS.\nOgni videogioco presenta 13 Pok\u00e9mon non reperibili nell'altra versione. Inoltre 48 Pok\u00e9mon delle versioni precedenti sono ottenibili esclusivamente tramite il Parco Amici (Pal Park). Un Pok\u00e9mon trasferito dal Game Boy Advance al DS non potr\u00e0 pi\u00f9 essere oggetto di scambio con un videogioco della terza generazione.\nUna nuova caratteristica introdotta \u00e8 la Nintendo Wi-Fi Connection, che permette, recandosi al piano seminterrato di un Pok\u00e9mon Center, di effettuare battaglie o scambi con altri giocatori dotati di router o di Nintendo Wi-Fi USB Connector (una chiave USB Wi-Fi) in tutta la rete mondiale.\nInoltre, con l'introduzione dei sotterranei (raggiungibili con l'ausilio del nuovo strumento \"Esplorokit\"), \u00e8 possibile sfidare altri giocatori in minigiochi ambientati nel sottosuolo tramite l'utilizzo della connessione wireless.\nIn sostituzione del Pok\u00e9Gear e del Pok\u00e9Nav \u00e8 stato implementato il Pok\u00e9Kron (in inglese Pok\u00e9tch, Pok\u00e9mon Watch), un orologio dotato di funzioni aggiuntive come il contapassi, una calcolatrice (ad ogni pulsante corrisponde il verso di un Pok\u00e9mon), una mappa della regione e varie funzioni per gestire l'allenamento e l'allevamento dei Pok\u00e9mon. Le funzioni sono in totale 25, quattro delle quali presenti nello strumento. Le restanti vengono acquisite nel corso del gioco, come avveniva nel Pok\u00e9Gear. Alcune funzioni sono disponibili solamente partecipando a speciali eventi organizzati dalla Nintendo, ad esempio il Pok\u00e9mon Day.\nAltra caratteristica \u00e8 la presenza delle fasi del giorno, introdotte in Pok\u00e9mon Oro e Argento e non presenti nei videogiochi della terza generazione. Al contrario dei titoli della seconda generazione, il giorno \u00e8 visibilmente diviso in 5 parti: mattina, giorno, pomeriggio, sera, notte. L'orologio \u00e8 regolato in base a quello della console.\nIl gioco \u00e8 in 3D, in terza persona, con la telecamera posta in alto rispetto al giocatore, superando il limite della bidimensionalit\u00e0 dei videogiochi delle generazioni precedenti.\nVengono introdotti anche i Poffin, in sostituzione alle Pok\u00e9melle presenti nei videogiochi della terza generazione, e sono state aggiunte 21 nuove categorie di bacche.\n\u00c8 stata inoltre nuovamente rivoluzionata la divisione dello Zaino del protagonista con l'introduzione di tre nuove tasche: Rimedi, Messaggi e Strumenti Lotta. La prima \u00e8 in grado di ospitare oggetti curativi, come Pozioni ed Elisir, mentre la terza viene utilizzata per gli strumenti come Attacco X, Difesa X, Supercolpo e Superguardia.\nSviluppo.\n\"Pok\u00e9mon Diamante e Perla\" sono stati sviluppati da Game Freak, con Junichi Masuda alla direzione del gioco. La musica del gioco \u00e8 stata realizzata da Hitomi Sato e Junichi Masuda sotto la supervisione di Go Ichinose, mentre alcune fanfare sono state composte da Morikazu Aoki. Secondo Tsunekazu Ishihara di The Pok\u00e9mon Company, i giochi erano stati progettati pensando alle caratteristiche uniche del DS, come le funzionalit\u00e0 Wi-Fi e lo slot per le cartucce del Game Boy Advance. I pulsanti di comando nella schermata di battaglia sono stati realizzati grandi e codificati a colori, cosa che, secondo Masuda, avrebbe facilitato il gameplay per i giocatori incapaci di leggere. Inoltre, l'interfaccia touchscreen \u00e8 stata progettata per incoraggiare i giocatori a usare le dita anzich\u00e9 lo stilo per manipolare lo schermo. Sebbene la maggior parte della grafica sia in 2D, alcuni degli elementi di sfondo sono in 3D. La decisione di mantenere la grafica 2D ha suscitato critiche, alle quali Tsunekazu Ishihara ha risposto affermando che si voleva \"mantenere l'idea originale che \"Pok\u00e9mon\" fosse un gioco da giocare su questa grande mappa\" e ha spiegato che fisicamente, i giochi erano in tre dimensioni ma erano progettati per \"mantenere la sensazione originale del gioco\". Rispondendo alle critiche sull'uso dei codici amico, Ishihara ha spiegato che si trattava di una misura di sicurezza adottata per garantire che i giocatori non fossero in grado di usare la chat vocale con estranei tramite la Wi-Fi Connection. Nintendo rilasci\u00f2 una dichiarazione che descriveva in dettaglio i problemi riscontrati nelle versioni giapponesi di \"Diamante\" e \"Perla\". I glitch causarono il blocco dei giocatori in un muro di gioco o la perdita dei dati salvati. Nintendo rese pertanto disponibili patch ad alcuni rivenditori in Giappone al fine di correggere questi problemi.\nAccoglienza.\n\"Pok\u00e9mon Diamante\" e \"Perla\" hanno riscosso un ottimo successo in Giappone. Con due milioni di copie vendute ad una settimana dal lancio del gioco, il titolo ha superato il record, precedentemente ottenuto da New Super Mario Bros., di gioco per Nintendo DS con maggior numero di copie vendute in minor tempo possibile. In soli 46 giorni il numero di unit\u00e0 ha superato i 3 milioni di copie vendute, arrivando a 5 milioni al termine del 2006. Questo risultato supera i precedenti successi ottenuti dagli altri titoli della serie Pok\u00e9mon. A livello mondiale i due titoli superano le 15 milioni di copie vendute.\nRemake.\nIl 26 febbraio 2021 vengono annunciati i remake di \"Pok\u00e9mon Diamante e Perla\" per Nintendo Switch. La data di pubblicazione di \"Pok\u00e9mon Diamante Lucente\" e \"Pok\u00e9mon Perla Splendente\" \u00e8 stata fissata al 19 novembre 2021."}
{"id": "656627", "revid": "729019", "url": "https://it.wikipedia.org/wiki?curid=656627", "title": "Arteria oftalmica", "text": "L'arteria oftalmica \u00e8 la prima diramazione intradurale dell'arteria carotide interna, responsabile dell'irrorazione sanguigna del globo oculare e dei suoi annessi.\nStruttura.\nL'arteria oftalmica emerge dall'arteria carotide interna dopo che questa \u00e8 uscita dal seno cavernoso; in alcuni casi pu\u00f2 emergere prima. Essa origina medialmente rispetto al processo clinoideo anteriore e si dirige anteriormente, nel canale ottico, occupando una posizione inferolaterale rispetto al nervo ottico.\nIn una minoranza dei casi l'arteria oftalmica pu\u00f2 anche trovarsi superiormente rispetto al nervo ottico.\nNel terzo posteriore del cono dell'orbita, l'arteria diventa mediale e decorre medialmente fiancheggiando la parete mediale dell'orbita.\nPercorso.\nL'arteria oftalmica si dirige verso la parte orbicolare anteriore andando a fornire varie diramazioni pi\u00f9 piccole fino alle arteriole, fiancheggiando prima la faccia laterale della cavit\u00e0 orbitaria e successivamente la superiore e la mediale del nervo ottico.\nDopo essere passata al di sopra nel nervo ottico, raggiunge la parete mediale della cavit\u00e0 orbitaria portandosi sino al muscolo obliquo superiore e dividendosi infine in due rami terminali che fuoriescono dall'orbita stessa: l'arteria sopratrocleare e l'arteria dorsale del naso.\nDiramazioni.\nL'irrorazione del globo oculare \u00e8 garantita dalle numerose collaterali (ben undici) che dall'arteria oftalmica si dipartono a livello inter-orbitario e che sono, in dettaglio:\nDalle arterie etmoidali si diramano le arterie meningee anteriori che vanno a distribuirisi sulla dura madre, mentre l'arteria della retina \u00e8 importante per la sua irrorazione della retina appunto, raggiunta dopo che il vaso sanguigno ha percorso il nervo ottico in tutta la sua lunghezza."}
{"id": "656631", "revid": "6923", "url": "https://it.wikipedia.org/wiki?curid=656631", "title": "Mewtwo", "text": " \u00e8 un Pok\u00e9mon base della prima generazione di tipo Psico. Il suo numero identificativo Pok\u00e9dex \u00e8 150. Nel contesto del franchise creato da Satoshi Tajiri, Mewtwo \u00e8 un Pok\u00e9mon leggendario creato artificialmente come clone di Mew. Viene definito il Pok\u00e9mon Genetico.\nIdeato dal team di designer della Game Freak, Mewtwo fa la sua prima apparizione nel 1996 nei videogiochi \"Pok\u00e9mon Rosso\" e \"Blu\" e compare inoltre nella maggior parte dei titoli successivi, in videogiochi spin-off, nella serie televisiva anime, nel \"Pok\u00e9mon Trading Card Game\" e nel merchandising derivato dalla serie. \u00c8 il protagonista del film \"Pok\u00e9mon il film - Mewtwo colpisce ancora\" e dello speciale \"Mewtwo Returns\", oltre ad essere presente nel manga \"Pok\u00e9mon Adventures\".\nNei videogiochi \"Pok\u00e9mon X\" e \"Y\" Mewtwo ottiene due megaevoluzioni, denominate MegaMewtwo X e MegaMewtwo Y. MegaMewtwo Y \u00e8 presente in \"Il film Pok\u00e9mon - Genesect e il risveglio della leggenda\". In \"Pokk\u00e9n Tournament\" viene introdotta la forma Mewtwo Nero.\nMewtwo \u00e8 inoltre uno dei personaggi giocabili nel videogioco \"Super Smash Bros. Melee\" e l'ultimo boss in \"Pok\u00e9mon Stadium\" e in '. \u00c8 uno dei Pok\u00e9mon assenti nel videogioco '.\nMewtwo \u00e8 uno dei primi quattro Pok\u00e9mon apparsi nella collezione di t-shirt \"Pok\u00e9mon 151\", dedicata ai Pok\u00e9mon della prima generazione.\nDescrizione.\nMewtwo \u00e8 un Pok\u00e9mon leggendario creato da uno scienziato utilizzando i geni di Mew, dopo anni di orribili esperimenti di ingegneria genetica. Tale processo per\u00f2 ha dotato il Pok\u00e9mon non solo di una forza straordinaria, ma anche di un'indole crudele e spietata. Si dice che riposi immobile all'interno di grotte inesplorate, conservando l'energia che poi scatena durante la lotta.\nIn \"Pok\u00e9mon X\" e \"Y\" ottiene due megaevoluzioni denominate MegaMewtwo X e MegaMewtwo Y. MegaMewtwo X \u00e8 alto 230\u00a0cm, pesa 127\u00a0kg, \u00e8 di tipo Psico/Lotta e ha un aspetto pi\u00f9 muscoloso e capacit\u00e0 fisiche pi\u00f9 sviluppate. MegaMewtwo Y \u00e8 alto 150\u00a0cm, pesa 33\u00a0kg, \u00e8 di tipo Psico e ha un corpo pi\u00f9 minuto e poteri psichici ancora pi\u00f9 elevati.\nApparizioni.\nVideogiochi.\nIn \"Pok\u00e9mon Rosso e Blu\", il giocatore viene a sapere dell'esistenza di Mewtwo leggendo gli appunti di ricerca lasciati nella Villa Pok\u00e8mon in rovina sull'Isola Cannella. Le note riportano che gli scienziati dell'isola scoprirono un nuovo Pok\u00e9mon in una giungla della Guyana, che chiamarono Mew e che in seguito diede alla luce una creatura a cui diedero il nome di Mewtwo; questi per\u00f2 si dimostr\u00f2 troppo potente da controllare, distruggendo il laboratorio e scappando. Successivamente al giocatore viene data l'opportunit\u00e0 di catturare Mewtwo nella Grotta Celeste, accessibile solo dopo aver sconfitto i Superquattro e il Campione; nei remake \"Pok\u00e9mon Rosso Fuoco\" e \"Verde Foglia\" questo prerequisito \u00e8 stato ampliato, richiedendo al giocatore di completare la quest principale del gioco prima che venga concesso l'accesso alla grotta.\nMewtwo pu\u00f2 essere catturato in \"Pok\u00e9mon Oro HeartGold e Argento SoulSilver\" nello stesso luogo dopo aver sconfitto tutti i capipalestra di Kanto. Il personaggio \u00e8 stato anche al centro di una promozione per \"Pok\u00e9mon Nero e Bianco\". Si diceva anche che fosse presente sotto un camion in una delle citt\u00e0, anche se poi emerse che si trattava di una bufala. Mewtwo riappare anche in \"Pok\u00e9mon X e Y\" dopo aver completato la storia principale, ed \u00e8 uno dei pochi Pok\u00e9mon in grado di utilizzare la nuova meccanica della Megaevoluzione, in quanto pu\u00f2 trasformarsi in Mega Mewtwo X o Mega Mewtwo Y.\nDal suo debutto, Mewtwo \u00e8 apparso in altri giochi Nintendo. In \"Pok\u00e9mon Stadium\" e \"Pok\u00e9mon Pinball\", Mewtwo appare come il boss finale dopo che tutte le competizioni sono state completate. In \"Pok\u00e9mon Puzzle League\", Mewtwo non \u00e8 solo l'ultimo avversario, ma anche il principale antagonista responsabile degli eventi del gioco. Altri giochi, come \"Super Smash Bros. Melee\" e la serie \"Pok\u00e9mon Mystery Dungeon\", hanno caratterizzato Mewtwo come un personaggio sbloccabile che deve essere sconfitto prima di poter essere utilizzato, mentre altri come \"Pok\u00e9mon Snap\" come una creatura che appare solo una volta che certe condizioni sono state soddisfatte.\nDopo non aver fatto la sua comparsa in \"Super Smash Bros. Brawl\", Mewtwo \u00e8 tornato nella serie come personaggio DLC in \"Super Smash Bros. per Nintendo 3DS e Wii U\" il 28 aprile 2015, sebbene sia stato reso disponibile ai membri del Club Nintendo che avevano registrato entrambe le versioni il 15 aprile 2015. In 3DS e Wii U, il suo Smash Finale lo trasforma in Mega Mewtwo Y e gli dona la possibilit\u00e0 di utilizzare Psicobotta, la sua mossa caratteristica nei giochi \"Pok\u00e9mon\". Una nuova forma di Mewtwo, Mewtwo Nero, appare come un boss in \"Pokk\u00e9n Tournament\" e ha un attacco speciale che lo tramuta in Mega Mewtwo X. Inoltre, la sua forma normale \u00e8 presente sotto forma di personaggio giocabile. Mewtwo \u00e8 tornato come personaggio giocabile in \"Super Smash Bros. Ultimate\" per Nintendo Switch, dove \u00e8 nuovamente un personaggio sbloccabile.\nNel gioco per cellulare in realt\u00e0 aumentata \"Pok\u00e9mon Go\", una variante corazzata di Mewtwo ispirata al primo film fu resa disponibile per un periodo limitato nei raid di livello 5 a luglio 2019.\nAnime.\nMewtwo appare per la prima volta nel corso dell'episodio \"L'ottava medaglia\" (\"The Battle of the Badge\"), in cui sconfigge l'Arcanine ed il Nidoking di Gary Oak nella palestra di Giovanni. \u00c8 inoltre presente in \"Casa dolce casa\" (\"It's Mr. Mime Time\") ed in \"Uniti nel pericolo\" (\"Showdown at the Pok\u00e9 Corral\"). Alcune scene tratte dagli episodi sono inoltre presenti nel lungometraggio \"Pok\u00e9mon il film - Mewtwo colpisce ancora\".\nMewtwo \u00e8 anche il protagonista del film \"Pok\u00e9mon il film - Mewtwo colpisce ancora\". Nel lungometraggio viene raccontata la storia di Mewtwo, nato da un esperimento di clonazione a partire da alcuni resti di DNA del Pok\u00e9mon leggendario Mew. Creato ed addestrato al fine di renderlo il Pok\u00e9mon pi\u00f9 potente ed intelligente, Mewtwo, una volta sviluppate al massimo le sue capacit\u00e0, si ribell\u00f2, distrusse i laboratori ed uccise gli scienziati che l'avevano creato. Successivamente, sull'isola in cui erano situati i laboratori, Mewtwo costru\u00ec il suo palazzo, cominciando ad allevare i Pok\u00e9mon che gi\u00e0 abitavano l'isola al fine di renderli molto potenti. Infine provvede a rapire un'infermiera di un Pok\u00e9mon Center, rendendola propria serva tramite il lavaggio del cervello, obbligandola ad invitare gli allenatori pi\u00f9 abili del pianeta per sottrarre i loro Pok\u00e9mon, allargando la sua collezione. Tra gli allenatori \u00e8 presente Ash Ketchum che si allea con Mew per sconfiggere Mewtwo. Nell'edizione italiana del film Mewtwo \u00e8 doppiato da Mario Zucca, mentre in quella americana da Philip Bartlett.\nMewtwo \u00e8 inoltre presente nell'episodio speciale \"Mewtwo Returns\", i cui fatti narrati si svolgono successivamente al film. Lo speciale racconta che il Pok\u00e9mon leggendario ed i cloni da lui creati si sono trasferiti in un luogo tranquillo, in cui i Pok\u00e9mon non debbono lottare tra di loro. Tuttavia il capo del Team Rocket, Giovanni, vuole ancora il controllo di Mewtwo e tenter\u00e0 di catturarlo, insieme ai suoi Pok\u00e9mon. Solamente con l'aiuto di Ash, Mewtwo riuscir\u00e0 a liberarsi di Giovanni, tuttavia non riuscendo ancora a comprendere il suo destino.\nIn \"\" l'allenatore Rosso cattura il Pok\u00e9mon leggendario Mewtwo all'interno della Grotta Celeste.\nMegaMewtwo Y appare nel lungometraggio \"Il film Pok\u00e9mon - Genesect e il risveglio della leggenda\". Nel prologo il Pok\u00e9mon leggendario incontra l'allenatore Virgil.\nIl Mewtwo del primo film appare nuovamente nell'episodio \"Un'avventura oltre le aspettative!\" (\"Getting More Than You Battled For!\"), in onda in Giappone il 20 novembre 2020 e in Italia il 22 maggio 2021.\nOpere letterarie.\nMewtwo \u00e8 apparso come personaggio centrale in diversi libri relativi alla serie Pok\u00e9mon , incluse gli adattamenti cartacei di \"Mewtwo colpisce ancora\" e \"Mewtwo Returns\" , che ripercorrono fedelmente gli eventi dei film. Nel dicembre 1999, Viz Media ha pubblicato il libro illustrato per bambini \"I'm Not Pikachu !: Pok\u00e9mon Tales Movie Special\" , in cui erano presenti bambini che interpretavano i personaggi del film, tra cui Mewtwo.. Nel maggio 2001, Viz pubblic\u00f2 un secondo libro per bambini, \"Mewtwo's Watching You!\", che mostrava un timido Mewtwo che guardava con interesse gli altri Pok\u00e9mon.\nNella serie manga \"Pok\u00e9mon Adventures\" , il Team Rocket crea Mewtwo, ma parte del suo DNA viene inserito all'interno del leader della palestra Blaine. A causa del DNA che condividono, i due non possono essere separati per molto tempo senza ammalarsi. Si scoprir\u00e0 in seguito che un altro Pok\u00e9mon, Entei \u00e8 in grado di rompere il legame tra i due rimuovendo il DNA nel braccio di Blaine, che a quel punto si separa da Mewtwo. Alla fine Mewtwo aiuta il personaggio principale della serie, Rosso, a lottare contro il leader del Team Rocket Giovanni e il suo Deoxys.\nNel 1998, a Toshihiro Ono (gi\u00e0 autore del manga \"Dengeki! Pikachu\") \u00e8 stato chiesto di scrivere una storia che specificasse le origini di Mewtwo in concomitanza con l'uscita del primo film. Ha quindi realizzato un manga di 52 pagine, pubblicato nel numero di luglio 1998 della rivista CoroCoro Comic, presentato sotto forma di flashback e parzialmente sostituito dal cortometraggio animato \"The Birth of Mewtwo\". La storia vide la luce sotto forma di side story per \"Dengeki! Pikachu\". In questo manga il creatore di Mewtwo, il Dr. Fuji, assume il ruol.o di allenatore per il Pok\u00e9mon una volta completamente sviluppato, mentre il suo datore di lavoro, il Team Rocket, mette alla prova le sue abilit\u00e0. Apprendendo un piano dei suoi superiori per produrre un esercito di cloni da utilizzare come arma, Fuji chiede a Mewtwo di distruggere il laboratorio con all'interno lo stesso Fuji. Mewtwo rifiuta, affermando che non pu\u00f2 fare del male al dottore, che considera suo padre. Una volta catturato dal Team Rocket, Fuji dice a Mewtwo di essere onorato dalle sue parole, e viene poi ucciso. Reso furioso dalla sua morte, Mewtwo distrugge il laboratorio e fugge. Nel presente, Mewtwo piange nel sonno mentre sogna questi eventi. Il manga si conclude con l'arrivo di Ash, Misty e Brock all'isola di Mewtwo (lasciando intendere che gli eventi successivi da quel momento in poi sono gli stessi del film), e non \u00e8 mai stato raccolto in volume n\u00e9 pubblicato fuori dal Giappone, divenendo quindi di difficile reperibilit\u00e0.\nFilm live-action.\nNel film live \"\", tratto dall'omonimo videogioco, i poteri psichici di Mewtwo sono stati ulteriormente potenziati, rendendolo capace di trasferire la mente di un essere umano all'interno di un Pok\u00e9mon, a condizione per\u00f2 che la psiche del Pok\u00e9mon sia compromessa da una furia cieca che ne permetta la sovrascrittura. Per questo motivo, \u00e8 ricercato dall'antagonista del film, che vorrebbe usare queste sue capacit\u00e0 per far unire tutti gli abitanti di Ryme City con i rispettivi Pok\u00e9mon, liberando cos\u00ec l'umanit\u00e0 dai limiti del corpo umano.\nAccoglienza.\nNei giochi, Mewtwo \u00e8 costantemente considerato uno degli avversari pi\u00f9 forti, ed \u00e8 stato descritto in \"Pok\u00e9mon Rosso\" e \"Blu\" come \"il miglior Pok\u00e9mon del gioco\", nonch\u00e9 \"uno dei pi\u00f9 rari e difficili da catturare\". A causa dei molteplici punti di forza e dei pochi punti deboli del personaggio, induce i giocatori a sviluppare strategie esclusivamente per sconfiggere un Mewtwo avversario o per proibirne l'uso quando sfidano altri giocatori. Lo staff di IGN ha lamentato la sua esclusione da \"Super Smash Bros. Brawl\". Un sondaggio di IGN sul fatto che il personaggio sia mancato in \"Brawl\" ha evidenziato un sentimento simile. Il giocatore professionista di \"Super Smash Bros.\" Jason \"Mew2King\" Zimmerman \u00e8 specializzato in Mewtwo, sebbene utilizzi altri personaggi nelle competizioni. Gli autori Tracey West e Katherine Noll hanno definito Mewtwo il quinto miglior Pok\u00e9mon leggendario e il sesto miglior Pok\u00e9mon in assoluto.\nIl libro \"Pikachu's Global Adventure: The Rise and Fall of Pok\u00e9mon\" ha notato che Mewtwo , popolare tra i bambini maschi pi\u00f9 grandi che tendono ad essere attratti da personaggi \"duri o spaventosi\"; Mew al contrario \u00e8 stato descritto come il suo opposto, tra le bambine pi\u00f9 giovani, le quali tendono ad essere attratte da personaggi \"carini\". Altri libri, come Media and the Make-believe Worlds of Children, hanno notato un confronto simile, citando Mewtwo come \"dall'aspetto pi\u00f9 aggressivo\" rispetto a Mew e sottolineando l'importanza del contrasto per i bambini. Il libro \"Gaming Cultures and Place in Asia-Pacific\" paragona il design di Sugimori di Mewtwo a quello dei film giapponesi tokusatsu, vale a dire film di mostri come \"Godzilla\" del 1954 nel creare \"sagome mostruose ma familiari del passato rinnovata agenzia sotto forma di occhi ed espressioni che tagliano attraverso lo spettatore \".\nIn accoglienza ai media estesi per il franchise \"Pok\u00e9mon\", Mewtwo \u00e8 stato paragonato al mostro di Frankenstein come un essere nato artificialmente e per il fatto di disprezzare la sua origine. La segretaria di teologia della Chiesa d'Inghilterra Anne Richards ha descritto Mewtwo come una \"parabola sull'inutilit\u00e0 della forza\" e ha elogiato il personaggio per aver mostrato il valore cristiano della redenzione. Altre reazioni sono state contrastanti. Sebbene sia stato citato come un \"cattivo complesso e avvincente\" da alcuni critici, il suo obiettivo di dominare il mondo \u00e8 stato accolto come un tratto condiviso da \"... ogni cattivo degli anime ...\", e paragonato a un cattivo di James Bond dal \"Daily Record\".\nTuttavia, \"Animerica\" ha elogiato Mewtwo come un personaggio con \"profondit\u00e0 filosofica\" e per aver servito come \"un avversario di potere quasi infinito e genuina malizia\" che era mancato nella serie animata. Ken Hollings di \"Sight &amp; Sound\" ha descritto Mewtwo come \"meditabondo, articolato e vendicativo in cui gli altri Pok\u00e9mon rimangono chiazze luminose di energia senza parole\" e \"Come un fratello maggiore travagliato, Mewtwo rappresenta un ordine pi\u00f9 antico di esperienza\". \"Anime Classics Zettai!: 100 Must-See Japanese Animation Masterpieces\" hanno elogiato il personaggio come il miglior cattivo della serie di film Pok\u00e9mon e uno degli elementi pi\u00f9 forti di \"Pok\u00e9mon il film - Mewtwo colpisce ancora\". Il \"Los Angeles Times\" ha citato il suo comportamento come un punto di umorismo in relazione al suo aspetto come un \"personaggio decisamente felino\".\nL'immagine di Mewtwo viene utilizzata per il merchandising relativo al franchise Pok\u00e9mon, che include giocattoli, spazzolini da denti per bambini e una pedina per una versione a tema Pok\u00e9mon di Monopoly. Sono state realizzate diverse action figure, come una figura snodabile di Hasbro nel 2006 che includeva accessori per ricreare i suoi attacchi Iper Raggio e Schermoluce, e una statuetta \"parlante\" alta sei pollici di Jakks Pacific come parte di una serie per commemorare l'arco narrativo del Parco Lotta dell'anime. Gli articoli per adulti raffiguranti Mewtwo sono stati anche venduti e distribuiti da Nintendo, come ad esempio magliette. La nazione insulare di Niue ha rilasciato una moneta da un dollaro con il personaggio come parte di una promozione commemorativa per il franchise Pok\u00e9mon, con Mewtwo da un lato e lo stemma della nazione dall'altro. Mewtwo appare anche sulla fiancata del jumbo jet Pocket Monsters 747 della All Nippon Airways, insieme a Mew."}
{"id": "656632", "revid": "767487", "url": "https://it.wikipedia.org/wiki?curid=656632", "title": "Zombie Birdhouse", "text": "Zombie Birdhouse \u00e8 il sesto album studio da solista di Iggy Pop, del 1982.\nOltre all'edizione normale, l'album presenta un'edizione bonus, contenente un secondo disco con 18 tracce aggiuntive.\nFormazione.\nAutori.\nIggy Pop, Rob DuPrey"}
{"id": "656633", "revid": "1935652", "url": "https://it.wikipedia.org/wiki?curid=656633", "title": "Morte di Giovanni Paolo I", "text": "La morte di Giovanni Paolo I, avvenuta all'improvviso nella notte del 28 settembre 1978 dopo soli trentatr\u00e9 giorni di pontificato, fu un evento inatteso e scioccante per la Chiesa cattolica.\nIl nuovo papa, ancora relativamente giovane (66 anni da compiere) e senza apparenti problemi di salute, fu stroncato nel suo letto da un malore ricostruito nell'immediatezza come infarto miocardico acuto, in mancanza tuttavia di un vero bollettino medico e senza l'esecuzione di un'autopsia. Non esiste al riguardo alcuna versione ufficiale. La causa del decesso \u00e8 perci\u00f2 discussa, e si parla talvolta di embolia polmonare, o anche di arresto cardiaco dovuto al sovradosaggio di un farmaco.\nPer gli stessi motivi e per le eccezionali circostanze del fatto\u2014con la possibile complicit\u00e0 del clima di sospetto che si respirava nell'Italia dell'epoca\u2014si diffusero gi\u00e0 nelle prime ore, sulla stampa, congetture di non naturalit\u00e0 del decesso. Inoltre, il Vaticano annunci\u00f2 la notizia con un comunicato pieno di inesattezze e cel\u00f2 il fatto che a scoprire il corpo fosse stata una suora. Ci\u00f2 aliment\u00f2 anche un filone cospirazionista, nel cui ambito il pi\u00f9 noto e criticato saggio \u00e8 il best seller \"In nome di Dio\" di David Yallop, che in assenza di prove si spinge a indicare alcuni possibili colpevoli della morte del papa e i mezzi da loro usati.\nInfine, il consumarsi della vicenda nel cuore della Chiesa cattolica favor\u00ec la ricerca nella vita del papa di fatti soprannaturali e profetici.\nStoria.\nNell'ultimo giorno di vita, Giovanni Paolo I svolse le consuete attivit\u00e0 di studio e lavoro, decret\u00f2 alcune nomine e tenne varie udienze, tra le quali quella delle 18:30 con il segretario di Stato cardinale Jean-Marie Villot. Quella sera il pontefice cen\u00f2 con i segretari Diego Lorenzi e John Magee, e intorno alle 21 sent\u00ec al telefono l'arcivescovo di Milano Giovanni Colombo e poi, alle 21:30, il proprio medico personale.\nMor\u00ec a un'ora imprecisata della notte. La notizia, trapelata nelle prime ore del mattino e confermata in un colloquio telefonico da un cardinale gi\u00e0 alle 7, cominci\u00f2 a diffondersi entro un'ora e fu data ufficialmente dall'\"Osservatore Romano\" nell'edizione straordinaria listata a lutto delle 11 del 29 settembre. Il comunicato riportava:\nFunerali.\nMentre l'entourage papale si raccoglieva al capezzale del pontefice defunto, la salma veniva rivestita dei paramenti del lutto ed esposta nella Cappella Clementina a ricevere l'omaggio di Sandro Pertini, Presidente della Repubblica Italiana, e di Amintore Fanfani, che il giorno precedente, riaprendo i lavori del Senato, come presidente dell'assemblea aveva espresso felicitazioni per la sua elezione. In seguito alla diffusione della notizia prese avvio un vasto afflusso di fedeli, ammessi a visitare la salma a partire dalle ore 12 fino al momento del funerale.\nIl 30 settembre il collegio cardinalizio fiss\u00f2 le esequie per il giorno 4 ottobre. Il funerale vide anch'esso una notevole partecipazione popolare, stimata in circa centomila presenti, e si svolse perci\u00f2 sul sagrato della basilica di San Pietro. Vi presero parte centodue rappresentanze di Stati del mondo, dieci di organizzazioni internazionali, diciassette e tre ebraiche. Alle 16, all'uscita della processione funebre dalla basilica, la folla tribut\u00f2 un applauso al papa defunto, secondo un'usanza che all'epoca era recente e discussa, ma che era gi\u00e0 stata osservata un mese prima ai funerali di Paolo VI.\nConcluso il rito, la salma fu tumulata nelle Grotte Vaticane di fronte alla tomba di Marcello II, un papa a sua volta noto per la brevissima durata del pontificato (ventidue giorni nel 1555). Un paragone era anche corso con Leone XI, papa per ventisei giorni nel 1605, il cui epitaffio \"Magis ostentus quam datus\" (\u00abPi\u00f9 mostrato che dato\u00bb) fu citato per Giovanni Paolo I.\nControversie.\nStato di salute.\nNato debolissimo da un parto difficile e battezzato d'urgenza dalla levatrice, Albino Luciani contrasse da fanciullo una grave broncopolmonite, complici le pessime condizioni di vita e la denutrizione patite durante l'occupazione austriaca del Veneto (1917-1918); fu per\u00f2 salvato da un medico militare. Negli anni a venire sub\u00ec tre ricoveri: una prima volta poco dopo l'ordinazione sacerdotale (1935), per polmonite bilaterale; due volte consecutive nel secondo dopoguerra. Nell'ultima occasione, il futuro papa si sent\u00ec prossimo alla morte. Nel maggio 1975, sull'aereo di ritorno da un viaggio in Brasile dove aveva incontrato gli emigranti veneti, il patriarca Luciani fu colpito da un embolo all'occhio destro; in seguito, parl\u00f2 dell'episodio tanto alla sorella Nina quanto alla nipote Pia, spiegando loro che, se l'embolo si fosse fermato nel cuore o nei polmoni, egli sarebbe morto all'istante, senza nemmeno accorgersene.\nQuanto agli ultimi anni, le testimonianze sullo stato di salute di Giovanni Paolo I si fanno contraddittorie. Nell'ultima udienza da papa (26 settembre) egli ricord\u00f2 di essere entrato otto volte in ospedale e di aver subito quattro interventi. Quello stesso giorno, in un articolo intitolato \"Santit\u00e0, come sta?\", \"OP-Osservatore Politico\" di Mino Pecorelli - testata che alcune voci collegavano ai servizi segreti deviati - aveva speculato sulle sue condizioni di salute, giudicandole non buone, e rivelando in base ad anonime fonti del Vaticano che aveva sofferto di tubercolosi. Il pezzo virava per\u00f2 di colpo allusivamente su un altro argomento, adombrando la possibilit\u00e0 di un \u00abrepulisti\u00bb di \u00abvescovi, arcivescovi e cardinali\u00bb da parte del nuovo pontefice. Tra coloro che sostengono la cagionevolezza della salute di Giovanni Paolo I, padre Francesco Farusi dichiara a sua volta di possedere informazioni su un episodio di tubercolosi e su \u00abuna forma d'infarto al cuore\u00bb, mentre nelle memorie del cardinale Jacques-Paul Martin si esprimono perplessit\u00e0 per la scelta di Luciani da parte di un conclave che avrebbe dovuto conoscere le precarie condizioni fisiche del candidato (al contrario, nel 1955 la proposta della sua nomina vescovile, poi effettuata da Giovanni XXIII, fu disapprovata per motivi di salute legati al recente ricovero). Alcuni, come monsignor Maffeo Giovanni Ducoli, concedono che nei tempi pi\u00f9 recenti la salute di Albino Luciani fosse buona, pur avendo sempre manifestato qualche problema. Secondo il biografo Marco Roncalli, varie persone e un organo di stampa, il \"Gazzettino di Venezia\", testimoniano invece dell'esistenza di indizi preoccupanti nell'imminenza del conclave, con sospetti incentrati sull'embolia, su un dolore al petto, su un gonfiore alle caviglie. Sul fronte opposto, tanto Yallop quanto il gesuita Jes\u00fas L\u00f3pez S\u00e1ez ritengono che il papa fosse del tutto sano o che le voci sulla sua infermit\u00e0 fossero molto esagerate. L\u00f3pez cita in proposito il medico di Luciani, dottor Da Ros, e il fratello del pontefice. Edoardo Luciani ebbe a dire che Giovanni Paolo I aveva \u00abun fisico di ferro\u00bb, negando che soffrisse di problemi cardiaci; aveva altres\u00ec riferito che all'inizio del pontificato i medici avevano escluso l'esistenza di veri problemi di salute, mentre Da Ros, da lui appositamente interrogato, gli aveva offerto rassicurazioni in ordine alle discrete condizioni del cuore. Da Ros, che visit\u00f2 il papa tre volte nel corso del breve pontificato, sostenne poi di averlo trovato molto bene, circostanza confermata da Lorenzi, e ribad\u00ec in seguito che all'epoca era in buona salute; solo, in un'intervista all'Associated Press del 16 ottobre 1978, ammise che era in condizioni di forte stress. Il segretario personale di Luciani a Venezia, Mario Senigaglia, non lo credeva malato di cuore, e cos\u00ec anche la nipote del papa Lina Petri, medico, che lo defin\u00ec \u00abdelicato, ma non certo di salute cagionevole\u00bb (sebbene un decennio dopo abbia rivelato un non confermato ricovero al Gemelli per trombosi dell'arteria retinica). Si ritiene piuttosto che Albino Luciani soffrisse di ipotensione ed \u00e8 certo che assumesse farmaci, dei quali per\u00f2 si ignorano indicazioni e dosi.\nUltimo giorno di vita.\nA lungo nulla di rilevante emerse sulle condizioni del papa durante il 28 settembre. Il cardinale Giovanni Colombo testimoni\u00f2 a Radio Vaticana che, nel corso della telefonata delle ore 21, parl\u00f2 con Luciani a lungo, senza notare alcunch\u00e9 di anomalo nel tono della voce e ricevendo infine un commiato \u00abpieno di serenit\u00e0 e di speranza\u00bb. Villot parl\u00f2 dell'udienza delle 18:30, affermando di aver trovato il papa \u00absereno, disteso, senza alcun segno di stanchezza, in buono stato e perfettamente lucido\u00bb.\nSolo nove anni dopo, nel 1987, nel corso della trasmissione \"Giallo\" condotta da Enzo Tortora, il segretario Lorenzi - premettendo \u00abnon l'ho mai rivelato a nessuno perch\u00e9 nessuno \u00e8 mai venuto a chiedermi spiegazioni o lumi al riguardo\u00bb e provocando la reazione incredula e sarcastica di Yallop, presente in studio - dichiar\u00f2 che al termine dell'udienza con Villot, durata circa un'ora, il Papa si era recato da lui per riferirgli i sintomi di un malessere in termini di \u00abfitte e dolori al petto, con un senso di forte peso e oppressione\u00bb.\nIl segretario Magee, che secondo Lorenzi aveva assistito all'episodio, conferm\u00f2 un anno dopo che il papa si era sentito male, ma menzion\u00f2 due malori avvenuti invece nel pomeriggio, mentre non fece cenno a quello ricordato da Lorenzi. Questi, poi, in altre occasioni parl\u00f2 di un malore avvenuto a cena, lasciando cos\u00ec incerto il numero esatto e la collocazione temporale degli episodi.\nI due segretari concordano nel rammentare che Magee si premur\u00f2 di suggerire al Papa di chiamare un medico, incontrando il suo rifiuto. Nella telefonata con Da Ros il papa non avrebbe riferito episodi dolorosi n\u00e9, a detta del medico, chiesto o ricevuto prescrizioni. Lorenzi ricorda infine che Magee consigli\u00f2 al pontefice, nell'accompagnarlo in camera, di suonare il campanello in caso di bisogno.\nAutore della scoperta.\nDivenne poi noto che il corpo non venne trovato dal segretario Magee, ma dalla suora Vincenza Taffarel, che da sempre accudiva Luciani. Questa circostanza fu alterata dal comunicato ufficiale, a quanto pare per la preoccupazione di non lasciar trapelare il fatto, giudicato sconveniente, che una donna fosse entrata per prima e spontaneamente nella stanza del papa. L'alterazione parrebbe doversi ricondurre a una scelta di Villot, preoccupato di \u00abmalaugurati malintesi\u00bb che il fatto avrebbe potuto creare. Questa e altre inesattezze del comunicato furono svelate immediatamente da una persona informata dei fatti, rimasta sempre anonima. Il personaggio si mise in contatto con Franco Antico, segretario del gruppo di destra Civilt\u00e0 cristiana, e questi svel\u00f2 la comunicazione all'ANSA. In seguito, il biografo di Giovanni Paolo I, Camillo Bassotto, raccolse la testimonianza della religiosa ma la diffuse solo qualche anno dopo la morte di lei (1984), nel frattempo ritirata in convento con il voto del silenzio imposto dal Vaticano. La suora dichiar\u00f2:\nLa controversia sul punto \u00e8 ormai cessata, avendo Magee e altri confermato apertamente che il segretario raccolse l'allarme delle suore prima di accorrere e constatare di persona la morte del pontefice.\nOra del decesso.\nAccorso al capezzale del defunto pontefice, l'archiatra Renato Buzzonetti stim\u00f2 l'ora del decesso tra le 22:30 e le 23 del 28 settembre, basandosi sul color grigio cenere della pelle, che denunciava una mancata irrorazione di sangue nei tessuti da molto tempo. Ma anche su questo punto le varie testimonianze sono contraddittorie. Vincenza Taffarel, che port\u00f2 il caff\u00e8 a Luciani poco prima delle 5 e scopr\u00ec il corpo dopo una mezz'ora, ricordava di aver sfiorato la fronte del papa e di averla trovata ancora tiepida; il che collocherebbe l'ora del decesso molto pi\u00f9 tardi, a ridosso delle 4:30 del 29 settembre. Al contrario Magee, giunto subito dopo, riferisce che il corpo era rigido e freddo, e ne conclude che la morte doveva essere avvenuta assai prima.\nA met\u00e0 mattinata (9-10) furono poi convocati gli imbalsamatori, i fratelli Signoracci, dell'istituto di medicina legale; essi notarono un leggero colorito, che attribuirono a incompletezza dei fenomeni ipostatici. Considerata anche la rigidit\u00e0 cadaverica, i Signoracci immaginarono perci\u00f2 che la morte fosse avvenuta quattro o cinque ore prima, vale a dire approssimativamente tra le 4 e le 5.\nPosizione e aspetto del corpo.\nSecondo Vincenza Taffarel, il corpo del papa poggiava sui cuscini con il capo leggermente reclinato in avanti; indossava gli occhiali, ma gli occhi erano chiusi; le labbra socchiuse; aveva infine un braccio lungo il fianco sinistro e l'altro in grembo con alcuni fogli in mano. Magee specifica che il corpo era seduto come nell'atto di leggere, con le punte delle dita conficcate nei fogli che reggevano. Sostiene per\u00f2 con Buzzonetti che gli occhi fossero parzialmente aperti, e una fonte coeva (1978) riferisce che furono chiusi dai Signoracci.\nA parere dell'ex seminarista inglese John Cornwell, che nel 1989 pubblic\u00f2 sull'argomento il saggio \"Un ladro nella notte\", Giovanni Paolo I sarebbe stato collocato in tale posizione dai segretari, poich\u00e9 al momento della morte si trovava ancora in piedi ed era perci\u00f2 caduto sul pavimento. Il giornalista desume questa ricostruzione dallo stato della veste da notte del papa, che sarebbe stata strappata nell'atto di spostare il corpo. Cornwell specifica che si tratta solo di una teoria personale.\nScena della scoperta.\nAll'ingresso nella camera da letto di Giovanni Paolo I, Vincenza Taffarel trov\u00f2 la luce accesa. La circostanza \u00e8 pacifica e confermata dallo stesso comunicato ufficiale. Non fu subito chiaro invece che il papa, trovato nell'atteggiamento della lettura, avesse in mano dei fogli. Nel descrivere la scena della scoperta, infatti, tutti i mezzi d'informazione italiani ed esteri riportarono che il papa stava leggendo una copia dell'\"Imitazione di Cristo\". Fu Radio Vaticana a uscire per prima con tale notizia, verificata dal direttore Farusi assumendo come fonte Lorenzi e rivelatasi falsa il pomeriggio del giorno stesso. Il 2 ottobre l'emittente rettific\u00f2 che il cadavere recava in mano fogli di appunti personali; Farusi cita al riguardo come fonti, lasciandole anonime, personalit\u00e0 della segreteria del papa. Il direttore, nel tentativo di dare una spiegazione a quest'ulteriore censura, suppose che fosse volta a evitare pettegolezzi o ironie sulle letture del papa.\nIl comunicato non fece menzione degli occhiali, che il giornalista e teologo Gianni Gennari - sia pur dubitativamente - asserisce essere stati rimossi dal luogo di morte. Tra gli oggetti che sarebbero forse scomparsi dalla stanza del papa, Gennari (sostenitore della tesi del sovradosaggio accidentale di un farmaco) cita anche un bicchiere sul comodino e gli stessi appunti del pontefice, e non esclude la possibilit\u00e0 che ci fosse una medicina.\nContenuto degli appunti.\nGiovanni Paolo I mor\u00ec quindi con in mano fogli di appunti stesi da lui medesimo. Il contenuto di tali appunti \u00e8 stato oggetto di speculazione.\nCi si \u00e8 chiesto se gli scritti non contenessero un ipotetico organigramma futuro della Santa Sede. Per corroborare la tesi \u00e8 stato sostenuto che l'udienza privata con il cardinal Villot della sera prima sia stata molto tesa a causa della volont\u00e0 di Luciani di rimpiazzare i titolari di alcune cariche. Lo stesso Villot alla segreteria di Stato avrebbe dovuto essere sostituito da Giovanni Benelli, il cui incarico come arcivescovo di Firenze sarebbe stato assunto da Ugo Poletti. Anche nella telefonata con il cardinal Colombo, Giovanni Paolo I avrebbe incontrato la resistenza di questi alla sua sostituzione con Agostino Casaroli come arcivescovo di Milano. Entrambi i cardinali erano dimissionari, ma ritenevano la scelta non in linea con gli orientamenti del pontificato di Paolo VI.\nSebbene dall'interno della Chiesa si sostenga a volte che gli scritti fossero semplici appunti per omelie e discorsi, padre Farusi riferisce che le fonti della segreteria dalle quali ottenne l'informazione gli spiegarono che \u00abil papa aveva in mano un foglio con degli appunti, dei quali non si \u00e8 detto e non si dir\u00e0 nulla\u00bb.\nAutopsia.\nLa prematura e sconcertante scomparsa del papa appena eletto fece s\u00ec che nei giorni del lutto alcuni media privati avanzassero sospetti sulle reali cause del decesso, o anche solo li riportassero per respingerli. Aperte richieste di esecuzione di un'autopsia pervennero da pi\u00f9 parti: da Franco Antico, che aveva svelato la falsit\u00e0 del comunicato, come da Carlo Bo in un articolo del \"Corriere della Sera\", come anche da mezzi d'informazione di alcune nazioni europee.\nIl collegio cardinalizio non diede seguito a tali richieste, sebbene al suo interno si levassero voci a favore (principalmente quella di Carlo Confalonieri), preoccupate della diffusione dei sospetti e decise a fugarli. Nulla sarebbe realmente ostato allo svolgimento dell'esame, se non la prassi - in un certo senso consacrata dalla costituzione apostolica \"Romano Pontifici Eligendo\" (art. 17) - di affidare l'accertamento della morte del papa alla sola conferma del camerlengo. Non esisteva per\u00f2 alcun divieto da parte del diritto canonico, come erroneamente riportato da alcuni articoli dell'epoca; tanto che il cardinale Pericle Felici scopr\u00ec il precedente di un esame necroscopico sul cadavere di Pio VIII (30 novembre 1816). Inoltre, indipendentemente dai sospetti di omicidio, il cardiologo Pier Luigi Prati aveva sostenuto l'opportunit\u00e0 dell'esame: la diagnosi di infarto era possibile ma incerta, potendo pur sempre trattarsi di emorragia cerebrale.\nTuttavia, di fronte all'impossibilit\u00e0 di convocare a Roma tutti i cardinali e alla preoccupazione di sortire l'effetto contrario (cio\u00e8 alimentare ulteriormente i sospetti), fu approvato il compromesso di affidare a due medici il compito di esprimersi sulla necessit\u00e0 di un'autopsia. I medici incaricati furono tre, due dei quali espressero parere negativo pronunciandosi per l'infarto, mentre il terzo espresse riserva sebbene concordasse di massima con la diagnosi. Il collegio cardinalizio mise allora ai voti, accogliendola, la proposta di Villot di far valere il principio di maggioranza e rinunciare definitivamente all'esame.\nNel frattempo l'attendibilit\u00e0 dell'autopsia fu irrimediabilmente compromessa dall'imbalsamazione compiuta dai fratelli Signoracci, da alcuni ritenuta frettolosa; l'urgenza fu spiegata in seguito con la necessit\u00e0 di proteggere il corpo dalla minaccia della decomposizione per effetto dell'elevata temperatura atmosferica, che gi\u00e0 un mese prima aveva agevolato la fermentazione cadaverica della salma di Paolo VI.\nUn episodio avvenuto il 4 ottobre, quando un gruppo di pellegrini raccolto in veglia del papa defunto fu allontanato per consentire il passaggio di un'\u00e9quipe medica, diede adito alla supposizione dello svolgimento imminente dell'esame autoptico; il portavoce della Santa Sede sment\u00ec, spiegando che si trattava di una semplice verifica dello stato di conservazione del corpo. Ci\u00f2 nonostante, questa ricognizione mantenne sempre in vita il dubbio sulla sua reale natura e sull'eventualit\u00e0 che un'autopsia - il cui risultato in tal caso sarebbe rimasto ignoto - sia stata effettivamente eseguita. I Signoracci negano che ci\u00f2 sia avvenuto.\nCausa di morte.\nNaturale.\nBuzzonetti formul\u00f2 immediatamente una diagnosi di infarto miocardico che sarebbe stata oggetto di numerose discussioni. L'aspetto cutaneo del cadavere era compatibile con le sue conclusioni. Tuttavia il medico non conosceva la storia clinica del paziente e l'aveva visitato per la prima volta solo da morto.\nEdoardo Luciani ricordava invece in famiglia almeno tre casi di decesso improvviso e non preceduto da alcun segno premonitore. Ci\u00f2 \u00e8 compatibile con l'ipotesi di un'embolia, avanzata da Cornwell tenendo conto dell'episodio dell'embolo all'occhio.\nLe testimonianze di coloro che videro per primi la salma del pontefice, compresi Lina Petri e i Signoracci, concordano nell'affermare che il volto del papa era sereno, privo di segni di sofferenza, tanto da avere un lieve \u00absorriso\u00bb sulle labbra. Non \u00e8 comunque possibile stabilire la causa di una morte improvvisa dal solo aspetto del cadavere, senza aver osservato almeno la fase dell'agonia, e una maggior certezza pu\u00f2 essere offerta solo da un esame autoptico. Si ritiene perci\u00f2 che la diagnosi di Buzzonetti fu quanto meno frettolosa.\nAccidentale.\nGennari sostiene che durante la telefonata con Da Ros, in realt\u00e0, al papa fu consigliato di assumere un sedativo. Di tale sostanza Luciani avrebbe assunto per errore una dose eccessiva, incorrendo in una severa vasodilatazione che a sua volta avrebbe indotto un arresto cardiaco. La tesi si fonda sulla confidenza di un anonimo alto prelato a Gennari all'indomani del fatto.\nDelittuosa.\nSe le reticenze del comunicato ufficiale giocarono un ruolo importante nel favorire l'emergere delle voci di omicidio, il mancato svolgimento di un'autopsia di fatto imped\u00ec di sopirle. Ne era consapevole Carlo Bo, che aveva formulato la propria richiesta memore dei numerosi assassinii della storia medievale della Chiesa, e sperava in un responso scientifico che fugasse simili dubbi. Lo riconoscono d'altronde anche personalit\u00e0 vicine o interne alla Chiesa, sia che rifiutino decisamente l'ipotesi di un omicidio (Gennari), sia che deducano dalla mancata chiarezza una volont\u00e0 di insabbiamento e si spingano ad affermare che solo presupporre un delitto faccia quadrare tutti gli aspetti inspiegabili della vicenda (L\u00f3pez).\nIn generale per\u00f2 gli ambienti cattolici respingono da sempre le ipotesi d'assassinio. Ancora nel 2012, in occasione del centenario della nascita di Luciani, lo scrittore Juan Manuel de Prada ribad\u00ec che non esiste alcun indizio di un'azione omicida. Ci\u00f2 non toglie che da pi\u00f9 parti si lamenti la mancata chiarificazione della vicenda. Alo\u00edsio Lorscheider, di cui Luciani fu amico (al conclave con ogni probabilit\u00e0 si votarono reciprocamente), molti anni dopo i fatti constat\u00f2 con rammarico che il sospetto di un delitto aleggia da sempre sul caso:\nNeppure gli storici prendono generalmente in considerazione l'ipotesi dell'omicidio. La causa di morte di papa Luciani \u00e8 identificata di solito in una patologia cardiovascolare, ma non in termini di certezza; quanto alle circostanze del fatto, \u00e8 inevitabile prendere atto del loro mancato pieno chiarimento.\nCriticit\u00e0 nella vita di Albino Luciani.\nPer la propensione alla semplicit\u00e0 del dialogo e alla dolcezza verso i bambini, derivatagli dalla sua attivit\u00e0 di catechista, Luciani fu molto amato nonostante la brevit\u00e0 del regno. Il 7 novembre 1978 il cardinal Samor\u00e8 scrisse di lui: \u00abPapa Giovanni Paolo I ha impressionato il mondo. [...] La sua presenza ha affascinato per la dolcezza e la semplicit\u00e0 del tratto. [...] La sua fine improvvisa, del tutto inopinata, ha profondamente commosso. Lo si potrebbe definire il Papa del sorriso\u00bb. Con tale appellativo \u00e8 ricordato ancora.\nChi lo conobbe testimonia per\u00f2 che possedeva determinazione e intransigenza, ed era ligio alla gerarchia ecclesiastica, come ebbe modo di dimostrare pi\u00f9 volte. Durante il Ventennio, ad esempio, da semplice parroco si impunt\u00f2 di fronte a una maestra di Agordo che pretendeva di disporre in processione i bambini delle organizzazioni fasciste prima di quelli delle associazioni cattoliche. \u00c8 celebre poi l'ostinazione con cui fece valere a ogni costo la propria autorit\u00e0 vescovile nella singolare vicenda dello scisma di Montaner.\nIl primo caso clamoroso della sua carriera esplose nel 1962: uno scandalo finanziario per quasi due miliardi di lire coinvolse due sacerdoti della diocesi di Vittorio Veneto (caso Antoniutti). Luciani rimosse entrambi dal loro incarico e neg\u00f2 loro la richiesta di immunit\u00e0 ecclesiastica; ne segu\u00ec la condanna a un anno di reclusione nei confronti di uno dei due. Inoltre, senza esservi tenuto per legge, con una decisione contrastata grav\u00f2 la diocesi della restituzione dell'intera somma, anche a costo della messa in vendita di beni immobili.\nCon queste premesse v'\u00e8 chi ritiene che sarebbe stato un papa intransigente, soprattutto in fatto d'integrit\u00e0 morale delle istituzioni ecclesiastiche, indubbiamente percorse all'epoca da intrecci con il potere finanziario e la mafia.\nQuestioni politiche e dottrinarie.\nPoliticamente Albino Luciani era stato un convinto sostenitore della DC in funzione anticomunista. In seguito lev\u00f2 la sua voce contro il capitalismo, ma ci\u00f2 non gli risparmi\u00f2 attacchi da sinistra: soprattutto dal movimento dei preti operai, che aveva ripreso vigore in seguito al Concilio e che egli disapprovava perch\u00e9 in contrasto con la gerarchia. Dello spirito conciliare era stato entusiasta, e tuttavia davanti alle idee pi\u00f9 radicali che ne scaturirono (come l'abolizione del celibato ecclesiastico) invoc\u00f2 il rispetto della tradizione. In quel periodo vi fu pure chi inoltr\u00f2 a Roma una petizione per impedirne la nomina a cardinale.\nNegli anni sessanta mostr\u00f2 aperture sulla contraccezione, o quanto meno si augur\u00f2 che ne operasse la commissione appositamente istituita da Paolo VI sul tema. Essa lo fece, ma nell'enciclica \"Humanae Vitae\" il papa ne sconfess\u00f2 d'autorit\u00e0 le conclusioni, lasciando la pratica contraccettiva ancora relegata nell'ambito del peccato. Fedele alla disciplina dell'obbedienza, Luciani torn\u00f2 allora sui suoi passi con le parole \u00abla legge di Dio non pu\u00f2 essere decisa a maggioranza\u00bb. Non esit\u00f2 poi ad aprire un duro contrasto con un gruppo di sacerdoti veneti \u00abdisobbedienti\u00bb e soprattutto con gli studenti della FUCI - di cui sospese l'assistente spirituale - perch\u00e9 favorevoli al divorzio. Fu per\u00f2 criticato anche da ambienti conservatori, soprattutto per l'informalit\u00e0 dello stile e per le omelie pronunciate da patriarca, giudicate piuttosto \u00abda parroco di montagna\u00bb (al riguardo spieg\u00f2 al segretario Francesco Taffarel che si trattava di una scelta intenzionale).\nIl suo stile semplice, bench\u00e9 generalmente apprezzato, gli frutt\u00f2 poi diverse antipatie anche da papa, e cos\u00ec anche certe prese di posizione ritenute da alcuni ingenue se non francamente eretiche. Gi\u00e0 il 29 agosto, l'espressione \u00abpovero cristo\u00bb con cui si defin\u00ec davanti ai cardinali fu interpretata da molti quasi come una bestemmia, e al momento dell'intronazione (3 settembre) alcuni non videro di buon occhio l'abolizione del trono e quella (tentata, ma poi scartata per soli motivi pratici) della sedia gestatoria. Emersero allora le prime definizioni spregiative, come \u00abil papa che non volle farsi re\u00bb. Il malumore crebbe il 10 settembre, quando Giovanni Paolo I parl\u00f2 apertamente di \u00abDio madre\u00bb, nonch\u00e9 quando illustr\u00f2 la virt\u00f9 della fede citando a memoria l'omonima lirica di Trilussa: alcuni laici parlarono di \u00abteologia spicciola\u00bb, banalit\u00e0, ingenuit\u00e0, inadeguatezza al ruolo, specialmente nel confronto con il predecessore.\nSospetti sulla massoneria in Vaticano.\nMentre i media \"mainstream\" riportavano o esprimevano tali riserve, il discusso settimanale \"Osservatore Politico\" le prendeva a spunto per mettere in guardia dalla sottovalutazione del carattere di Giovanni Paolo I, paragonando il pontefice a un Jack-in-the-box. Gi\u00e0 in precedenza (n. 21-22 del 12 settembre 1978) \"OP\" era uscito con uno scoop dal titolo \"La gran loggia vaticana\", denunciando centoventuno presunti massoni tra i quali numerose personalit\u00e0 della Chiesa, fino ai cardinali: ci\u00f2 avrebbe implicato che nello stesso senato del papa, il Sacro collegio, si sarebbero annidate le logge massoniche. L'elenco includeva tra gli altri Sebastiano Baggio, Agostino Casaroli, Donato De Bonis, Pasquale Macchi, Paul Marcinkus, Salvatore Pappalardo, Ugo Poletti, Jean-Marie Villot. Parrebbe che papa Luciani nel leggerlo fosse rimasto sconvolto, e sorse il sospetto che l'articolo fosse inteso a influenzare le sue nomine. Un'altra ipotesi \u00e8 che l'inchiesta sia nata ancor prima dell'elezione di Luciani e fosse nei fatti un attacco a Paolo VI. La lista fu ritenuta falsa dal Gran Maestro Lino Salvini, per inesistenza di qualsiasi indizio a suo sostegno negli archivi del Grande Oriente d'Italia.\nRapporti con lo IOR.\nFresco di nomina cardinalizia, Albino Luciani entr\u00f2 in conflitto con lo IOR nella persona del suo presidente, l'arcivescovo Marcinkus. Questi aveva deliberato di cedere al Banco Ambrosiano di Calvi, con la mediazione di Sindona, il 37% delle azioni della Banca Cattolica del Veneto, dedita al finanziamento del restauro di edifici religiosi e a prestiti per opere di carit\u00e0; dalla decisione Marcinkus aveva escluso, senza neppure informarli, i vescovi della regione. A Luciani la faccenda parve poco chiara; cos\u00ec si rec\u00f2 a Roma per incontrare Marcinkus. \u00c8 opinione comune che il colloquio sia stato molto teso, tanto che al termine Marcinkus avrebbe addirittura messo malamente alla porta il patriarca, inducendolo a ricorrere al papa in persona senza per\u00f2 ottenere alcun risultato.\nFautore di una Chiesa povera, Giovanni Paolo I assunse da papa una posizione molto netta in materia economica. Gi\u00e0 al Sinodo dei vescovi del 1971 aveva proposto un'autotassazione delle diocesi pi\u00f9 agiate in favore delle chiese dei paesi poveri, come forma di sostegno \u00abdovuta\u00bb, in compensazione delle \u00abingiustizie del consumismo\u00bb. Durante il pontificato, citando Paolo VI ricord\u00f2: \u00abLa propriet\u00e0 privata per nessuno \u00e8 un diritto inalienabile e assoluto\u00bb, volendo in tal modo esprimere attenzione per i popoli del Terzo mondo e per il problema della fame, che egli stesso aveva sofferto nell'infanzia. Il 6 settembre fu incalzato proprio su questo tema dalla rivista \"Il Mondo\", in una lettera aperta dal titolo \"Vostra Santit\u00e0, \u00e8 giusto?\" La lettera questionava la presenza del Vaticano sui mercati, il possesso da parte della Chiesa di una banca che favoriva l'evasione fiscale attraverso il trasferimento di capitali dall'Italia all'estero, la sua accondiscendenza verso investimenti di grandi societ\u00e0 prive di scrupoli per i diritti dei popoli dei paesi sottosviluppati.\nLuciani del resto, in linea con la condotta tenuta al tempo dello scandalo Antoniutti, pretendeva trasparenza nelle attivit\u00e0 finanziarie della Chiesa, e afferm\u00f2 chiaramente che un vescovo non poteva presiedere una banca. Incontr\u00f2 di nuovo Marcinkus da papa in un'udienza sul cui contenuto si scatenarono molte voci. Se avesse davvero in animo di sostituirlo, come spesso si sostiene, \u00e8 un nodo mai sciolto e di chiara importanza per le teorie alternative. Sul punto per\u00f2 non si possiede altro che la testimonianza in senso negativo di monsignor Macchi e quelle reciprocamente contraddittorie di Marcinkus stesso.\nIpotesi alternative.\nPer il comunicato ufficiale del 29 settembre, Albino Luciani mor\u00ec di morte naturale e precisamente d'infarto. Ancorch\u00e9 non si tratti di un'autentica \u00abversione ufficiale\u00bb, varie sono le ipotesi alternative a questa ricostruzione. Nessuna di esse \u00e8 ovviamente in grado di determinare la causa di morte e di fornire prove a sostegno. Altrettanto indimostrate sono le teorie che, assumendo l'esistenza di un complotto per uccidere il papa, azzardano l'indicazione dei responsabili e delle modalit\u00e0 del crimine.\nIl punto di partenza delle teorie del complotto \u00e8 l'individuazione di un movente, solitamente di natura economica; lo spunto \u00e8 offerto perlopi\u00f9 dai contrasti che Luciani ebbe con i vertici dello IOR e dalle sue convinzioni sull'attivit\u00e0 finanziaria della Chiesa. Il papa fu sempre sostenitore di un'idea di banca etica e avrebbe voluto devolvere ai poveri un 1% delle entrate del clero. Da questi presupposti \u00e8 desunta l'esistenza di controinteressi all'attuazione di alcuni ipotetici progetti di riforma. Si specula poi sul contenuto dell'udienza privata del 28 settembre con il cardinal Villot e sul suo supposto carattere di dissidio riguardo al rinnovamento di alcune cariche. Tra le personalit\u00e0 da rimuovere dalle loro funzioni figurerebbe in particolare l'arcivescovo Marcinkus.\nAltre teorie, come quella di Cornwell, ritengono invece di poter confutare la tesi dell'omicidio, senza per\u00f2 accettare la versione del comunicato n\u00e9 sollevare la Chiesa da una forma di responsabilit\u00e0 per la morte del papa. In tutti i casi, le ipotesi alternative si fondano essenzialmente su testimonianze, piuttosto che su documenti o riscontri oggettivi.\nYallop.\nNel best seller \"In nome di Dio\" (1984), David Yallop afferma che Albino Luciani fu ucciso per avvelenamento ad azione cardiaca da digitalina. La sua tesi si basa su testimonianze indirette, la cui attendibilit\u00e0 afferma di aver scrupolosamente verificato. L'autore ammette di non possedere prove e indica la cosiddetta \"smoking gun\" (\u00abpistola fumante\u00bb, prova decisiva del crimine) negli appunti che il papa stava leggendo poco prima di morire. Essi sono andati perduti e, nella sua ricostruzione, sarebbero stati dolosamente sottratti dalla stanza del pontefice, insieme con gli occhiali, un testamento, un paio di pantofole e una confezione di Effortil (un farmaco indicato nella cura dell'ipotensione). Yallop indica lo scopo di queste sottrazioni nell'occultamento di un delitto e il loro autore materiale nel cardinal Villot, accorso nella stanza di Giovanni Paolo I gi\u00e0 alle 5.\nIl saggista inglese ritiene che il delitto sia maturato in ambienti massonici deviati (loggia P2), e indica sei uomini che avrebbero avuto un movente per l'eliminazione del papa. Villot, segretario di Stato e presidente dell'APSA (l'autentica banca vaticana, in affari con Sindona), avrebbe temuto la propria rimozione dall'incarico e le svolte che Giovanni Paolo I avrebbe potuto imprimere alla Chiesa. Marcinkus, a sua volta legato a Sindona e Calvi, avrebbe espresso fin da subito preoccupazione per l'elezione di Luciani con la frase \u00abquesto papa ha idee diverse dal precedente e qui molte cose cambieranno\u00bb; secondo Yallop egli avrebbe agito, consapevolmente o no, da \u00abcatalizzatore\u00bb dell'operazione. Viene quindi citato John Patrick Cody, il cardinale statunitense al centro di un dossier per diversi scandali, tra cui una scorretta gestione finanziaria dell'arcidiocesi di Chicago di cui si interess\u00f2 poi un grand jury federale. I restanti tre uomini sono Sindona, Calvi e Gelli. Tutti avrebbero temuto la denuncia di reati finanziari e la fine di un enorme traffico di denaro; Sindona inoltre avrebbe avuto bisogno dell'appoggio testimoniale del Vaticano per evitare un'estradizione dagli Stati Uniti all'Italia.\nNel lasciare il \u00abverdetto\u00bb al lettore, l'autore avverte che \u00abalmeno uno\u00bb di questi uomini avrebbe deciso la linea d'azione attuata nella notte tra il 28 e il 29 settembre; ritiene tuttavia che al centro del complotto per uccidere il papa si trovasse il potente Gelli.\nIl libro di Yallop fornisce una ricostruzione compiuta - ma secondo alcuni contorta - del caso in totale assenza di prove, talvolta citando scorrettamente le fonti. La Chiesa lo attacc\u00f2 violentemente come \u00abinfame spazzatura\u00bb. Esso tuttavia divenne un best seller e forse accrebbe la propria fortuna anche per effetto di tale pubblicit\u00e0.\nCornwell.\n\"Un ladro nella notte\" (1989) di John Cornwell fu a sua volta un best seller, ma di segno contrario: fu infatti da ambienti ecclesiastici che il giornalista ricevette l'incarico di indagare sulla morte di Giovanni Paolo I, nel tentativo di arginare le continue polemiche sulla questione e confutare i sospetti di omicidio rinfocolati dal saggio di Yallop. Nonostante ci\u00f2, anche questo saggio si fond\u00f2 essenzialmente su testimonianze, anche perch\u00e9 il Vaticano rifiut\u00f2 a Cornwell l'accesso a tutti i documenti sulla vicenda.\nBench\u00e9 nascesse come una risposta a Yallop, il libro non giunse a conclusioni benevole verso la Chiesa. In Cornwell si form\u00f2 infatti la convinzione che Luciani fu lasciato solo di fronte a un eccessivo carico di lavoro e di responsabilit\u00e0 che non aveva mai affrontato. Ci\u00f2 avrebbe favorito il sopraggiungere di un evento fatale per cause naturali, identificate con l'embolia. Inoltre il papa, gi\u00e0 soggetto a problemi circolatori, poco prima di morire avrebbe in effetti manifestato i sintomi di un malore, ma essi sarebbero stati colpevolmente ignorati. In tal senso il Vaticano sarebbe \u00abmoralmente responsabile\u00bb della morte di Giovanni Paolo I. Cornwell scorge poi in questa responsabilit\u00e0 la spiegazione delle reticenze della Chiesa, intese come tentativi di occultamento di una grave negligenza.\nAffermazioni di fatti profetici.\nEvento traumatico e unico nella storia pi\u00f9 recente della Chiesa, la morte di Giovanni Paolo I caus\u00f2 l'emersione di voci a sfondo soprannaturale: sia che richiamassero antiche profezie (come nell'inevitabile riferimento a Malachia cercato per tutti i papi), sia che ricordassero episodi della vita dello stesso Luciani attribuendogli la ricezione di persona della premonizione e quindi la consapevolezza della propria morte imminente. In entrambi i casi \u00e8 ipotizzabile l'attivazione del noto meccanismo della postmonizione.\nNella profezia di Malachia, al papa che dovrebbe corrispondere a Luciani \u00e8 assegnato il motto \"De medietate lunae\", che equivale a \u00abdel mezzo della luna\u00bb, ma \u00e8 spesso interpretato liberamente come \"De media aetate lunae\" (\u00abdel tempo medio di una luna\u00bb): questa seconda interpretazione si adatterebbe alla durata del pontificato, paragonabile a quella di una fase lunare, ma in realt\u00e0 con uno scarto di quattro giorni. Il medesimo scarto \u00e8 pi\u00f9 evidente se si accede all'interpretazione letterale (\u00abdel mezzo della luna\u00bb), la quale fa leva sulla coincidenza - reale ma appunto imprecisa - che il pontificato incominci\u00f2 e si concluse in un momento in cui la luna era all'ultimo quarto: le due fasi caddero infatti il 25 agosto e il 24 settembre, mentre alle 23 del 28 settembre si era gi\u00e0 pi\u00f9 prossimi alla luna nuova.\nUn noto aneddoto ha per oggetto l'incontro con la veggente di F\u00e1tima L\u00facia dos Santos (11 luglio 1977), che avrebbe predetto di persona al patriarca Luciani l'elezione al soglio pontificio e la morte improvvisa. Secondo monsignor Senigaglia l'incontro non si svolse testa a testa ma alla presenza della marchesa Olga Morosini de Cadaval, e fu organizzato da quest'ultima piuttosto che richiesto da Lucia; la nobildonna si sarebbe poi tenuta in disparte perch\u00e9 Luciani capiva bene il portoghese. Il turbamento susseguente all'incontro, notato da alcuni congiunti del futuro papa, \u00e8 collegato da Senigaglia e altri alla preoccupazione per i problemi della Chiesa che, come testimonia Luciani stesso in una relazione del 23 luglio seguente, furono appassionatamente esposti dalla religiosa. Edoardo Luciani si diceva invece convinto che il fratello avesse davvero ricevuto una profezia, ma ignorava i contenuti del colloquio. Tra coloro che alludono a una presunta conoscenza da parte del papa del proprio destino, o addirittura della successiva ascesa di un cardinale polacco (Karol Wojty\u0142a) al soglio di Pietro, figurano Jaime Sin, Vincenza Taffarel e John Magee.\nAltri interpretano invece il testo del Terzo segreto di F\u00e1tima in riferimento alla morte di papa Luciani, piuttosto che all'attentato a Giovanni Paolo II. Il \u00absegreto\u00bb del resto non si adatta letteralmente a nessuna delle due vicende, s\u00ec che la Chiesa - e in particolare Joseph Ratzinger in qualit\u00e0 di prefetto della Congregazione per la dottrina della fede - non ne fornisce, rilevandone la \u00absimbolicit\u00e0\u00bb, nient'altro che un \u00abtentativo\u00bb di interpretazione. Sulle apparizioni di F\u00e1tima Albino Luciani conserv\u00f2 sempre una posizione prudente, secondo lo stesso atteggiamento che aveva tenuto da giovane interrogando le veggenti di Voltago (1937)."}
{"id": "656639", "revid": "1543377", "url": "https://it.wikipedia.org/wiki?curid=656639", "title": "Cray XD1", "text": "Il Cray XD1 era un supercomputer di fascia bassa prodotto da Cray Inc. e basato su processori a 64 bit AMD Opteron utilizzanti una Direct Connect Architecture tramite HyperTransport per rimuovere i colli di bottiglia dovuti allo standard PCI e all'accesso alla memoria primaria. La latenza di un MPI era un \u00bc dell'Infiniband, e 1/30 di una Gigabit Ethernet.\nL'XD1 venne sviluppato originariamente dalla OctigaBay Systems Corp. a Vancouver in Canada come il sistema OctigaBay 12K. La compagnia venne acquisita dalla Cray Inc. nel febbraio 2004.\nPresentato il 4 ottobre 2004 il Cray XD1 includeva una FPGA Xilinx Virtex-II per accelerare le applicazioni. Uno \"chassis\" poteva contenere 12 processori e 12 chassis potevano venir ospitati in un \"rack\". Un sistema XD1 poteva accogliere pi\u00f9 rack per espandere le prestazioni del sistema. Il sistema operativo dell'XD1 era una versione personalizzata di Linux e un gestore/bilanciatore di carico basato sul Sun Microsystems Grid Engine."}
{"id": "656640", "revid": "339392", "url": "https://it.wikipedia.org/wiki?curid=656640", "title": "Field-programmable gate array", "text": ""}
{"id": "656641", "revid": "1318658", "url": "https://it.wikipedia.org/wiki?curid=656641", "title": "Eddy Ottoz", "text": "Biografia.\nNato in Francia, in Costa Azzurra, da una famiglia valdostana originaria di Gignod, negli anni Sessanta \u00e8 stato uno dei massimi specialisti europei e mondiali del 110 metri ostacoli.\nQuesti i principali successi ottenuti in carriera:\nAlla sua ricca bacheca di trofei vanno aggiunti 3 titoli europei al coperto (\"indoor\"), conquistati consecutivamente dal 1966 al 1968, e 5 titoli di campione italiano assoluto (dal 1965 al 1969).\nLa sua tecnica di superamento dell'ostacolo \u00e8 stata assunta come modello da generazioni di ostacolisti, italiani e stranieri. L'unico suo limite era nella velocit\u00e0 di base (10\"7 sui 100 m piani), inferiore a quella dei migliori ostacolisti mondiali. \nEbbe qualche difficolt\u00e0, peraltro ben superata, nella finale dei Giochi di Tokyo, a causa della pioggia: gli si appannavano gli occhiali, senza i quali aveva difficolt\u00e0 a vedere gli ostacoli. Decise dunque di correre la finale senza occhiali e fu brillantemente quarto.\nDal 2001 al 2012 \u00e8 stato membro della Giunta nazionale del CONI; \u00e8 stato eletto al Consiglio regionale della Valle d'Aosta nel 1998 e nel 2006, nelle liste dell'Union Vald\u00f4taine.\nPubblicit\u00e0.\n\u00c8 stato \"testimonial\" dell'olio Apilube e della benzina Api, Anonima Petroli Italiani, insieme ad altri campioni sportivi italiani, nella rubrica televisiva pubblicitaria \"Carosello\" nel periodo 1971-1973."}
{"id": "656642", "revid": "2215945", "url": "https://it.wikipedia.org/wiki?curid=656642", "title": "Richard Gasquet", "text": "Carriera tennistica.\nGli inizi.\nComincia a giocare a tennis all'et\u00e0 di quattro anni, sotto la guida del padre Francis, che dirigeva un tennis club a S\u00e9rignan e che sar\u00e0 suo allenatore sino all'ottobre del 2001. Anche la madre Maryse \u00e8 un'insegnante di tennis. Gi\u00e0 da giovanissimo Richard diventa la grande speranza del tennis francese, accumulando titoli con due anni di anticipo rispetto alle diverse categorie d'et\u00e0; pertanto, gi\u00e0 nel 1996, ottiene la copertina di \"Tennis Magazine\", con il titolo \"Richard G. - 9 ans\", che lo presenta come il campione che la Francia attende dai tempi di Yannick Noah.\nNel 1999 si aggiudica, a soli 12 anni, il campionato del mondo ufficiale riservato a ragazzi di 13-quattordicenni a Tarbes. Lo stesso anno vince anche la Copa del Sol.\n2002.\nRichard fa il suo debutto nel circuito Atp al torneo di Monte Carlo, ricevendo una wild card per le qualificazioni: superandole \u00e8 diventato il pi\u00f9 giovane tennista della storia a qualificarsi per un torneo Master series. Allo stesso torneo, vincendo il primo turno contro Franco Squillari diventa il giocatore pi\u00f9 giovane a vincere un match nel tabellone principale di un torneo Atp. Gasquet debutta in un torneo del Grande Slam sempre nel 2002 a Parigi, diventando il secondo pi\u00f9 giovane giocatore che abbia mai partecipato a quel torneo. Nonostante l'inesperienza, il francese riesce a strappare un set al forte Albert Costa, il quale avrebbe poi vinto il torneo.\nNel 2002 il francese vince anche il titolo ITF di Campione del mondo junior (vittorie anche agli Open di Francia ed agli US Open giovanili), diventando anche il pi\u00f9 giovane giocatore a terminare l'anno tra i primi 200 posti della classifica Atp.\n2003.\nNel 2003 Gasquet prosegue il suo apprendistato partecipando in qualche occasione ai tornei Atp: debutta all'Australian Open dove \u00e8 sconfitto in quattro set al I turno da Michail Ju\u017enyj, esce sempre al primo turno nei Master di Miami, Monte Carlo al Roland Garros (dove si ritira in svantaggio di due set contro Nicol\u00e1s Lapentti. Rimedia ancora una sconfitta al I turno nel Master di Parigi, ma questa volta sfiora la vittoria contro Gast\u00f3n Gaudio. Nonostante i pessimi risultati nel circuito maggiore, Richard \u00e8 il giocatore pi\u00f9 giovane di sempre a finire la stagione nella top 100 Atp, questo grazie ai buoni risultati collezionati nei tornei minori.\n2004.\nIl 2004 riserva maggiori soddisfazioni alla giovane promessa. Pessimo \u00e8 l'inizio dell'anno, con tre sconfitte al I turno, tra cui a Melbourne contro Florian Mayer, ma si riscatta a Buenos Aires dove sconfigge il n.21 del ranking Calleri e il n. 14 Massu, uscendo in semifinale contro Coria, in cui, dopo aver perso al tie-break al I set cede psicologicamente spianando la strada all'avversario. In seguito colleziona diverse sconfitte al II turno, arrivando al Roland Garros con un sorteggio sfortunato al I turno, l'argentino David Nalbandian: Richard perde in tre set, ma impegna a fondo l'avversario. Sempre al Roland Garros, vince insieme a Tatiana Golovin il titolo nel doppio misto: lui e la sua compagna avevano in totale 34 anni. Esce al primo turno anche a Wimbledon, in cinque set, contro il danese Kenneth Carlsen, dopo un match tiratissimo. In seguito ottiene la prima finale in un torneo Atp, a Metz, nella quale perde da Haehnel in due set, probabilmente a causa della tensione, che gli fa perdere il tie break del I set.\n2005.\nGasquet salta l'inizio della stagione del 2005 a causa di alcuni acciacchi, ma rientra centrando 2 vittorie in due tornei challenger e dimostrando una buona forma. Il francese conferma il buono stato al Master di Monte Carlo in cui batte \u00e8 Davydenko al terzo turno, il numero 1 Roger Federer nei quarti di finale, mostrando grande personalit\u00e0 nell'aggiudicarsi il tie break del III set. In semifinale perde contro Rafael Nadal dopo aver vinto il primo set. A Roma esce al II turno in due set nella sua prima sfida contro il suo idolo d'infanzia, Andre Agassi. Al Master di Amburgo torna alla ribalta, guadagnandosi la finale contro Roger Federer: in una sfida al meglio dei 5 questa volta l'elvetico si prende una pronta rivincita, anche se la giovane promessa dimostra di poter lottare quasi alla pari. Nadal lo batte anche a Parigi, stavolta al terzo turno, ancor pi\u00f9 nettamente in tre set. Sull'erba di Nottingham vinse il suo primo titolo Atp in singolo battendo il bielorusso Maks Mirny. Al Torneo di Wimbledon fu battuto al quarto turno da David Nalbandian. Nei Master di Montreal e Cincinnati esce al II turno, mentre allo Us Open esce al quarto turno sconfitto da Robby Ginepri, ma dopo aver eliminato al III Ivan Ljubi\u010di\u0107. Raggiunge i quarti a Metz, perdendo contro l'altra grande promessa del tennis transalpino, Ga\u00ebl Monfils, in seguito salta il resto della stagione per problemi fisici.\n2006.\nNel 2006 l'infortunio lo condiziona ancora, soprattutto ad inizio stagione in cui ha rimediato diverse sconfitte al I turno, un quarto turno ad Indian Wells, in cui riceve una lezione da Federer, mentre a Parigi la sua corsa si ferma al II turno contro Nalbandian. Richard accusa anche qualche problema psicologico, ma il ritorno sull'erba, a Nottingham, lo aiuta, permettendogli di bissare il titolo dell'anno scorso, battendo in finale Jonas Bj\u00f6rkman. Il sorteggio per i Championships londinesi \u00e8 terribile: Gasquet deve affrontare Federer al primo turno e perde nettamente in tre set. Si rif\u00e0 immediatamente a Gstaad in cui vince il suo primo torneo sulla terra, contro Feliciano L\u00f3pez. Al Masters Series di Toronto sconfigge altri 2 giovani talenti sulla rampa di lancio: Tom\u00e1\u0161 Berdych nei quarti e Andy Murray in semifinale. In finale \u00e8 di nuovo opposto a Federer, da cui perde in tre set. Agli US Open \u00e8 battuto da Lleyton Hewitt al quarto turno dopo 3 ore e 30 minuti di gioco in cinque set. Ha chiuso la stagione a Lione vincendo il titolo sul connazionale Marc Gicquel e tornando cos\u00ec tra i primi 20 giocatori del mondo.\n2007.\nIl 2007 si apre abbastanza bene per il giovane francese, raggiungendo la semifinale a Sydney, in cui \u00e8 sconfitto da un Carlos Moy\u00e1 in buona forma. All'Australian Open supera al terzo turno il connazionale Ga\u00ebl Monfils in quattro set, ma perde il turno successivo, dopo essersi aggiudicato il primo set, da Tommy Robredo. Raggiunge gli ottavi ad Indian Wells dove perde da Andy Roddick, riuscendo solo nel primo set a opporre valida resistenza al potente servizio dell'americano, finch\u00e9 ceduto al tie break il primo set, il match si incanala in ordinaria amministrazione per Roddick. A Miami perde al terzo turno da Guillermo Ca\u00f1as, anche in questo caso resistendo solamente fino al I set, ceduto nuovamente al tie break. A Montecarlo \u00e8 battuto in quarti da Juan Carlos Ferrero mentre al torneo di Estoril cede in finale a Novak \u0110okovi\u0107. A Roma, Amburgo ed al Roland Garros perde al secondo turno. A Wimbledon raggiunge per la prima volta la semifinale, sconfitto da Roger Federer in tre set, in un torneo del Grande Slam, dopo aver sconfitto nei quarti di finale Andy Roddick in cinque set, con una grande rimonta (4-6,4-6,7-6,7-6,8-6). L'estate americana \u00e8 modesta e si conclude con un ritiro dagli US Open al secondo turno. A Mumbai vince, senza perdere un set, il primo torneo del 2007. La settimana successiva raggiunge la finale nel torneo di Tokyo dove viene sconfitto da David Ferrer. Le sue speranze di qualificarsi per Shanghai sembrano spegnersi al Master Series di Madrid dove viene sconfitto al secondo turno da Paul-Henry Mathieu. Quindi viene sconfitto al secondo turno al torneo di Lione dalla promessa francese Tsonga. Il talento francese riesce per\u00f2 a raggiungere la semifinale al Master Series di Parigi-Bercy, riuscendo cos\u00ec a centrare uno storico obiettivo: la qualificazione per la Tennis Masters Cup di Shanghai. Gasquet \u00e8 sorteggiato nel gruppo oro insieme a Rafael Nadal, Novak \u0110okovi\u0107 e David Ferrer. In un girone quindi molto duro, esce dopo aver per\u00f2 battuto il Serbo numero 3 al mondo Novak \u0110okovi\u0107 e aver perso dai due Spagnoli che si sono qualificati alle semifinali. Si chiude cos\u00ec l'anno migliore per il tennista francese.\n2008.\nIl 2008 non si apre nel migliore dei modi per il francese che riesce a raggiungere comunque gli ottavi di finale degli Australian Open dov'\u00e8 battuto dal connazionale Jo-Wilfried Tsonga. Da quel momento il francese non riesce mai a superare due turni di fila.\nAnche nei tornei masters series di Indian Wells e Miami non riesce a ben figurare e rimedia ad Indian Wells l'uscita di scena al terzo turno per opera dell'americano James Blake, ed a Miami esce sconfitto al primo turno dal russo Dimitri Tursunov. anche la stagione sulla terra rossa disputata finora si \u00e8 dimostrata fallimentare sotto il profilo dei risultati e delle aspettative. infatti, al torneo masters series di Montecarlo Gasquet rimedia l'eliminazione al terzo turno per opera dell'americano Sam Querrey, ed al masters series di Roma \u00e8 sconfitto al primo turno dal peruviano Luis Horna. La crisi di gioco e di risultati continua anche nel torneo masters series di Amburgo. Gasquet rimedia l'ennesima eliminazione al primo turno, questa volta per opera dell'italiano Andreas Seppi con il punteggio di 6-3 6-2.\nIl 18/05 viene annunciato che, dopo pi\u00f9 di tre anni di collaborazione con \u00c9ric Deblicker, il nuovo coach di Gasquet \u00e8 Guillaume Peyre.\nParte il Roland Garros ma senza il numero uno francese che d\u00e0 forfait poco prima di scendere in campo per il primo incontro a causa di un dolore al ginocchio.\nUna buona prestazione nel torneo su erba del Queen's dove Gasquet arriva fino ai quarti di finale, battuto da Nalbandian in un incontro interessante. Si inizia ad intravedere un cambiamento positivo dal punto di vista tattico e mentale.\nSull'erba di Wimbledon raggiunge gli ottavi di finale dove perde dallo scozzese Andy Murray in cinque set, dopo aver vinto i primi 2 e dopo aver avuto la possibilit\u00e0 di servire per il match. Il tennista francese, dotato di un talento eccezionale, ha dimostrato ancora una volta di non essere ancora un campione a livello psicologico, di non avere sufficiente freddezza. In quest'occasione probabilmente avere tutto il pubblico che tifava pesantemente per l'avversario, non \u00e8 stato di aiuto.\nIl francese termina la stagione in modo anonimo, chiudendo l'anno al ventiquattresimo posto.\n2009.\nRichard inizia l'anno discretamente, raggiungendo le semifinali dell'ATP 250 di Brisbane, sconfitto da Radek \u0160t\u011bp\u00e1nek con il punteggio 6-2 2-6 4-6. La settimana seguente, ripete il risultato delle semifinale a Sydney, perdendo da David Nalbandian con il punteggio 4-6 3-6. Il 9 maggio \"L'\u00c9quipe\" riporta che il tennista \u00e8 stato trovato positivo alla cocaina ad un test antidoping nel marzo di quell'anno. Il 17 luglio viene per\u00f2 riammesso a poter disputare tornei ATP senza subire alcuna squalifica.\n2010.\nGasquet riprende il suo cammino verso la scalata nel ranking ATP aggiudicandosi la finale a Sydney il 16 gennaio, persa successivamente per mano di Marcos Baghdatis. Il talento francese per\u00f2 \u00e8 in netto miglioramento e dopo aver conquistato in scioltezza il Challanger disputato a Bordeaux (finale vinta contro il connazionale Micha\u00ebl Llodra), torna a vincere un torneo ATP il 22 maggio dopo un'assenza di tre anni dall'ultimo successo. Batte in tre set lo spagnolo Fernando Verdasco in un match caratterizzato da un eccessivo nervosimo del giocatore iberico.\n2011.\nNel 2011 Gasquet fa parlare di s\u00e9 agli Internazionali d'Italia dove elimina negli ottavi il pluricampione Roger Federer con una partita sofferta terminata 2 set a 1 per il francese, affrontando nei quarti Berdych con il quale vincer\u00e0 accedendo cos\u00ec alla semifinale, dove verr\u00e0 eliminato da Rafael Nadal, primo nella classifica ATP e vicecampione del torneo, con il risultato di 5-7 1-6. Continua in ogni caso a migliorare il suo gioco di partita in partita grazie anche alla nuova guida tecnica di Riccardo Piatti che lo seguir\u00e0 verosimilmente fino al torneo di Wimbledon. Attualmente \u00e8 impegnato al terzo turno del Roland Garros, risultato peraltro mai raggiunto dal giocatore di Beziers e si giocher\u00e0 le sue chance di accesso al quarto turno contro il brasiliano Thomaz Bellucci. Nell'ultimo torneo dell'anno (Parigi-Bercy) sconfigge al secondo turno Kevin Anderson, regalandosi la possibilit\u00e0 di accedere al terzo turno dove affronter\u00e0 ancora una volta, in un remake degli Internazionali d'Italia, lo svizzero Roger Federer.\n2020.\nNel torneo ATP 250 di Sofia batte ai sedicesimi di finale Roberto Carballes Barba, agli ottavi sconfigge Jonas Forejtek, ai quarti elimina Salvatore Caruso e in semifinale viene eliminato dal rivale Vasek Pospisil."}
{"id": "656643", "revid": "701660", "url": "https://it.wikipedia.org/wiki?curid=656643", "title": "Poligono di Willis", "text": "Il poligono di Willis (o circolo di Willis) \u00e8 un vasto sistema di anastomosi arteriose a pieno canale presente alla base della scatola cranica.\nRappresenta la confluenza di tre arterie principali: l'arteria basilare, che \u00e8 formata dalla confluenza delle arterie vertebrali destra e sinistra (prime collaterali della succlavia), e le due arterie carotidi interne (destra e sinistra). Il Poligono di Willis pu\u00f2 essere ricondotto idealmente ad un ettagono avente come lati: anteriormente le 2 arterie cerebrali anteriori (destra e sinistra) che si uniscono attraverso l'arteria comunicante anteriore; posteriormente le 2 arterie cerebrali posteriori (destra e sinistra); tra arteria cerebrale anteriore e posteriore di ogni lato c'\u00e8 l'arteria comunicante posteriore.\nQuindi andando in senso orario troviamo:\nTutti questi rami, ad eccezione dell'arteria cerebrale posteriore, ramo dell'arteria basilare, derivano dall'arteria carotide interna. La terminologia \"poligono\" \u00e8 tuttavia anatomicamente poco corretta, e dovrebbe essere abbandonata in favore del nome pi\u00f9 appropriato, ovvero \"circolo\". Difatti la grande variabilit\u00e0 anatomica dell'organismo umano raramente si traduce in forme poligonali (o riconducibili a poligoni) del circolo arterioso, che comunemente risulta addirittura incompleto per l'assenza dell'arteria comunicante anteriore. Questa vasta anastomosi garantisce un'equa distribuzione di sangue alle strutture encefaliche, che si realizza attraverso un continuo compenso pressorio tra le arterie carotidi e le arterie vertebrali.\nIl sistema anastomotico dovrebbe garantire un'appropriata irrorazione dei tessuti cerebrali, ma le anastomosi non sono sempre in grado di compensare l'ostruzione di una delle arterie del circolo, risultando in una ridotta capacit\u00e0 di prevenire efficacemente l'anossia di una o pi\u00f9 parti del territorio di distribuzione vascolare.\n\u00c8 infine da notare che questo sistema, per mezzo dell'arteria cerebrale anteriore, forma un arco anastomotico con l'arteria angolare del naso (ramo della carotide esterna), pur non creando un'anastomosi funzionale."}
{"id": "656644", "revid": "30610", "url": "https://it.wikipedia.org/wiki?curid=656644", "title": "Unnerico", "text": "Biografia.\nInterruppe la politica espansionistica del padre concentrandosi pi\u00f9 specificatamente sugli affari interni al proprio regno. Appena salito al trono, temendo una congiura nei suoi confronti, inaugur\u00f2 il proprio regno facendo uccidere due dei suoi sei fratelli, Teudorico e Teodorico, insieme ai loro figli e alle loro mogli; e per facilitare a successione al figlio, Ilderico, elimin\u00f2, con l'esilio o con la morte, altri parenti della famiglia paterna.\nNonostante la sua fede ariana si dimostr\u00f2 all'inizio del suo regno tollerante con coloro che professavano la religione secondo il credo niceno, arrivando a permettere l'elezione di un nuovo vescovo di Cartagine nel 481, su richiesta dell'imperatore Zenone.\nPerseguit\u00f2 inoltre gli adepti dell'eresia manichea.\nPresto inizi\u00f2 tuttavia a perseguitare anche i cattolici punendo tutti coloro della sua etnia che si erano convertiti e cercando di incamerare tutti i loro possedimenti. Desistendo dal suo intento a causa delle proteste dell'imperatore di Bisanzio, arriv\u00f2 comunque ad esiliare un gran numero di individui a causa del loro credo religioso. La sua politica nei confronti della religione era contraddittoria al punto che, dopo aver permesso il 1\u00ba febbraio 484 un concilio tra vescovi ariani e cattolici il 24 febbraio dello stesso anno eman\u00f2 un decreto in cui ai sacerdoti cattolici fu proibito di esercitare qualsiasi funzione e di abitare sia in citt\u00e0 che nei villaggi, tutte le chiese cattoliche e le loro propriet\u00e0 passavano al clero ariano; i funzionari regi di fede ortodossa erano privati della loro carica e tutti i cittadini di fede ortodossa erano multati e se perseveravano nella loro fede, qualora non avessero abbracciato la dottrina ariana, entro il 1\u00ba giugno dello stesso anno sarebbero stati dichiarati eretici, gli sarebbero stati confiscati i loro beni e sarebbero stati deportati. Al loro deciso rifiuto migliaia di cattolici furono allora esiliati in Corsica e in veri e propri campi di concentramento nell'entroterra africano, dove morirono a centinaia per le condizioni di vita estreme e per la disidratazione.\nIl decreto del 24 gennaio 484, in cui ai sacerdoti cattolici fu proibito di esercitare qualsiasi funzione e di abitare sia in citt\u00e0 che in campagna, tutte le chiese cattoliche e le loro propriet\u00e0 passavano al clero ariano. I funzionari regi di fede ortodossa erano privati della loro carica e tutti i cittadini di fede ortodossa erano multati e se perseveravano nella loro fede gli venivano confiscati i loro beni e venivano deportati.\nI pi\u00f9 fortunati furono rimossi dagli uffici divini, ma fu permesso loro di rimanere presso le precedenti diocesi.\nMolti, torturati e bruciati vivi sul rogo, subirono il martirio in quella che fu una delle pi\u00f9 crudeli persecuzioni della storia della cristianit\u00e0.\nPer quel che concerne la politica estera Unnerico, anche se non godette della stima e del prestigio del padre, riusc\u00ec a far mantenere ai Vandali il controllo delle isole del mediterraneo occidentale, rafforzando ulteriormente la marina.\nNell'entroterra africano tuttavia i Berberi iniziarono sotto il suo regno la conquista della regione corrispondente grossomodo all'odierna Algeria, creando ai Vandali non pochi problemi logistici a causa dei loro continui attacchi che minaccivano i collegamenti e le comunicazioni tra i possedimenti di Cartagine e Tangeri.\nPer quel che riguarda la politica interna dello stato resse il potere in modo sanguinario, arrivando a far assassinare alcuni membri della stessa famiglia reale. Fu il primo Vandalo a fregiarsi del titolo di Re dei Vandali e degli Alani.\nColpito alla fine del 484 dalla peste (considerata dai cattolici una punizione divina per le sue persecuzioni), mor\u00ec dopo pochi giorni il 23 dicembre del medesimo anno. Gli succedette il nipote Gutemondo (che regn\u00f2 dal 484 al 496)."}
{"id": "656648", "revid": "1833487", "url": "https://it.wikipedia.org/wiki?curid=656648", "title": "Ciambotta", "text": "La ciambotta \u00e8 un piatto tipico della cucina meridionale italiana, essenzialmente uno stufato, che pu\u00f2 venire consumato come contorno o come primo a seconda degli ingredienti che lo compongono e di come viene cucinato.\nLa ciambotta \u00e8 a base di verdura, ma pu\u00f2 presentare altri ingredienti come carne o pesce. Le verdure scelte sono solitamente: patate, melanzane, pomodori, peperoni, peperoncino, cipolla, erbe aromatiche.\nLa varianti pi\u00f9 note sono:"}
{"id": "656651", "revid": "1234826", "url": "https://it.wikipedia.org/wiki?curid=656651", "title": "Linking", "text": "Il linking (letteralmente \"collegamento\"), in informatica, \u00e8 il procedimento di integrazione dei vari moduli a cui un programma fa riferimento (i quali possono essere sottoprogrammi o librerie), per creare una singola unit\u00e0 eseguibile. Il \"linker\" (o \"link editor\") \u00e8 un programma che effettua il collegamento tra il codice oggetto, cio\u00e8 la traduzione del codice sorgente in linguaggio macchina, e le librerie del linguaggio necessarie per l'esecuzione del programma (API, Application programming interface).\nNei mainframe IBM come gli OS/360 questo programma \u00e8 chiamato \"linkage editor\". Nelle varianti di Unix \u00e8 spesso usato anche il termine \"loader\" come sinonimo di linker. A causa di questa confusione terminologica tra il processo a \"compile-time\" e quello a \"run-time\", questa voce user\u00e0 \"linker\" per il primo e \"loading\" per il secondo.\nFunzionamento.\nI \"codici oggetto\" sono parti di programma contenenti sia codice macchina che informazioni per il linker. Questa informazione \u00e8 costituita principalmente nella forma di definizioni di simboli, che sono di due tipi:\nIl lavoro del linker consiste nel risolvere i collegamenti ai simboli non definiti, trovando quale altro modulo li definisce; e quindi nel rimpiazzare ciascun segnaposto con l'effettivo indirizzo del simbolo.\nUn insieme di moduli software pronti per essere utilizzati da altri programmi viene chiamato \"libreria\". Una libreria \u00e8 quindi un insieme di moduli (in forma di codici-oggetto) raccolti in un unico file contenitore. I linker possono utilizzare i moduli software contenuti nelle librerie. Alcuni linker non includono l'intera libreria nel programma di output, ma solo le parti che si rendono necessarie perch\u00e9 referenziate da altro codice oggetto o altre librerie. Esistono librerie per svariati scopi (esempi: interazione con l'hardware, calcolo matematico); tipicamente, le librerie pi\u00f9 comuni sono utilizzate automaticamente in modo implicito, mentre quelle pi\u00f9 specializzate devono essere indicate esplicitamente dal programmatore.\nIl linker si occupa anche di distribuire il software (codice oggetto) nello spazio di indirizzi del programma. Questo pu\u00f2 richiedere lo spostamento di codice da un certo indirizzo base ad un altro; questa \u00e8 un'operazione importante perch\u00e9 spostare un segmento di codice da un indirizzo ad un altro richiede di ricalcolare e modificare tutti gli indirizzi che puntano a quel codice. Poich\u00e9 normalmente il compilatore non sa dove (in quale indirizzo di memoria) risieder\u00e0 il codice relativo a un particolare modulo, il compilatore ipotizza un indirizzo fisso (ad esempio zero), che dovr\u00e0 poi essere modificato nel momento in cui tutti i moduli vengono combinati in un codice eseguibile unico. Spostare un segmento di codice da un indirizzo ad un altro viene chiamato \"rilocazione\" e pu\u00f2 richiedere il ricalcolo degli indirizzi utilizzati nelle istruzioni di salto assoluto o nelle istruzioni di caricamento o salvataggio di dato in memoria.\nIl programma eseguibile prodotto dal linker potrebbe richiedere un'ulteriore rilocazione quando il programma viene caricato in memoria (appena prima della sua esecuzione). Questa operazione non \u00e8 necessaria nei computer che dispongono di un sistema di memoria virtuale; in questi computer ogni programma ha a disposizione un proprio spazio di indirizzamento privato. Nei sistemi a memoria virtuale tutti i programmi utilizzano lo stesso indirizzo base senza che ci siano conflitti tra programmi diversi\nCollegamento dinamico (Dynamic linking).\nI sistemi operativi moderni prevedono il dynamic linking, ossia la risoluzione di simboli non definiti rimandata fino a che il programma non \u00e8 in esecuzione. Questo significa che l'eseguibile contiene simboli non definiti e una lista degli oggetti o librerie che ne possono fornire la definizione. Lanciando il programma per l'esecuzione vengono caricati questi oggetti / librerie e si stabilisce il collegamento finale.Questa modalit\u00e0 di esecuzione offre due vantaggi:"}
{"id": "656658", "revid": "19933", "url": "https://it.wikipedia.org/wiki?curid=656658", "title": "Federazione dei Mercanti", "text": ""}
{"id": "656662", "revid": "1134466", "url": "https://it.wikipedia.org/wiki?curid=656662", "title": "Cray-4", "text": "Il Cray-4 doveva essere il successore del supercomputer Cray-3 secondo i progetti della Cray Computer. Il progetto termin\u00f2 nel 1995 quando la societ\u00e0 and\u00f2 in bancarotta.\nIl precedente Cray-3 era il primo supercomputer di una certa importanza basato su arseniuro di gallio (GaAs) come semiconduttore. Il progetto Cray-3 non fu un successo, solo un Cray-3 fu realizzato come prototipo e il sistema non fu mai venduto. Seymour Cray avvi\u00f2 il progetto Cray-4 per correggere i difetti del Cray-3 e ottenere una macchina commerciabile.\nAnnunciato nel 1994, il Cray-4 era in sostanza una versione pi\u00f9 piccola e veloce del Cray-3 e consisteva in una serie di processori vettoriali collegati a una memoria veloce. Il Cray-3 gestiva da quattro a sedici processori a 474\u00a0MHz mentre il Cray-4 gestiva da quattro a sessantaquattro processori a 1\u00a0GHz . Il contenitore finale del Cray-4 doveva occupare un piede cubico e venne testato con un processore prelevato dal Cray-3. Un sistema di media dimensione doveva includere 16 processori e 1024 megaword (8192 megabyte) di memoria, 32 gigaflops di potenza di picco e un costo di 11 milioni di dollari\nL'architettura locale della memoria utilizzata nel Cray-2 e Cray-3 venne eliminata e si torn\u00f2 all'insieme di registri B e T come nei primi progetti dato che i computer di Cray avevano difficolt\u00e0 ad utilizzare efficientemente la memoria locale. Dei prototipi di CPU e delle brochure del marketing furono realizzate prima del fallimento."}
{"id": "656664", "revid": "52076", "url": "https://it.wikipedia.org/wiki?curid=656664", "title": "Nikara II", "text": ""}
{"id": "656665", "revid": "327943", "url": "https://it.wikipedia.org/wiki?curid=656665", "title": "Pepi III", "text": ""}
{"id": "656668", "revid": "1005847", "url": "https://it.wikipedia.org/wiki?curid=656668", "title": "Giuseppe Angeli (politico)", "text": "Biografia.\nIl 23 agosto del 1950, a 19 anni, lascia l'Italia e dopo un mese di viaggio approda a Buenos Aires, per raggiungere il padre Michele, gi\u00e0 stabilitosi da 5 mesi a Rosario. Qui conosce e sposa Lidia Sartoris (figlia di immigranti italiani d'origine piemontese) dalla quale avr\u00e0 tre figli.\nComincia a lavorare nel settore edile e nella ristorazione, fa da corrispondente per il \u201cCorriere degli Italiani\u201d, fondato dall'abruzzese Mario Basti (oggi Direttore della \u201cTribuna Italiana\u201d).\nNel 1966 d\u00e0 vita ad un'agenzia di viaggi, Transatlantica (che nel '68 inaugura il primo volo charter per l'Italia), poi divenuta il Gruppo Transatlantica S.A. (operante nel campo dei servizi turistici, cambio valuta, immobili e Borsa).\nSempre negli anni '60 divenne (per 25 anni) Presidente dell'Associazione \u201cFamiglia Abruzzese\u201d. Nel 1986 \u00e8 membro fondatore della Scuola Bilingue Edmondo de Amicis (che oggi conta circa alunni dall'infanzia alla terza et\u00e0).\nViene eletto Presidente del COMITES (Comitato degli italiani all'Estero) della circoscrizione consolare di Rosario nel 1986, rieletto 4 volte fino al 2009 e membro del Consiglio generale degli italiani all'estero dal 1991 fino al 2004.\nElezione a deputato.\nNel 2006 \u00e8 eletto alla Camera dei deputati nella Circoscrizione Estero per la lista Per l'Italia nel Mondo. Aderisce al gruppo di Alleanza Nazionale. Viene poi rieletto al Parlamento nelle file del Popolo della Libert\u00e0. \u00c8 membro della 3\u00aa Commissione permanente (Affari Esteri e Comunitari) e della 4\u00aa Commissione permanente (Difesa).\nNel 2010, a seguito dell'uscita di Gianfranco Fini dal PdL, si iscrive assieme ad altri finiani a Futuro e Libert\u00e0 per l'Italia. Il giorno seguente alle dimissioni degli esponenti del FLI dagli incarichi di governo, Angeli annuncia per\u00f2 di voler lasciare il nuovo partito per ritornare tra le file del PdL.\nDopo aver seguito Fini per \"logica, rispetto e correttezza\" si \u00e8 detto indisponibile a votare la sfiducia al Governo Berlusconi dopo l'uscita dei rappresentanti del Fli dall'esecutivo, \"perch\u00e9 Berlusconi, piaccia o no, qualcosa per l'Italia sta facendo\" e per evitare nuove e costose elezioni."}
{"id": "656679", "revid": "287204", "url": "https://it.wikipedia.org/wiki?curid=656679", "title": "Redange (disambigua)", "text": "Esistono diverse localit\u00e0 che hanno il nome di Redange:"}
{"id": "656688", "revid": "1924342", "url": "https://it.wikipedia.org/wiki?curid=656688", "title": "The Hives", "text": "I The Hives sono un gruppo musicale garage punk/rock svedese formatosi a Fagersta nel 1993.\nStoria del gruppo.\nPrimi anni.\nIl gruppo si forma nel 1993, la leggenda narra che un certo Randy Fitzsimmons avrebbe inviato una lettera a tutti e cinque i membri chiedendo di formare una band. Fitzsimmons \u00e8 anche accreditato come songwriter della band. Da allora \u00e8 stato sospettato che \"Randy Fitzsimmons\" sia uno pseudonimo di Nicholaus Arson\nIl primo demo \u00e8 \"Sounds Like Sushi\", datato 1994. Dopo aver firmato per la Burning Heart, pubblicato l'EP di debutto, ossia \"Oh Lord! When? How?\" (giugno 1996).\nNel 1997 il gruppo pubblica un album intitolato \"Barely Legal\" (che \u00e8 anche un soprannome del chitarrista Vigilante Carlstroem) ed inizia ad esibirsi in tour. Il successivo EP \u00e8 \"A.K.A. I-D-I-O-T\".\nIl successo.\nIl secondo album ufficiale in studio \u00e8 \"Veni Vidi Vicious\", pubblicato nell'aprile 2000 e distribuito dalla Warner Music Group.\nEsso contiene i singoli \"Hate to Say I Told You So\", \"Main Offender\", \"Supply and Demand\" e \"Die, All Right!\".\nAlan McGee decide successivamente di scritturare la band per la sua label Poptones. Su questa etichetta il gruppo pubblica la raccolta \"Your New Favourite Band\" nel 2001. Questo disco raggiunge la posizione numero 7 nella classifica britannica Official Albums Chart. Dopo il successo del disco, vengono ripubblicati alcuni singoli dell'album \"Veni Vidi Vicious\", che entrano in classifica nel 2002. Inoltre l'album \"Veni Vidi Vicious\" viene pubblicato anche negli Stati Uniti.\nSi instaura una disputa tra i The Hives e la Burning Heart dopo che il gruppo sigla un contratto con la Universal Music.\nDopo un'intensiva attivit\u00e0 live, il gruppo ritorna in Svezia dove registra il loro terzo album. Il risultato \u00e8 \"Tyrannosaurus Hives\", pubblicato nel 2004. L'album include i successi \"Walk Idiot Walk\" (numero 13 nella Official Singles Chart) e \"Two Timing Touch and Broken Bones\".\nIl gruppo vince anche due NME Awards nel 2003 nelle categorie \"Best International Band\" e \"Best Dressed Band\".\nInoltre il disco vince cinque Grammis svedesi nel 2005.\nNell'agosto 2007 pubblicano il singolo \"Tick Tick Boom\", mentre nel successivo mese di ottobre pubblicano il nuovo album, ossia \"The Black and White Album\", registrato ad Oxford (Mississippi), Miami e in Svezia.\nIl brano \"Tick Tick Boom\" ed altre canzoni del gruppo sono utilizzate in diversi spot commerciali, videogiochi e serie televisive.\nNel gennaio 2008 il gruppo vince un premio ai \nGrammis svedesi nella categoria \"Best Live Act\".\nAnni 2010.\nNel luglio 2010 viene pubblicato l'EP \"Tarred and Feathered\", contenente alcune cover.\nDurante il periodo 2010-2011 il gruppo partecipa a numerosi festival musicali in giro per il mondo, tra cui lo Sziget Festival in Ungheria, il Rock am Ring in Germania, l'Hard Rock Calling e il Wireless Festival nel Regno Unito (2010), lo Splendour in the Grass in Australia (2011).\nNel marzo 2012 la band annuncia il suo quinto album dal titolo \"Lex Hives\", pubblicato dall'etichetta di propriet\u00e0 della band, Disque Hives, nel mese di giugno. \nIl primo singolo pubblicato \u00e8 \"Go Right Ahead\". In precedenza erano stati diffusi su YouTube alcuni teaser trailer promozionali.\nNel 2014 Dr. Matt Destruction (Mattias Bernvall) lascia la band per motivi di salute non specificati dalla band stessa.\nIl 13 febbraio 2015 esce il singolo \"Blood Red Moon\".\nIl 17 maggio 2019 esce il singolo \"I'm Alive\", estratto dal nuovo album del gruppo, prevista l'uscita nel 2020, prodotto insieme alla etichetta AWAL\nNell'aprile del 2020 in una intervista, il cantante, Pelle Almqvist, ha dichiarato di aver contratto il Covid-19\nCollaborazioni.\nNel 2006 il gruppo ha registrato il brano \"Throw It on Me\" insieme al produttore hip hop Timbaland, contenuto nell'album di quest'ultimo \"Timbaland Presents Shock Value\" (2007). Il gruppo collabora anche con i The Raconteurs di Jack White e con i N.E.R.D (per \"Seeing Sounds\", in cui vengono accreditati i singoli membri del gruppo non a nome The Hives).\nNell'ottobre 2008 il gruppo collabora con Cyndi Lauper per il singolo natalizio \"A Christmas Duel\". Inoltre lavorano con il rapper svedese Petter.\nCaratteristiche Tecniche.\nI The Hives utilizzano, dal vivo, solo ed esclusivamente strumentazione con connessione via cavo. Non utilizzano nessun collegamento con strumentazione radio microfonica. Per questo motivo dal vivo, sono sempre assistiti da dei rodaies, chiamati dalla stessa band \"Ninja\", (in quanto sono vestiti e camuffati come dei Ninja per l'appunto), che intervengono costantemente durante le loro esibizioni. In alcuni casi, sempre dal vivo, intervengono con alcuni strumenti musicali di supporto quali tamburello (ad esempio su Tick Tick Boom), e/o cori."}
{"id": "656693", "revid": "755885", "url": "https://it.wikipedia.org/wiki?curid=656693", "title": "Stars - The Best of 1992 - 2002", "text": "Stars - The Best of 1992-2002 \u00e8 un album della band irlandese The Cranberries. Si tratta di un greatest hits del periodo 1992-2002. Alcune tracce sono versioni differenti delle canzoni che provengono dai primi album. Sono anche contenute due inediti: \"\"New New York\" e \"Stars\"\".\nDue mesi dopo la raccolta \u00e8 uscito un DVD col nome di \"Stars - The Best of Videos 1992 - 2002\"."}
{"id": "656696", "revid": "1543377", "url": "https://it.wikipedia.org/wiki?curid=656696", "title": "Cray X1", "text": "Il Cray X1 era un supercomputer vettoriale ad architettura NUMA prodotto da Cray Inc. fin dal 2003. L'X1 venne descritto come unificazione dell'architettura dei Cray T90, Cray SV1 e Cray T3E in un'unica macchina. L'X1 eredita dall'SV1 i processori multistreaming, la cache vettoriale e la tecnologia CMOS, dal T3E il sottosistema di memoria distribuita scalabile e dal T90 l'elevata banda della memoria e il raffreddamento a liquido.\nL'X1 ha un ciclo di clock di 1.2 ns (800\u00a0MHz), pipeline vettoriali a 8 vie in modalit\u00e0 MSP e ogni processore offre un picco di potenza di 12.8 gigaFLOPS. Fino a 64 processori \u00e8 disponibile la versione raffreddata ad aria. La versione raffreddata a liquidi pu\u00f2 arrivare fino a 4096 processori e a 1024 moduli di memoria collegati tramite un doppio toro bidimensionale a 32 sezioni. Il sistema \u00e8 in grado di generare un picco di potenza teorico di 50 TeraFLOPS. Il pi\u00f9 grande sistema X1 non classificato ha 512 processori e si trova nei Oak Ridge National Laboratory, bench\u00e9 il sistema fosse stato in seguito aggiornato all'X1E.\nL'X1 pu\u00f2 essere programmato tramite un sistema di comunicazione basato su messaggi come l'MPI e il PVM, o tramite un linguaggio che gestisce la memoria condivisa come l'Uniform Parallel C o il Co-Array Fortran. L'X1 utilizza come sistema operativo l'UNICOX/mp un sistema operativo che condivide pi\u00f9 caratteristiche in comune con il sistema operativo IRIX di Silicon Graphics che con il vecchio UNICOS utilizzato sulle precedenti macchine Cray.\nNel 2005 Cray rilasci\u00f2 la versione X1E basata su processori dual-core in modo da creare nodi con otto core (quattro processori). I processori vengono portati alla frequenza di 1150\u00a0MHz. I miglioramenti triplicano la potenza di picco dei processori ma riducono la banda disponibile per ogni core. Le schede X1 e X1E possono venir mischiate nello stesso sistema."}
{"id": "656698", "revid": "67875", "url": "https://it.wikipedia.org/wiki?curid=656698", "title": "Stars - The Best of 1992-2002", "text": ""}
{"id": "656701", "revid": "842", "url": "https://it.wikipedia.org/wiki?curid=656701", "title": "Non-uniform memory access", "text": ""}
{"id": "656702", "revid": "767487", "url": "https://it.wikipedia.org/wiki?curid=656702", "title": "D\u00fcnyay\u0131 Kurtaran Adam", "text": "D\u00fcnyay\u0131 Kurtaran Adam (lett. \"L'uomo che ha salvato il mondo\") \u00e8 un film di fantascienza turco del 1982, diretto da \u00c7etin \u0130nan\u00e7. Meglio conosciuto come lo \"\"Star Wars\" turco\", a causa del suo massiccio uso illecito di materiale piratato e protetto da copyright dai film di \"Guerre stellari\".\nTrama.\nLa storia narra di due piloti, Murat e Al\u00ec, le cui astronavi durante una battaglia finiscono su un pianeta deserto. I due dopo aver esplorato il deserto, ipotizzano che il pianeta sia abitato solo da donne. Al\u00ec fa il suo fischio di lupo, tuttavia, emette un fischio sbagliato e vengono attaccati da scheletri a cavallo, che riescono a sconfiggere rubando anche due cavalli.\nTuttavia, vengono catturati da dei robot al servizio di un dittatore che li portano in un'arena di gladiatori.\nGli eroi riescono a fuggire e trovano rifugio in una caverna piena di persone che hanno provato,e in seguito fallito, a sconfiggere il dittatore. Murat s'innamora dell'unica donna presente nella caverna.\nNell'frattempo, gli scagnozzi del dittatore arrivano nella caverna e uccidono e rapiscono delle persone per trasformarle in zombi, il loro sangue verr\u00e0 usato per dare energia al dittatore. Murat, Al\u00ec, la ragazza e suo fratello di dieci anni fuggono e i due astronauti si allenano prendendo a pugni delle rocce e si dirigono nella citt\u00e0 del pianeta ed entrano in un bar locale. I due l\u00ec devono combattere contro degli alieni delinquenti, ma improvvisamente appare il dittatore che li cattura di nuovo.\nIl dittatore rinchiude in cella i due poi li separa. Manda la sua regina a sedurre Al\u00ec, mentre ordina al suo assistente robot di portargli Murat davanti a s\u00e9. Il dittatore rivela di provenire dalla terra ed \u00e8 anche un mago malvagio. Ha provato a conquistare la Terra ma \u00e8 stato sconfitto da una barriera di \"molecole umane e forza di volont\u00e0\". L'unico modo in cui pu\u00f2 aggirare la barriera \u00e8 usare un cervello umano contro di essa. Offre a Murat la possibilit\u00e0 di dominare la Terra e le stelle se si unisce a lui. Il mago possiede il potere degli antenati della terra sotto forma di un cervello d'oro, e tutto ci\u00f2 di cui ha bisogno per conquistare la terra \u00e8 un vero cervello umano. Dopo il rifiuto di Murat, il mago mostra di aver catturato la ragazza e suo fratello. Infuriato, Murat combatte contro gli scagnozzi del mago. Nell'frattempo altri scagnozzi attaccano Al\u00ec proprio quando stava per baciare la regina. Sconfigge gli scagnozzi e poi raggiungere Murat. Per\u00f2 vengono catturati e torturati dal mago. La regina si oppone e quindi viene uccisa. I due resistono alle torture e quindi vengono portati all'arena dove Al\u00ec assiste a una lotta tra Murat e un mostro. Murat riesce a sconfiggere le l mostro e a liberare la ragazza e suo fratello.\nI tre trovano un tempio dove il capo trib\u00f9, sopravvissuto allo sterminio nella caverna, dice a Murat di andare in una grotta a cercare la spada dei fulmini. Cos\u00ec Murat entra nella grotta. Murat prende la spada e sconfigge due ninja dorati che sorvegliavano la spada. Potenziato dai poteri della spada e dopo aver sconfitto un mostro travestito da Al\u00ec, Murat va alla base del mago per liberare il suo amico \nTuttavia, Al\u00ec diventa invidioso della spada e la ruba. Incontra il capo trib\u00f9 e quindi da a quest'ultimo la spada, per\u00f2 in realt\u00e0 non \u00e8 il capo trib\u00f9 ma \u00e8 il mago che riesce a toccare la spada e potenziarsi e intrappola Murat, Al\u00ec, la ragazza e suo fratello. In punto di morte il capo trib\u00f9 dice a i nostri eroi di salvare il mondo dal mago. Al\u00ec, per\u00f2, rimane ucciso in un tentativo di fuga dalla base del mago in cui gli eroi erano stati intrappolati.\nColpito dal dolore, Murat ruba il cervello d'oro e fugge ritornando nella caverna fondendo la spada e il cervello per creare dei guanti e degli stivali dorati, cos\u00ec si dirige dove tutti gli scagnozzi del mago si sono riuniti per vendicare il suo amico morto. Cos\u00ec Murat combatte contro tutti gli scagnozzi del mago (compresi gli scheletri), decapita il mostro dell'arena e fa esplodere l'assistente robotico del mago. Poi, si ritrova faccia a faccia con il mago e lo taglia in due con un colpo di karate. Con la morte del mago l'intera sua base crolla.\nMorto il mago, Murat saluta la ragazza e lascia il pianeta con un'astronave.\nProduzione.\n\"D\u00fcnyay\u0131 Kurtaran Adam\" \u00e8 stato girato in Turchia in un periodo in cui i film realizzati negli Stati Uniti non erano facilmente ottenibili. Come risultato questi film venivano rifatti in Turchia usando un cast completamente composto da attori locali. Il film fa uso di materiale ricavato da molte altre produzioni: \"Guerre stellari\", \"Il mago di Oz\", la serie \"Star Trek\", \"E.T. l'extra-terrestre\", il trailer di \"Quando i mondi si scontrano\" e \"Indiana Jones\".\nDiretto da \u00c7etin \u0130nan\u00e7 e scritto da C\u00fcneyt Ark\u0131n, un attore famoso in Turchia che ha lavorato negli ultimi 50 anni, il film vede anche Ark\u0131n nel ruolo del protagonista Murat. Tra gli altri attori vi sono Aytekin Akkaya (che ha in seguito partecipato nel film italiano \"I sopravvissuti della citt\u00e0 morta\"), H\u00fcseyin Peyda e F\u00fcsun U\u00e7ar.\nColonna sonora.\nLa colonna sonora \u00e8 interamente presa da film degli anni settanta-ottanta ed \u00e8 prevalentemente basata su quella di \"Indiana Jones\". Vi sono scene che incorporano la musica di \"Moonraker - Operazione spazio\", \"Flash Gordon\", \"Battlestar Galactica\" (versione di Giorgio Moroder), \"Ben-Hur\", \"\", \"Il pianeta delle scimmie\", \"Mos\u00e8\", \"Spazio 1999\", \"Quando i mondi si scontrano\" e \"The Black Hole - Il buco nero\".\nDistribuzione.\nLa pellicola \u00e8 entrata nel pubblico dominio negli Stati Uniti."}
{"id": "656704", "revid": "2219808", "url": "https://it.wikipedia.org/wiki?curid=656704", "title": "Grottasanta", "text": "Grottasanta (\"Ruttasanta\" in dialetto siracusano) \u00e8 un quartiere di Siracusa.\nSorto negli anni 1970 a fronte di un'espansione edilizia (disordinata e sregolata) della citt\u00e0 verso nord, il quartiere prende il nome dall'omonimo sito sottostante l'odierna chiesa dell'Addolorata di via dei Servi di Maria. \nStoria.\nAnticamente era conosciuto come Cozzo del Romito per essere un luogo di eremitaggio situato nella latomia omonima (non pi\u00f9 visibile perch\u00e9 coperta dagli edifici costruiti negli scorsi decenni) al cui interno c'\u00e8 tutt'oggi una grotta che nel seicento \u00e8 diventata sede di una comunit\u00e0 monastica e cristiana fondata nel 1643 dall'eremita augustano di origini veneziane Giuseppe Veneziano che la scelse come posto personale di meditazione e di preghiera, da qui il nome Grottasanta che successivamente ha preso la grotta e quella che prima di diventare un quartiere cittadino era una frazione rurale e di villeggiatura prevalentemente collinare, distante circa due miglia dall'abitato di Siracusa (che allora era solo Ortigia), e in cui oltre alla villeggiatura si praticava anche l'agricoltura, la pastorizia e la pesca essendo affacciata sul mare. \nLa chiesa.\nAgli inizi del Novecento la zona di Grottasanta cominci\u00f2 a popolarsi: per provvedere all'assistenza spirituale della crescente popolazione, nel 1932 l'Arcivescovo di Siracusa mons. Giacomo Carabelli con il contributo di papa Pio XI edific\u00f2 una nuova chiesa, sopra la grotta, sull'area donata dai marchesi Gargallo. Il 23 agosto 1935, festa di san Filippo Benizi, mons. Ettore Baranzini eresse la chiesa a parrocchia con il titolo di \u201cMaria SS. Addolorata a Grottasanta\u201d, e l'affid\u00f2 ai Servi di Maria, che per vocazione si dedicano a diffondere la conoscenza, l'amore e la devozione a Ges\u00f9 Crocifisso e alla Vergine SS. Addolorata.\nFino alla met\u00e0 degli anni duemila, nell'ultima domenica di settembre si svolgeva la processione e la festa della Madonna Addolorata che conseguentemente diventava anche la festa di Grottasanta perch\u00e9 la sua vivacit\u00e0 coinvolgeva per tutto il fine settimana un intero rione e non solo (in quei giorni Grottasanta si riempiva di tantissima gente proveniente anche dagli altri quartieri), tanto da farla diventare una delle feste cittadine principali.\nIl quartiere.\nIl quartiere si suddivide in due parti: Grottasanta superiore, che si estende lungo via Filisto e via Servi di Maria (in cui si trova la chiesa) in direzione della restante Siracusa alta; e Grottasanta inferiore (in cui si trova la grotta santa) che si estende lungo la via omonima con due direzioni, da una parte verso l'altura e dall'altra verso Siracusa bassa nonch\u00e9 verso il mare, dove si trovano le maggiori attrattive turistiche della zona: lo scoglio dei due fratelli (\"i ru frati\" per i siracusani) e la cosiddetta \"costa dei\" \"piliceddi\" (chiamata cos\u00ec perch\u00e9 vi sono delle vaschette naturali, chiamate \"pile\" in siciliano, simili ai lavabi domestici) sulla quale inoltre scorre il sentiero ciclopedonale impropriamente chiamato pista ciclabile, diventato da alcuni anni meta di turismo naturalistico e archeologico in quanto si trova all'interno del periplo delle mura dionigiane. Esso \u00e8 collegato alla prima vera pista ciclabile realizzata tra il 2021 e il 2022 che si snoda lungo la parte marginale della citt\u00e0. \nSport.\nNei dintorni della costa c'\u00e8 pure il polisportivo Giorgio Di Bari, meglio noto come \u201cil campo di via Lazio\u201d e in precedenza come \"il campo di contrada Grottasanta\", da sempre usato dalle societ\u00e0 dilettantistiche siracusane e in passato anche dal Siracusa per gli allenamenti. Esso comprende, oltre al campo di calcio a undici in erba sintetica con una tribunetta di acciaio di 400 posti, anche un campo di calcetto e un tensostatico, pi\u00f9 delle sale multifunzioni. Prima dell'ampliamento e dell'ammodernamento apportato a fine anni duemila, possedeva solo il campo a undici in terra battuta con la vecchia tribunetta in acciaio e in assi di legno, e il campo di calcetto dove oggi c'\u00e8 il tensostatico.\nA Grottasanta \u00e8 stata fondata nel 1956 presso la chiesa omonima l'Unione Sportiva Aldo Marcozzi, dai colori giallorossi e dalla grande cura per il settore giovanile facendone cos\u00ec il proprio fiore all'occhiello, che durante gli anni novanta \u00e8 diventata la seconda e nel giro di poco tempo la prima realt\u00e0 calcistica aretusea dopo la radiazione dell'AS Siracusa nel 1995. Molto attiva anche nel sociale, la societ\u00e0 giallorossa viene a tutt'oggi ricordata per essere riuscita a togliere dalla strada molti bambini e giovani per riversarli nel calcio dando cos\u00ec loro una sana opportunit\u00e0 e soprattutto un'ancora di salvezza che purtroppo ancora oggi difficilmente viene data a chi ne ha tanto bisogno. Il Giorgio Di Bari, utilizzato dalla Marcozzi negli anni ottanta-novanta, si trova infatti a ridosso di una delle zone periferiche pi\u00f9 dimenticate e conseguentemente pi\u00f9 problematiche di Siracusa. \u00a0\nLa Marcozzi era ed \u00e8 ancora oggi identificata con Grottasanta (tanto da inserirne il nome nella propria denominazione sociale nel periodo tra gli anni ottanta e novanta), in cui la sua attivit\u00e0 sportiva e sociale \u00e8 stata molto forte (vedi sopra) radicandosi cos\u00ec nella propria area cittadina, e in cui ha giocato fino al 1994 quando la famiglia Lanza, che aveva rilevato la societ\u00e0 in quell'estate, pens\u00f2 di far fare un salto di qualit\u00e0 non solo cittadino ma anche dal punto di vista strutturale essendo il Di Bari un impianto molto piccolo che difficilmente poteva ospitare un pubblico numeroso (la Marcozzi era molto seguita dai siracusani, specialmente di Grottasanta) ed eventualmente delle categorie superiori. La squadra giallorossa ha dunque giocato al De Simone (e qualche volta al campo Montedison, oggi centro sportivo Riccardo Garrone) per quattro anni (dal 1994 al 1998) e per altrettanti campionati (due di Promozione e due di Eccellenza). \nOltre alla Marcozzi, nel quartiere esisteva e giocava un'altra societ\u00e0 calcistica: il Grottasanta con i colori verdeazzurri ma con lo stesso simbolo della Marcozzi, l'aquila. Cos\u00ec come i giallorossi, ha sempre disputato campionati dilettantistici. Entrambe si sono incontrate negli anni 80-90 in terza categoria dando vita a degli infuocati derby definiti \u201cstraquartiere\u201d partecipati da tantissima gente che riempiva l'unica tribunetta del Pippo Di Natale prima e del Giorgio Di Bari dopo. \nCollegamenti esterni.\nSito ufficiale della Parrocchia Maria SS.Addolorata a Grottasanta"}
{"id": "656707", "revid": "32116", "url": "https://it.wikipedia.org/wiki?curid=656707", "title": "Turkish Star Wars", "text": ""}
{"id": "656709", "revid": "287204", "url": "https://it.wikipedia.org/wiki?curid=656709", "title": "Dunyayi Kurtaran Adam", "text": ""}
{"id": "656710", "revid": "2048388", "url": "https://it.wikipedia.org/wiki?curid=656710", "title": "Ophrys fuciflora biancae", "text": "L'ofride di Bianca (Ophrys fuciflora\" subsp. \"biancae ) \u00e8 una pianta della famiglia delle Orchidacee, endemica della Sicilia.\nDescrizione.\n\u00c8 una pianta erbacea geofita bulbosa, alta 10\u201315\u00a0cm. Ha sembianze in comune con \"Ophrys oxyrrhynchos\" e \"Ophrys tenthredinifera\" e secondo alcuni potrebbe aver avuto origine da un'ibridazione naturale tra le due specie.\nLa infiorescenza contiene da 4 a 10 fiori piccoli, con sepali bianco-rosati, talora con sfumature verdi e petali triangolari, in genere dello stesso colore dei sepali oppure giallastri. Il labello \u00e8 trapezoidale, chiaro e villoso al margine, rosso-brunastro al centro, ove \u00e8 presente una piccola macchia lucida grigio-violacea, a forma di H o di farfalla, con un margine chiaro; l'appendice apicale \u00e8 grande, giallo-verdastra, romboidale o tridentata, curva verso l'alto. Il ginostemio, lungo 5\u20136\u00a0mm, ha un rostro acuto.\nFiorisce in marzo-aprile.\nDistribuzione e habitat.\n\u00c8 una sottospecie endemica della Sicilia, diffusa sia nella Sicilia orientale che in quella occidentale.\nCresce fino a 700 m di altitudine, predilige praterie e garighe con suoli calcarei.\nTassonomia.\nQuesta entit\u00e0 \u00e8 stata descritta per la prima volta sotto il nome di \"Ophrys discors\" dal botanico avolese Giuseppe Bianca (1801-1883), il quale comunic\u00f2 la scoperta ad Agostino Todaro (1818-1892), direttore dell'Orto botanico di Palermo, e al botanico napoletano Giovanni Gussone (1787-1866). Nel 1845 Gussone pubblic\u00f2 una \"Flora sicula\" e riport\u00f2 questa entit\u00e0 come \"Ophrys discors\", accompagnandola con la breve descrizione di Bianca. Nel 1847 Todaro inser\u00ec la specie nella sua opera sulle orchidee siciliane \"Orchideae siculae sive enumeratio Orchidearum in Sicilia hucusque detectarum\", descrivendola dettagliatamente sotto il nome di \"Aracnites biancae\", da cui \u00e8 derivata la successiva denominazione \"Ophrys biancae\".\nSuccessivamente \u00e8 stata classificata come sottospecie di \"Ophrys oxyrrhynchos\" (\"Ophrys oxyrrhynchos\" subsp. \"biancae\").\nAttualmente \u00e8 riconosciuta come sottospecie di \"Ophrys fuciflora\"."}
{"id": "656713", "revid": "842", "url": "https://it.wikipedia.org/wiki?curid=656713", "title": "ETA-10", "text": ""}
{"id": "656714", "revid": "767487", "url": "https://it.wikipedia.org/wiki?curid=656714", "title": "Pat Smear", "text": "Biografia.\nNato da padre tedesco di origini ebree e madre afroamericana, Smear cresce nella sua citt\u00e0 natale, Los Angeles. All'et\u00e0 di 18 anni, nel 1977, insieme all'amico Darby Crash, dopo essere stati espulsi dalla University High School di Los Angeles, fonda il gruppo punk rock Sophistifuck and the Revlon Spam Queens, poi rinominati The Germs.\nDurante il loro periodo di attivit\u00e0, tra i componenti che si sono susseguiti troviamo anche la cantante Belinda Carlisle alla batteria, la quale per\u00f2 non appare mai ufficialmente a causa di una prolungata mononucleosi. Nel 1979 esce l'album \"(GI)\", prodotto da Joan Jett e considerato tra i pi\u00f9 influenti di tutti i tempi per il genere hardcore punk; tuttavia, l'anno seguente, i Germs si sciolgono dopo il suicidio di Crash.\nNel 1981 Smear diventa chitarrista del gruppo punk The Adolescents, ma l'esperienza dura solo pochi mesi; negli anni successivi avr\u00e0 contatti con la Nina Hagen Band e far\u00e0 uscire due album solisti, \"Ruthensmear\" e \"So You Fell in Love with a Musician...\".\nNel 1992 riceve la proposta di unirsi ai Red Hot Chili Peppers in sostituzione di John Frusciante, appena uscito dalla band: Smear declina l'offerta in quanto non incline all'influenza funk del gruppo.\nSuccessivamente si unisce ai Nirvana nel ruolo di seconda chitarra e debutta nella sua prima esibizione ufficiale il 25 settembre 1993, al \"Saturday Night Live\". Con il gruppo partecipa anche all'album dal vivo \"MTV Unplugged in New York\". La sua permanenza nel gruppo dur\u00f2 fino allo scioglimento nel 1994, dopo la morte del frontman Kurt Cobain.\nNel 1995 si unisce ai Foo Fighters dell'ex batterista dei Nirvana Dave Grohl. Smear vi rimane fino al 1997, quando, indotto dalla stanchezza, lascia il gruppo. Negli anni successivi continuer\u00e0 a supportare i Foo Fighters in alcune esibizioni dal vivo. Nel frattempo, insieme all'amica Cindy Crawford, conduce il programma televisivo di MTV \"House of Style\".\nDal 2010 \u00e8 ufficiale il suo rientro in pianta stabile nei Foo Fighters, con i quali ha inciso tutti gli album successivi \"Wasting Light\", \"Sonic Highways\", \"Concrete and Gold\" e \"Medicine at Midnight\"."}
{"id": "656715", "revid": "767487", "url": "https://it.wikipedia.org/wiki?curid=656715", "title": "Blah Blah Blah (Iggy Pop)", "text": "Blah Blah Blah \u00e8 un album studio di Iggy Pop del 1986.\nL'album.\nQuesto \u00e8 il settimo album di Iggy Pop come solista e, probabilmente, con un suono pi\u00f9 commerciale rispetto agli altri. La hit portante di questo album \u00e8 \"Real Wild Child\" che ritrae uno stile puro anni ottanta.\nIl brano \"Real Wild Child\" \u00e8 stato usato come sigla iniziale di \"Last Cop - L'ultimo sbirro\" dalla prima fino alla quarta stagione."}
{"id": "656716", "revid": "115249453", "url": "https://it.wikipedia.org/wiki?curid=656716", "title": "Blah Blah Blah", "text": ""}
{"id": "656719", "revid": "1982", "url": "https://it.wikipedia.org/wiki?curid=656719", "title": "R\u00e9dange (Francia)", "text": ""}
{"id": "656722", "revid": "119716256", "url": "https://it.wikipedia.org/wiki?curid=656722", "title": "Nitrato di alluminio", "text": "Il nitrato di alluminio \u00e8 un nitrato con formula Al(NO3)3.\n\u00c8 un sale che si ottiene dalla reazione dell'idrossido di alluminio con l'acido nitrico, dalla struttura normale di idrato cristallino. La sua forma pi\u00f9 comune \u00e8 il nitrato di alluminio nonaidrato (Al(NO3)3\u00b79H2O).\nLa sintesi del nitrato dall'alluminio metallico \u00e8 difficile da realizzare, dato che l'alluminio non viene attaccato dall'acido nitrico a causa dello strato di ossido protettivo che si forma naturalmente sulla superficie del metallo.\nPer questo prima viene attaccato con dell'idrossido di potassio, in seguito neutralizzato con l'acido nitrico per precipitare l'idrossido.\nIn seguito l'idrossido viene filtrato e lavato per rimuovere i residui di potassio nitrato. L'idrossido di alluminio cos\u00ec ottenuto viene fatto reagire con l'acido nitrico in eccesso, ottenendo il nitrato di alluminio per precipitazione attraverso una soluzione al 10% di metanolo e al 90% di isobutanolo e per asciugamento in aria.\nI cristalli devono essere conservati in atmosfera secca, e sono molto sensibili all'umidit\u00e0.\nIl nitrato di alluminio \u00e8 un forte ossidante, usato per la concia delle pelli, la produzione di antitraspiranti e inibitori di corrosione, per l'estrazione dell'uranio, la raffinazione del petrolio e per la nitrazione di composti chimici."}
{"id": "656723", "revid": "56620", "url": "https://it.wikipedia.org/wiki?curid=656723", "title": "La fata Carabina", "text": "La fata Carabina (\"La F\u00e9e Carabine\") \u00e8 un romanzo del 1987 di Daniel Pennac, il secondo del ciclo di Malauss\u00e8ne.\nIl secondo noir di Pennac, ambientato nel 1982, ruota attorno al mondo degli anziani: vecchietti uccisi a colpo di rasoio, vecchietti il cui futuro \u00e8 reinventato ogni sera da parte della sorella sensitiva di Benjamin, Th\u00e9r\u00e8se.\nTrama.\nUna vecchia intenta ad attraversare la strada, tutta tremolante ed insicura, si avventura a superare una lastra di ghiaccio sull'asfalto. Un giovane ispettore di polizia, Vanini, si offre di aiutarla. Improvvisamente, la vecchietta impugna una pistola e spara al ragazzo. Le indagini di due commissari di polizia si intrecciano: da un lato, il commissario Cercaire vuole catturare a tutti i costi il colpevole dell'omicidio dell'ispettore Vanini, dall'altro, il commissario Rabdomant, affiancato dagli ispettori Pastor e Thian, indaga per portare alla luce un giro di droga che ha preso di mira gli anziani.\nOltre alla polizia, anche la giornalista d'assalto Julie Corren\u00e7on inizia ad indagare, per realizzare un reportage per la rivista presso la quale lavora. Durante le sue ricerche, la donna incontra alcuni anziani caduti nel baratro della droga e, per tentare di \"riabilitarli alla vita\", li porta a casa Malauss\u00e8ne. Julie affida ogni anziano ad uno dei componenti della famiglia.\nUn giorno uno dei vecchietti rivela a Benjamin Malauss\u00e8ne di essere stato contattato da una misteriosa ragazza che gli ha donato delle \"pillole contro la tristezza\". L'uomo capisce che a Belleville qualcuno sta cercando di eliminare gli anziani, facendo pervenire loro delle droghe sotto forma di medicinali.\nLa situazione precipita quando Julie viene ritrovata gravemente ferita dopo essere stata torturata e Hadouch Ben Tayeb, amico e vicino della famiglia Malauss\u00e8ne, viene arrestato perch\u00e9 momentaneamente in possesso delle pillole del vecchietto. Successivamente un'altra anziana viene uccisa, a colpi di rasoio, nella sua abitazione. La polizia, indagando sulle conoscenze della signora, scopre che l'anziana frequentava spesso Stojilkovicz, un vecchio amico di Benjamin, il quale guida ogni domenica un pullman turistico carico di vecchiette. L'ispettore Thian, mascherato da donna, inizia ad avvicinarsi alla famiglia Malauss\u00e8ne, nuovamente sotto accusa, e soprattutto a Stojil, il quale \u00e8 anche nel mirino della polizia. Ben presto, si scopre che Stojil sta insegnando alle anziane di Belleville a difendersi dal cosiddetto \"killer del rasoio\" e viene arrestato per possesso di armi illegali. L'ispettore Pastor, d'altra parte, scopre che la figlia di un famoso architetto parigino, l'architetto stesso e il comandante Cercaire, sono in combutta per l'uccisione degli anziani attraverso lo spaccio di droga e, dopo averli minacciati, uccide il comandante. Recatosi presso l'ospedale dove si trovava Julie, le rimane accanto fino al suo risveglio, per poi fuggire in Italia con la madre di Benjamin Malauss\u00e8ne. "}
{"id": "656724", "revid": "117407978", "url": "https://it.wikipedia.org/wiki?curid=656724", "title": "Debre Damo", "text": "Debre Damo, anche Debra Damo o Debra-Damo, ma pi\u00f9 correttamente con pronuncia geminata Debre Dammo o Debra Dammo (\u12f0\u1265\u1228\u1361 \u12f3\u121e\u1361, trascritto secondo criteri scientifici Dabra D\u0101mmo o D\u00e4br\u00e4 Dammo), \u00e8 un monastero fortificato risalente al VI secolo e situato nell'Etiopia settentrionale.\nIl monastero si trova su una montagna isolata (chiamata in amarico \"amba\") situata nella parte settentrionale della regione etiopica del Tigr\u00e8, poco distante dalla citt\u00e0 di Axum.\nLa sommit\u00e0 dell'amba ha una forma che richiama quella di un triangolo isoscele i cui lati lunghi misurano circa 800\u00a0m, il lato corto, lungo circa 300\u00a0m, \u00e8 rivolto verso occidente. Circondata da ripide rupi, la sommit\u00e0 \u00e8 raggiungibile solo tramite un sentiero impervio che si interrompe a circa 15 metri dalla cima. Nell'ultimo tratto, ancora oggi la tradizione vuole che si salga con una corda di pelli di capra, aiutati da un monaco che tira verso l'alto; la corda, infatti, simboleggia il serpente che avrebbe aiutato uno dei nove santi che evangelizzarono l'Etiopia a salire cos\u00ec in alto e fondare il monastero. L'accesso al monastero \u00e8 concesso ai soli visitatori di sesso maschile.\nLa cima dell'amba \u00e8 pianeggiante ed \u00e8 coltivata; vi si trovano campi di grano, orzo e miglio, allevamenti di animali e alcuni pozzi. Nei pressi dell'accesso, nella parte orientale dell'amba, si trova la chiesa, probabilmente una delle pi\u00f9 antiche del paese, circondata da un muro circolare alto oltre 2 metri. Fatta edificare prima del IX secolo dall'imperatore Gabra Masqal, \u00e8 un edificio di due piani a pianta rettangolare al quale si accede attraversando un portico. Nei pressi si trova un altro edificio, anch'esso cinto da mura, nel quale \u00e8 ospitato il tesoro del monastero, consistente in una ricca collezione di antichi manoscritti.\nFanno parte degli edifici del monastero il refettorio, una cappella e case individuali per i monaci costituite da una stanza per lo studio, una per il riposo e una per la preghiera, tutte affacciate su un piccolo orto.\nIl monastero, attivo ancora oggi, in passato era un importante centro per la produzione e diffusione di libri e manoscritti su studi teologici etiopi-ortodossi.\nIl monastero, data la sua collocazione isolata e inaccessibile, rimase inespugnato anche durante la guerra di conquista guidata da Ahmad ibn Ibrihim al-Ghazi, nel corso della quale ospit\u00f2 l'imperatore Dawit II (1508 - 1540); in seguito fu usato come carcere per i membri della famiglia reale."}
{"id": "656725", "revid": "339392", "url": "https://it.wikipedia.org/wiki?curid=656725", "title": "Sardinia ferries", "text": ""}
{"id": "656727", "revid": "25550", "url": "https://it.wikipedia.org/wiki?curid=656727", "title": "Berlin berlin", "text": ""}
{"id": "656729", "revid": "25550", "url": "https://it.wikipedia.org/wiki?curid=656729", "title": "Berlin, Berlin", "text": ""}
{"id": "656730", "revid": "1573940", "url": "https://it.wikipedia.org/wiki?curid=656730", "title": "Santuario di San Paolo della Croce", "text": "Il santuario di San Paolo della Croce di Ovada (Alessandria) \u00e8 un santuario dedicato a Paolo della Croce, santo che fond\u00f2 la Congregazione della passione di Ges\u00f9 Cristo ed \u00e8 stato inaugurato nel 1988.\nStoria e descrizione.\n\u00c8 situato a Ovada, nel luogo dove per molti decenni si ergeva una piccola chiesa prefabbricata, dedicata appunto a san Paolo della Croce, e voluta dalla comunit\u00e0 di una nuova zona della citt\u00e0 che si era andata nel tempo espandendo con la costruzione di nuove case.\nGrazie alla donazione di alcuni terreni da parte di famiglie della zona e alla dedizione del parroco di Ovada don Giovanni Valorio, nel 1984 \u00e8 stata posta la prima pietra, e la costruzione \u00e8 stata terminata quattro anni dopo.\nIl progetto architettonico \u00e8 del padre passionista Ottaviano D'Egidio, che ha voluto simboleggiare nella pianta semicircolare e nell'ardita copertura a vela, sostenuta da una struttura lignea lamellare, l'elevazione dello spirito umano verso la Divinit\u00e0. La struttura muraria \u00e8, invece, in cemento armato a vista."}
{"id": "656735", "revid": "842", "url": "https://it.wikipedia.org/wiki?curid=656735", "title": "Y-MP C90", "text": ""}
{"id": "656736", "revid": "842", "url": "https://it.wikipedia.org/wiki?curid=656736", "title": "Cray Y-MP C90", "text": ""}
{"id": "656738", "revid": "125227063", "url": "https://it.wikipedia.org/wiki?curid=656738", "title": "Tina Aumont", "text": "Biografia.\nTina Aumont nacque a Hollywood, celeberrimo distretto di Los Angeles (California), il 14 febbraio 1946, figlia di Jean-Pierre Aumont, attore francese di origine ebraico-olandese, e dell'attrice dominicana Mar\u00eda Montez. Dopo un'infanzia e un'adolescenza difficili, anche per la prematura scomparsa della madre, si spos\u00f2 nel 1963 con l'attore francese Christian Marquand, dal quale divorzi\u00f2 nel 1965.\nDebutt\u00f2 al cinema nel 1966 con il nome di Tina Marquand in \"Modesty Blaise - La bellissima che uccide\" di Joseph Losey. Nello stesso anno recit\u00f2 in \"La calda preda\" di Roger Vadim, ed entr\u00f2 in contatto con il cinema italiano, nell'ambito del quale avr\u00e0 modo di intraprendere una lunga carriera: il suo primo ruolo fu quello di una delle amanti di Alberto Sordi in \"Scusi, lei \u00e8 favorevole o contrario?\" (1966). Due anni pi\u00f9 tardi recit\u00f2 per Bernardo Bertolucci in \"Partner\" (1968).\nBella, con grandi occhi e labbra seducenti, negli anni successivi il cinema italiano le offr\u00ec numerose parti di donna di facili costumi, dall'erotismo malizioso e ribelle: interpret\u00f2 la maga Circe nel \"Satyricon\" (1969) di Gian Luigi Polidoro, fu una delle conquiste di Giacomo Casanova in \"Infanzia, vocazione e prime esperienze di Giacomo Casanova, veneziano\" (1969) di Luigi Comencini e interpret\u00f2 il ruolo dell'attrice americana amante di Vittorio Gassman ne \"L'alibi\" (1969). Imperson\u00f2 un'amante poco rassicurante in \"Metello\" (1970) di Mauro Bolognini e venne scelta in due differenti occasioni da Tinto Brass, prima ne \"L'urlo\" (1968) e successivamente per \"Salon Kitty\" (1976).\nNel 1975 interpret\u00f2 il ruolo dell'adultera ne \"Il messia\" di Roberto Rossellini e, nello stesso anno, quello di Henriette, giovane ragazza che fa (nuovamente) perdere la testa a Giacomo Casanova nel \"Casanova\" di Federico Fellini. \u00c8 forse questo il ruolo per il quale Tina Aumont \u00e8 principalmente nota al pubblico italiano. Negli anni ottanta e novanta recit\u00f2 per film minori e serie televisive francesi, ma con scarsa fortuna. Mor\u00ec nel 2006, all'et\u00e0 di 60 anni, per un'embolia polmonare. Negli ultimi anni di vita si era trasferita in Francia, nella regione dei Pirenei orientali. Riposa a Parigi nel cimitero di Montparnasse, accanto alla madre."}
{"id": "656742", "revid": "599013", "url": "https://it.wikipedia.org/wiki?curid=656742", "title": "Ernesto Azzini", "text": "Soprannominato \"El du meter\" per la sua statura, fu professionista dal 1907 al 1921 e il primo italiano a vincere una tappa al Tour de France. Era il fratello di Luigi e Giuseppe Azzini.\nCarriera.\nSi distinse come velocista, correndo per l'Atena, la Legnano e la Stucchi. Vinse due tappe al Giro d'Italia, a Udine nel 1910 e a Pescara nel 1912; fu il primo italiano ad aggiudicarsi una tappa al Tour de France, a Parigi nel 1910. Mor\u00ec di tisi a soli 38 anni."}
{"id": "656743", "revid": "339392", "url": "https://it.wikipedia.org/wiki?curid=656743", "title": "Sardinia Ferries", "text": ""}
{"id": "656745", "revid": "38120", "url": "https://it.wikipedia.org/wiki?curid=656745", "title": "Aegir (personaggio)", "text": ""}
{"id": "656753", "revid": "2146989", "url": "https://it.wikipedia.org/wiki?curid=656753", "title": "Locomotiva FS E.360", "text": "Le locomotive FS E.361 - 363 erano locomotive elettriche della Rete Adriatica, a corrente alternata trifase, realizzata per l'esercizio delle linee della Valtellina. I tre esemplari costruiti furono noleggiati alle Ferrovie Federali Svizzere tra il 1906 ed il 1907 per l'esercizio nella galleria del Sempione.\nLe locomotive, impiegate sulle \"linee valtellinesi\" della Rete Adriatica, furono destinate all'utilizzo in galleria nella nuova linea attraverso il Sempione. Il collaudo della linea venne effettuato il 25 gennaio 1906 da un treno trainato da una locomotiva a vapore. Il successivo 26 aprile una 365 delle FFS svizzere effettu\u00f2 una prima prova della linea elettrica. La scelta del trifase venne decisa dai tecnici delle ferrovie svizzere dopo le visite che essi fecero agli impianti delle linee italiane della Valtellina e le prove eseguite con le E34 della Societ\u00e0 Italiana per le strade ferrate meridionali e con le elettromotrici E.1 che furono, per loro, entusiasmanti. Per sopperire alla loro provvisoria mancanza di mezzi di trazione i tecnici svizzeri chiesero ed ottennero, in noleggio, dalle neo costituite Ferrovie dello Stato italiane, le tre nuove locomotive 361, 362 e 363 che la \"RA\" aveva ordinate ed acquisite per il servizio sulle proprie linee. Le locomotive diedero ottima prova di s\u00e9 sulla linea del Sempione trainando oltre 10 treni al giorno. Unica pecca il trolley di tipo Ganz che era problematico nella captazione della corrente elettrica e venne sostituito con quello Brown Boveri, sempre a stanghe, che dotava le locomotive similari svizzere 364-365.\nLa locomotiva 363 rientr\u00f2 in Valtellina nel maggio del 1907 e le 361 e 362 rispettivamente in ottobre e novembre dello stesso anno.\nDa alcune foto \u00e8 possibile vedere una E.360 accantonata presso il Deposito Locomotive di Torino alla fine degli anni '50 assieme ad un E.430. Molto probabilmente si trattava di materiale da destinare al museo di Roma Termini a quel tempo in allestimento. Da li per\u00f2 si salv\u00f2 solo l'E.430."}
{"id": "656755", "revid": "287204", "url": "https://it.wikipedia.org/wiki?curid=656755", "title": "Castel Sismondo", "text": "Il Castel Sismondo di Rimini prende il proprio nome dal suo ideatore e costruttore, Sigismondo Pandolfo Malatesta, a quell'epoca signore di Rimini e Fano. L'odierna struttura rimasta non rappresenta altro che il nucleo centrale del castello, che era originariamente difeso da un ulteriore giro di mura e da un fossato.\nStoria.\nLe origini.\nCastel Sismondo fu costruito per volere di Sigismondo Pandolfo Malatesta a partire dal 1437, in un periodo di grande prosperit\u00e0 per la signoria malatestiana. Fu ideato come fortezza e palazzo al tempo stesso, di grandiose proporzioni, che dovesse rappresentare visivamente il potere e la supremazia del signore sulla citt\u00e0.\nSigismondo, celebrato come architetto dell'opera dagli scrittori di corte, fu verosimilmente ispiratore e coordinatore del progetto, per la sua esperienza di condottiero e la grande conoscenza delle arti belliche. Di certo il signore fu affiancato da progettisti ed ebbe la consulenza, poco dopo l'inizio dei lavori, di Filippo Brunelleschi, architetto di grande prestigio chiamato a Rimini nel 1438 per eseguire sopralluoghi nelle principali fortezze della signoria. Alla fabbrica inoltre lavorarono, prima dell'arrivo di Brunelleschi e ancora nel 1454, Cristoforo Foschi e Matteo Nuti.\nLa costruzione della rocca.\nLa costruzione della rocca sfrutt\u00f2 in parte strutture preesistenti: un grande complesso fortificato costruito da Galeotto Roberto, fratello di Sigismondo e suo predecessore, case malatestiane duecentesche (forse torri residenziali) e un breve tratto delle mura urbane di et\u00e0 federiciana. Il complesso originario, sorto nella zona denominata Gattolo di Santa Colomba, nel rione Cittadella doveva probabilmente risultare angusto e inadeguato per la corte di Sigismondo. Era costituito da una serie di edifici raccolti intorno ad un torrione centrale, con l'ingresso sulla piazza della cattedrale difeso sulla sinistra da una seconda torre.\nLo storico cinquecentesco Baldo Branchi ricorda come il signore avesse proceduto distruggendo gli antichi palazzi e le abitazioni dei suoi avi, ad eccezione del \"palazzo maggiore\", intorno al quale costru\u00ec il nuovo complesso, probabilmente ricavando materiali da costruzione di recupero dalla demolizione delle fabbriche esistenti. \nLe fortificazioni esistenti furono rafforzate e adattate alle nuove esigenze militari con il rialzamento dei camminamenti e del muro di cinta, la regolarizzazione e l'ampliamento del fossato, la costruzione di nuove torri e, dopo la morte di Sigismondo, con l'edificazione di una seconda cinta, pi\u00f9 esterna, aperta da due doppie porte di ingresso, una rivolta verso la citt\u00e0 e l'altra verso la campagna.\nLa costruzione inizi\u00f2 il 20 maggio 1437 alle ore 18.48: il momento della fondazione fu deciso da Sigismondo sulla base di calcoli elaborati con precisione dagli astrologi di corte.\nDurante i lavori, al fine di creare un'ampia fascia di rispetto intorno al fossato, fu demolito un intero complesso di edifici, tra i quali il battistero di San Giovanni, il convento di Santa Caterina e il vescovado. Per esigenze difensive, inoltre, fu ordinata la demolizione della parte superiore del campanile della cattedrale.\nI lavori di costruzione del castello durarono circa 15 anni, anche se le iscrizioni apposte sul portale d'ingresso e su alcuni torrioni fanno risalire la sua inaugurazione al 1446; tuttavia taluni lavori si protrassero fino al 1454, ed \u00e8 possibile che la rocca non sia mai stata compiuta secondo il progetto originario.\nL'immagine dell'antica grandezza del castello \u00e8 ricordata in una medaglia celebrativa di Matteo de' Pasti e in un particolare del celebre affresco di Piero della Francesca nel Tempio Malatestiano. La rocca \u00e8 raffigurata in prospettiva, in modo univoco e coerente con tutte le rappresentazioni dell'epoca, compresa quella del bassorilievo del Cancro nella cappella dei pianeti e dei segni zodiacali: chiusa da una cinta di alte torri all'interno della quale svetta l'imponente mastio.\nLe trasformazioni dei secoli XVI-XIX.\nIl declino della signoria malatestiana, alla fine del XV secolo, determin\u00f2 l'inizio di un lungo periodo di decadenza. Il castello fu destinato unicamente a scopi militari, perdendo definitivamente il carattere di residenza, e fu soggetto a radicali lavori per rispondere alle mutate necessit\u00e0 di difesa dovute al rapido sviluppo delle armi da fuoco.\nNel 1503, durante il breve periodo di dominazione veneziana, il castello fu oggetto di un sopralluogo del provveditore Vincenzo Valier, che lo ritenne inadeguato dal punto di vista balistico alle moderne esigenze difensive. \nImportanti cambiamenti del perimetro murario, come l'introduzione di bastioni poligonali in luogo di quelli quadrangolari del XV secolo, sono documentati dalla pi\u00f9 antica planimetria esistente di Castel Sismondo, disegnata nel 1526 da Antonio da Sangallo il giovane.\nTra il 1624 e il 1626 Castel Sismondo fu interessato da nuovi restauri e trasformazioni, con l'aggiunta di cannoniere, la demolizione delle sommit\u00e0 delle torri per sistemarvi i mortai, il rialzamento delle quote esterne e la demolizione del rivellino verso la campagna, e assunse il nome di Castel Urbano, in onore del pontefice Urbano VIII. Nello stesso periodo furono ricostruiti i muri di controscarpa e i tetti e furono rinnovati la cappella e i magazzini.\nNel 1821 il castello venne adibito a caserma dei carabinieri. L'assetto della fortezza sub\u00ec nel 1826 ulteriori estese modifiche con la distruzione della cinta e dei baluardi esterni, il riempimento del fossato, la demolizione della terza torre e la costruzione di un magazzino di sale addossato ai bastioni. La rocca fu adibita a caserma, deposito e infine nel 1857 a prigione, funzione che mantenne fino al 1967.\nI restauri del Novecento.\nIn anni recenti Castel Sismondo \u00e8 stato oggetto di un generale restauro, diretto da Carla Tomasini Pietramellara, che ne ha permesso la fruizione da parte del pubblico, la conservazione e la comprensione delle fasi costruttive. L'accessibilit\u00e0 \u00e8 stata garantita con l'introduzione di ascensori, passerelle e nuovi corpi scala di disegno contemporaneo all'interno del mastio e dell'ala di Isotta. \nNel corso dei lavori sono emerse preesistenze di et\u00e0 romana e altomedievale, tra cui i resti delle mura tardo imperiali (il cui tracciato segue esattamente il fronte sud-occidentale del mastio), una porta e le fondazioni di una torre, che sono stati resi visibili e integrati nella nuova sistemazione dei percorsi e degli spazi espositivi.\nDal 2019 sono in corso i lavori per il ripristino di 3 dei 6 metri di profondit\u00e0 del fossato orientale, mentre sul lato occidentale \u00e8 stata liberata la \"corte a mare\", lasciata a prato.\nIl castello.\nCastel Sismondo era un complesso di grandiose dimensioni, simile ad una cittadella fortificata, e interamente circondato da un enorme fossato asciutto, al centro del quale scorreva un rigagnolo denominato \u201cfustigata\u201d. \nIl fossato era predisposto per l'allagamento, che poteva avvenire solo sfruttando particolari sistemi idrici, essendo posto ad un livello superiore rispetto al fiume Marecchia.\nIl castello era interamente racchiuso da un'alta cinta esterna dall'andamento irregolare, entro la quale si aprivano due grandi spazi aperti: la corte a mare, rivolta verso la citt\u00e0, e la corte del soccorso, verso la campagna.\nLe due corti comunicavano attraverso una corte minore ricavata all'interno del nucleo centrale del castello, la rocca di mezzo, a sua volta diviso in due corpi di fabbrica principali: il mastio e l'ala di Isotta, collegati ad un livello intermedio tra il primo e il secondo piano attraverso un passaggio coperto. La rocca di mezzo e le due corti erano presidiate ognuna da una propria guarnigione e da un castellano; nel complesso risultano tuttavia scarsi gli alloggi per i soldati, che dovevano essere in numero molto limitato.\nRoberto Valturio, nel suo trattato De re militari, magnific\u00f2 il castello ricordandone le enormi dimensioni (350 passi), la grandiosit\u00e0 delle scarpe, paragonate a piramidi, il numero di finestre (160), torri (6, alte 80 piedi) e ponti (4), l'ampiezza del cammino di ronda, la complessit\u00e0 dell'articolazione e l'imponenza dei terrapieni. \nLo storico ne celebr\u00f2 la bellezza architettonica e la solidit\u00e0 di fortificazione militare, riconoscendo il castello non solo come fondamentale difesa per la citt\u00e0, ma come motivo di ammirazione per l'Italia intera.\n\u00c8 nota attraverso i documenti storici l'esistenza di passaggi sotterranei percorribili a cavallo che comunicavano direttamente con l'esterno e di trabocchetti con pozzi a rasoio, utilizzati con efferatezza dal nipote di Sigismondo, Pandolfo IV, detto \u201cPandolfaccio\u201d. Egli era solito condurre gli sventurati innanzi ad un'immagine della Vergine dipinta sul muro, in un punto in cui nel pavimento si apriva, al di sotto di una tavola di legno, una profonda fossa dalle pareti ricoperte di ferri acuminati.\nLa rocca era caratterizzata all'esterno da una vivace policromia, creata con intonaci dai colori araldici malatestiani (verde, rosso e bianco), testimoniati da scritti del XV secolo, dalla rappresentazione di Piero della Francesca nell'affresco al Tempio Malatestiano e da tracce di velature rosse rinvenute tra i beccatelli sulla torre portaia. Le forme architettoniche, le soluzioni spaziali degli interni e le scelte decorative volute da Sigismondo per il castello appartengono ancora pienamente al gusto del gotico cortese internazionale.\nL'impianto generale di Castel Sismondo ha invece carattere di assoluta modernit\u00e0 per l'epoca e rappresenta la realizzazione di un'operazione concettuale che anticipa le teorizzazioni di Francesco di Giorgio Martini sulle nuove tecniche militari. Castel Sismondo \u00e8 stato considerato il primo castello moderno per l'impianto vagamente stellare rafforzato da torri protese verso l'esterno. \nLa grande conoscenza del Malatesta dell'arte militare del tempo e delle nuove artiglierie, permise la commissione di una struttura fortificata alla moderna, capace cio\u00e8 di resistere alla forza distruttrice delle armi da fuoco. Le cortine infatti, sono molto pi\u00f9 robuste del solito e gli stessi grandi torrioni quadrangolari accoglievano al loro interno un cannone in bronzo ciascuno.\nCome nel Tempio Malatestiano, anche nel castello convivono elementi architettonici e decorativi discordanti, testimoni della transizione avvenuta nella prima met\u00e0 del XV secolo tra la tradizione medievale e la cultura nuova del Rinascimento.\nLa corte a mare.\nLa corte a mare, costruita da Sigismondo davanti al fronte principale della rocca, era circondata da grandi bastioni poligonali. Dal punto di vista dell'arte bellica era una \u201cfalsa braga\u201d, utilizzata per la difesa radente per rendere difficile l'attacco diretto alle torri della cinta interna. La corte fu distrutta insieme alla cinta esterna nel XIX secolo e di essa non restano tracce, essendo stato colmato il fossato che ne definiva il perimetro. L'ingresso alla corte a mare avveniva tramite una torre portaia dotata di due porte, una carrabile a sinistra ed una pedonale a destra, preceduta da due ingressi difesi e due ponti levatoi.\nLa corte del soccorso.\nLa corte del soccorso, pi\u00f9 antica e tuttora esistente, \u00e8 una vasta spianata erbosa di forma trapezoidale irregolare, e costituiva originariamente una vera e propria piazza d'armi. \u00c8 chiusa su lato sud-occidentale da un tratto delle mura urbane e su quello occidentale da un breve tratto di mura che si collega alla quarta torre. \nSugli altri lati si affacciano il fronte posteriore del mastio, caratterizzato da un'imponente scarpa, e quello dell'ala di Isotta. Il muro sud-occidentale ha perduto interamente il cammino di ronda sommitale ed \u00e8 interrotto al centro dalla breccia dell'ingresso posteriore, corrispondente alla distrutta torre portaia, che metteva in comunicazione la corte con la campagna circostante. Questo fronte della rocca era difeso esternamente da un rivellino, ma era ritenuto pi\u00f9 sicuro degli altri perch\u00e9 circondato da terreno acquitrinoso.\nLa cinta interna.\nLa rocca di mezzo ha una pianta irregolare ed \u00e8 chiusa da un giro di bastioni a scarpa rafforzati agli angoli da quattro torri quadrangolari (esisteva anche una quinta torre, posta all'angolo nord-occidentale del palazzo d'Isotta). I torrioni sono tutti rivolti verso la citt\u00e0 e si affiancano a vicenda, tenendo sotto tiro tutte le direzioni d'accesso e creando un sistema difensivo con punti di tiro e di osservazione efficace contro le armi da fuoco. La disposizione delle torri accredita la tesi che il castello sia stato costruito sostanzialmente per difendere il signore dalle eventuali rivolte dei sudditi prima ancora che per difendere la citt\u00e0 dai nemici esterni.\nLe prime due torri serrano il corpo di ingresso; quella di sinistra, pi\u00f9 bassa, \u00e8 rafforzata da un riempimento di terra che ne occupa tutto il livello inferiore; la torre di destra (torre maggiore), pi\u00f9 alta e in posizione pi\u00f9 esterna, fungeva da torre scalare, ed ha al suo interno una scalone elicoidale che conduce ai piani superiori del mastio.\nLa terza torre, distrutta, \u00e8 riconoscibile in parte nell'andamento planimetrico di un bastione proteso verso la piazza, mentre la quarta torre si affaccia sul lato settentrionale. Tutte le torri sono ornate nella parte superiore da stemmi malatestiani. Sulle murature dei bastioni e sulle torri, a coronamento della scarpa, corre una fascia marcapiano in formelle in maiolica smaltata decorate con la rosa quadripetala, antica decorazione araldica malatestiana.\nL'ingresso verso la citt\u00e0 avviene tramite un portale gotico, ad arco acuto, con stipiti e ghiera realizzati in conci marmorei disposti in modo classico.\nSopra al portale \u00e8 posta un'epigrafe dedicatoria con un solenne testo in latino scolpito in caratteri lapidari classici, nel quale si afferma che Sigismondo eresse l'edificio dalle fondamenta nel 1446 (nonostante la rocca non fosse stata costruita ex novo), a decoro dei riminesi, e stabil\u00ec che venisse chiamato con il suo nome:\nSIGISMUNDUS PANDULFUS MALATESTA PAN F. MOLEM HANC, ARIMINENSIUM DECUS, NOVAM A FUNDAMENTIS EREXIT, CONSTRUXIT QUE A.C. CASTELLUM SUO NOMINE SISMUNDUM, APPELLARI CENSUIT MCCCCXLVI.\nL'epigrafe, cos\u00ec come le due identiche poste sul lato meridionale dell'ala d'Isotta e sulla quarta torre, ha proporzioni e caratteri espressamente rinascimentali; non sembra coeva alla costruzione delle mura ed \u00e8 stata interpretata come un segno della svolta introdotta da Leon Battista Alberti nel gusto della corte malatestiana.\nSull'ingresso \u00e8 posto un grande stemma costituito da uno scudo con bande a scacchi, simbolo dei Malatesta, sormontato da un cimiero a testa d'elefante crestato e da una rosa quadripetala. Ai lati dello stemma \u00e8 celebrato, in caratteri gotici rilevati, il nome del signore di Rimini: Sigismondo Pandolfo. \nQuesto goticismo stilistico ci riporta all'ambiente di Venezia, citt\u00e0 che rimase sempre legata al Malatesta, essendo stato Sigismondo capitano di ventura delle truppe della Serenissima. La torre d'ingresso \u00e8 conclusa in sommit\u00e0 da una bertesca su archetti sormontata da un coronamento rastremato.\nIl palazzo di Isotta.\nIl \u201cpalazzo di Isotta\u201d potrebbe essere stato edificato per volere di Sigismondo come un'ala residenziale temporanea, che avrebbe dovuto ospitare la corte durante i lavori per la costruzione del mastio, oppure, secondo un'ipotesi alternativa, come residenza per la giovane amante e poi terza moglie.\nL'ala d'Isotta ha una pianta rettangolare e si sviluppa su tre piani, organizzati secondo uno schema distributivo molto diffuso nei castelli europei, entro muri perimetrali di eccezionale spessore (fino a tre metri). In origine il piano terra ospitava gli ambienti di rappresentanza: la sala di ricevimento e la cappella, dalla quale una scala conduceva al primo piano, dove erano gli ambienti privati (la camera e il salotto). Una seconda scala era riservata al personale di servizio e conduceva alla terrazza sommitale senza interferire con gli appartamenti signorili.\nIl grande ambiente dei magazzini al piano interrato, aperto da poche e piccole finestre nello spessore della muratura, comunica tramite una breve scala con uno spazio esterno rialzato ricavato sul lato sud-orientale del castello. \nLa sistemazione attuale dello spazio interno, che fu sede del Museo delle culture extraeuropee \u201cDinz Rialto\u201d tra il 1988 e il 2000, si deve ai moderni interventi di restauro.\nNel passaggio che mette in comunicazione l'ala d'Isotta con l'edificio di mezzo della corte interna \u00e8 riconoscibile in planimetria la torre di et\u00e0 romana in corrispondenza della quale il tracciato dell'antica cinta muraria cambiava direzione.\nIl fronte meridionale dell'edificio, quasi interamente chiuso, presenta al livello inferiore un'iscrizione dedicatoria in latino, identica a quella dell'ingresso principale, e al primo piano una serie di mensole in pietra d'Istria su beccatelli in aggetto, che dovevano sorreggere una grande balconata coperta. Il pavimento della balconata era probabilmente realizzato in lastre di pietra d'Istria, mentre la copertura era costituita da un manto di coppi su tavole. Nella parte superiore della facciata corre una scossalina, sotto alla quale sono visibili i fori che fungevano da sostegno per le travi della copertura.\nL'edificio \u00e8 addossato a sud-ovest a una torre d'angolo preesistente, alla base della quale \u00e8 leggibile un tratto della cinta muraria urbana, mentre si apre con una serie di finestre sul lato della corte del soccorso.\nIl mastio.\nIl mastio si innalza su un grande basamento a scarpa, protetto da poderosi terrapieni perimetrali spessi fino a otto metri, costituiti da due distinti paramenti laterizi collegati da setti murari, che fungevano da consolidamento statico e consentivano di fronteggiare i colpi delle armi da fuoco.\nL'ingresso al mastio avviene attraverso un grande portale a sesto acuto, sotto la cui arcata \u00e8 posto uno stemma raffigurante lo scudo a scacchi e, ai lati, la scritta \u201cSigismondo Pandolfo\u201d, analoga a quella dell'ingresso principale al castello. Il portale immette in un piccolo cortile coperto, che comunica attraverso un passaggio con la torre scalare.\nIl piano terra, ricavato dalla trasformazione di un preesistente palazzo malatestiano, costituiva un enorme basamento per il nuovo palazzo \u201cpensile\u201d voluto da Sigismondo, forse mai completato o forse demolito nei secoli successivi.\nQuesto livello del grande edificio, sistemato in un secondo momento con lo svuotamento del terrapieno artificiale, ospita un grande salone a doppia altezza adiacente alla corte, con volte a botte su pilastri, e una serie di ambienti di servizio \u2013 il pozzo, la cucina, la cantina e i magazzini \u2013 sul lato verso la piazza. Al piano terra e al piano ammezzato sono visibili resti delle preesistenti case malatestiane risalenti al XIII-XIV secolo.\nLe sale del primo piano, al quale si accede percorrendo lo scalone della torre maggiore, ospitavano l'abitazione del castellano, la polveriera, un grande guardaroba per i signori ed un magazzino.\nIl secondo piano o piano nobile, sede dell'appartamento signorile, rappresentava un significativo esempio di integrazione tra una dimora nobiliare ed una complessa struttura fortificata. \nIl settore del mastio prossimo al passaggio coperto di collegamento con l'ala d'Isotta ospitava l'appartamento di Sigismondo e doveva essere un punto fondamentale per tutto il sistema fortificato, per la posizione strategica da cui era possibile sorvegliare sia l'interno che l'esterno del castello. \nSempre al secondo piano si trovavano la camera dei genevieri, l'armeria di Sigismondo e altre camere; al terzo ed ultimo livello erano sistemati due depositi di armi ed una stanza forse adibita a cancelleria del principe.\nSul lato del palazzo rivolto verso la citt\u00e0, sorretto dal terrapieno, si estendeva una spianata sommitale destinata all'artiglieria pesante, elemento di grande novit\u00e0 per l'architettura militare dell'epoca.\nGli ambienti interni del mastio avevano nomi caratteristici, forse derivati dalle pitture murali che le ornavano: sono ricordate, nell'inventario di Isotta degli Atti redatto alla morte di Sigismondo, la camera delle grillande, la camera del crocifisso (forse identificabile con la cappella), la camera di mezzo, la camera senza letto, la camera della pianchetta, la sala della morte, la sala grande e la camera dei genevieri. Le austere sale che costituivano la residenza del signore e della sua corte erano arredate con mobili, armi, tessuti e stendardi, e custodivano libri, sculture, quadri e maioliche. L'intero patrimonio and\u00f2 perduto con la fine della dinastia malatestiana e la definitiva trasformazione del castello in fortezza militare."}
{"id": "656760", "revid": "1305772", "url": "https://it.wikipedia.org/wiki?curid=656760", "title": "Arkanoid", "text": " \u00e8 un videogioco arcade prodotto dalla software house giapponese Taito nel 1986, ispirato all'arcade \"Breakout\" del 1976.\nSebbene non sia il capostipite del suo genere, \u00e8 considerato una pietra miliare dei videogiochi e negli anni ha ispirato innumerevoli cloni e giochi simili.\nL'originale venne pubblicato anche per numerosi computer e console, perlopi\u00f9 dalla stessa Taito o da Imagine Software, un'etichetta di Ocean Software.\nTrama.\nDurante un viaggio nello spazio, l'astronave madre \"Arkanoid\" viene attaccata e distrutta da una misteriosa forza esterna; la piccola astronave \"Vaus\" riesce a scappare, ma rimane poi intrappolata in una piega spazio-temporale. Dopo questa presentazione inizia il gioco, che vede la Vaus muoversi attraverso questa strana dimensione per affrontare il responsabile di tutto, \"Doh\", chiamato in alcune conversioni \"Dimension Changer\". Nell'epilogo dell'arcade il malvagio essere, che \u00e8 l'unico boss nel gioco, dopo la sua distruzione si scopre essere una fortezza di controllo dimensionale.\nModalit\u00e0 di gioco.\nScopo del gioco \u00e8 superare 33 livelli in cui, come in \"Breakout\", bisogna abbattere un certo numero di mattoncini colorati colpendoli con una sfera. Sul fondo dello schermo si trova la navicella Vaus che il giocatore pu\u00f2 muovere solo orizzontalmente: essa agisce da racchetta con cui far rimbalzare la sfera contro i mattoncini; naturalmente bisogna evitare che la sfera cada nella porzione di schermo sottostante alla Vaus, pena la perdita di una vita (all'inizio le vite sono 3).\nCi sono alcune sottili ma sostanziali differenze di gameplay tra \"Breakout\" e \"Arkanoid\", che grazie al successo del gioco sono poi divenuti elementi tipici dei seguiti e dei cloni di \"Breakout\" prodotti in seguito:\nNel 33\u00ba e ultimo livello non ci sono mattoncini da distruggere ma si ha unicamente lo scontro con Doh, che appare come una testa gigante simile a un moai in wireframe: egli attacca sparando proiettili - letali per la Vaus - ma rimanendo sempre immobile al centro della schermata, e il giocatore dovr\u00e0 colpirlo 16 volte con la sfera fino alla sua eliminazione. Se in questo livello verr\u00e0 persa l'ultima delle vite a disposizione, non sar\u00e0 possibile continuare.\nSerie.\nSono stati prodotti diversi sequel ufficiali:\nIl tema di \"Arkanoid\" ricompare inoltre in un altro titolo della Taito, \"Rainbow Islands\": un intero livello del gioco (la \"Doh Island\") ne riprende ambientazioni, nemici, effetti sonori e persino il jingle di game over.\nNello sparatutto arcade \"Megablast\", sempre della Taito, Doh \u00e8 presente due volte come miniboss (nel terzo e nell'ottavo livello, che \u00e8 anche l'ultimo); in entrambe le occasioni appare inizialmente sotto forma di moai e poi di cervello.\nColonna sonora.\nI temi musicali si devono a Hisayoshi Ogura."}
{"id": "656774", "revid": "114966234", "url": "https://it.wikipedia.org/wiki?curid=656774", "title": "Andreas Feininger", "text": "Era particolarmente noto per le sue scene in bianco e nero di Manhattan, caratterizzate da un estremo dinamismo, e per i suoi studi sulla struttura di oggetti naturali.\nBiografia.\nAndreas Feininger nacque a Parigi da genitori statunitensi di origine tedesca: suo padre, il pittore Lyonel Feininger, era nato a New York nel 1871; il suo bisnonno era emigrato da Durlach, Baden, in Germania, verso gli Stati Uniti nel 1848.\nDopo essersi laureato in architettura e aver lavorato a fianco di Le Corbusier inizi\u00f2 a dedicarsi alla fotografia, divenendo poi nel 1943 fotografo della celebre rivista \"Life\"; \u00e8 stato inoltre autore di numerosi libri sulla cultura e tecnica fotografica.\nHa ricevuto nel 1966, dall'American Society of Media Photographers (ASMP) il Premio Robert Leavitt, e successivamente altri premi internazionali. In Italia sono stati tradotti numerosi suoi libri di tecnica fotografica, i pi\u00f9 noti dei quali, \"Fotografia totale\" e \"Il libro della Fotografia - tecnica e applicazione\", .\nPremi.\nNel 1991 vinse l'Infinity Award."}
{"id": "656777", "revid": "124862877", "url": "https://it.wikipedia.org/wiki?curid=656777", "title": "Carrie Underwood", "text": "Nella sua carriera ha venduto pi\u00f9 di 70 milioni di copie tra album e singoli, di cui 16milioni di album negli Stati Uniti, la cifra pi\u00f9 alta tra i vincitori del programma \"American Idol\". Ha vinto numerosi premi, tra cui 7 Grammy Award, 15 American Music Awards, 14 Academy of Country Music Awards e 11 Billboard Music Award. Come compositrice \u00e8 stata nominata a un Golden Globe. \u00c8 diventata membro del Grand Ole Opry, \u00e8 stata inserita nell\"'Oklahoma Music Hall of Fame\" e ha una propria stella sulla Hollywood Walk of Fame. Ha ricevuto due premi alla carriera: il \"Gene Weed Special Achievement Award\" agli Academy of Country Music Awards che il \"Milestone Award\" ai Billboard Music Award.\nLa rivista \"Billboard\" l'ha nominata come \"Miglior artista country del 2000s,\" il suo album di debutto Some Hearts \u00e8 stato definito il \"Miglior Album Country del decennio\" (2000/2010).\nNel 2013 \"Forbes\" inser\u00ec la cantautrice al 43\u00ba posto della classifica \"The Celebrity 100 list\", con un fatturato di 31 milioni di dollari statunitensi, mentre nel 2014 il \"Time\" la inserisce tra le \"100 persone pi\u00f9 influenti del mondo\". Risulta essere l'unica cantante country donna ad aver raggiunto la prima posizione nella classifica Billboard Hot 100, a raggiungere la prima posizione nella Billboard 200 con tutti e sei gli album ed a ottenere il maggior numero di entrate in prima posizione (15) nella classifica Billboard Country Airplay.\nBiografia.\nCarrie Underwood \u00e8 nata a Muskogee (Oklahoma) ed \u00e8 cresciuta nella fattoria di famiglia nella vicina citt\u00e0 rurale di Checotah. Figlia di Stephen, un falegname e Carole Underwood, insegnante di una scuola elementare. Gi\u00e0 da piccola cantava nella chiesa del suo paese e aiutava i genitori in fattoria. Carrie ha tre sorelle di cui due pi\u00f9 grandi, Shanna e Stephanie, le quali sono entrambe sposate e maestre di scuola elementare, e una sorella pi\u00f9 piccola, Charlotte.\nHa frequentato regolarmente la scuola fino alla sua partecipazione per le selezioni della quarta edizione di \"American Idol\" del 2005.\n2005-2006: \"American Idol\" e \"Some Hearts\".\nNell'estate 2004, Carrie Underwood ha fatto i provini per entrare ad \"American Idol\", durante lo stage a Saint Louis in Missouri. Durante il suo provino ha cantato \"I Can't Make You Love Me\" della cantante country Bonnie Raitt. Durante la sua partecipazione al programma televisivo riesce ad arrivare in finale, senza mai essere andata in ballottaggio. Durante il programma si \u00e8 esibita cantando tra le altre \"Love Is a Battlefield\" di Pat Benatar, \"Sin Wagon\" delle Dixie Chicks, \"Trouble\" di Elvis Presley, \"Man! I Feel like a Woman!\" di Shania Twain e \"Crying\" di Roy Orbison.\nIl 5 maggio 2005 vince la quarta edizione di \"American Idol\". La vittoria comprende un contratto discografico del valore di almeno un milione di dollari, l'uso di un jet privato per un anno e una Ford Mustang convertibile.\nIl 15 novembre 2005 la cantante esordisce con l'album \"Some Hearts\" che debutta alla numero 2, dietro solo a \"Confessions on a Dance Floor\" di Madonna. Vende pi\u00f9 315.000 copie solo nella prima settimana negli Stati Uniti. L'album riesce a battere tutti i record, restando al primo posto della classifica country per ben 25 settimane. A un anno dall'uscita, l'album \u00e8 ancora nella top 10 della Billboard 200 e ha venduto pi\u00f9 di 7 milioni di copie solamente in America, dimostrando di poter competere anche con leggende del country come Faith Hill e Shania Twain. A oggi con questo album, Carrie detiene il record per le maggiori vendite di un album di debutto del genere country nei soli Stati Uniti.\nIl suo primo singolo \"Inside Your Heaven\", ha debuttato direttamente alla posizione numero 1 sia negli Stati Uniti che in Canada, superando anche \"We Belong Together\" di Mariah Carey. Qualche mese pi\u00f9 tardi, a ottobre, Carrie lancia il suo secondo singolo, \"Jesus, Take the Wheel\", che \u00e8 restato al numero 1 della classifica country per 6 settimane stabilendo un altro record che verr\u00e0 inserito nel suo primo album. Il terzo singolo pubblicato dell'album \u00e8 stato \"Some Hearts\" che ha fallito sia nella classifica country che nella classifica della Billboard Hot 100. Il successo ritorna e continua con il quarto singolo \"Don't Forget to Remember Me\" che nella classifica country si \u00e8 posizionato rispettivamente alla numero 2 posizione. Il quinto singolo, intitolato \"Before He Cheats\", \u00e8 uscito nel settembre dello stesso anno, ed \u00e8 arrivato al primo posto della classifica country diventando la sua terza canzone a raggiungere tale traguardo, ed \u00e8 la sua pi\u00f9 grande hit fino a oggi, avendo scalato anche la classifica della Billboard Hot 100. Il sesto e ultimo singolo estratto dall'album \u00e8 \"Wasted\" ed \u00e8 uscito nel febbraio 2007, quest'ultimo come i precedenti raggiunge la prima posizione della classifica country.\n2007-2008: \"Carnival Ride\" e il successo.\nIl 23 ottobre 2007 Carrie Underwood ha pubblicato il suo secondo album, \"Carnival Ride\". La produzione dell'album \u00e8 stata affidata a Mark Bright, che gi\u00e0 aveva lavorato per il primo album di Carrie. Per quanto riguarda la composizione dei testi, invece, l'album, oltre a vantare della collaborazione di Kara DioGuardi, vede la stessa cantante nelle vesti di autrice, poich\u00e9 nel primo album aveva scritto soltanto una canzone, \"I Ain't in Checotah Anymore\".\nA oggi l'album ha venduto pi\u00f9 di 3.311.000 copie solamente negli Stati Uniti, cos\u00ec da essere certificato triplo disco di platino, inoltre grazie a questo record, a oggi Carrie sia una delle maggiori esponenti del country al mondo.\nIl primo singolo estratto da \"Carnival Ride\" \u00e8 stato \"So Small\", ed esce in America il 31 luglio 2007. Raggiunge in poco tempo la vetta della classifica country e la numero 17 della Billboard Hot 100. Il secondo singolo estratto dall'album \u00e8 stato \"All-American Girl\", ed \u00e8 uscito il 17 dicembre 2007, come i precedenti singoli ha raggiunto la posizione numero 1 della classifica country e la posizione numero 27 della Billboard Hot 100. Dalla RIAA, questo singolo \u00e8 stato certificato con il disco di platino, per aver venduto pi\u00f9 di 1.000.000 nei soli Stati Uniti.\nIl terzo singolo estratto, \"Last Name\", eguaglia il successo dei precedenti singoli e porta Carrie a un record di sette singoli alla numero 1 della classifica country. Il quarto singolo vede l'uscita del brano \"Just a Dream\", che in poco tempo diventa un'altra hit per Carrie, nella classifica country poich\u00e9 ha raggiunto la posizione numero 1 della classifica country statunitense. Il quinto e ultimo singolo pubblicato dall'album \u00e8 stato \"I Told You So\", cover del cantante Randy Travis. Con questo brano Carrie, si \u00e8 potuta aggiudicare il suo quinto Grammy Award. Durante la cerimonia dei Grammy, Carrie Underwood insieme a C\u00e9line Dion, Jennifer Hudson, Usher e Smokey Robinson, si sono esibiti cantando Earth Song, in un tributo in 3D a Michael Jackson.\n2009-2011: \"Play On\" e altri progetti.\nIl 3 novembre 2009 Carrie ha pubblicato il suo terzo album, intitolato \"Play On\". L'album \u00e8 il secondo debutto alla prima posizione della Billboard 200 con oltre 318.000 copie vendute nella prima settimana di pubblicazione, e riamnendo per pi\u00f9 di dur mesi nella top 10 della classifica. A oggi l'album ha venduto pi\u00f9 di 3 milioni copie negli Stati Uniti.\nPrima della pubblicazione dell'album sono stati fatti uscire tre singoli promozionali. Il primo singolo estratto \u00e8 stato \"Cowboy Casanova\", il quale come tutti i singoli precedenti non ha avuto problemi a raggiungere la cima della classifica cCountry e l'undicesima posizione nella Billboard Hot 100. A oggi \u00e8 uno dei singoli di maggiore successo per Carrie, con 2 milioni di copie vendute solo negli USA. Il secondo singolo scelto \u00e8 stato \"Temporary Home,\" ed \u00e8 stato pubblicato il 14 dicembre 2009, e da allora anche questo singolo ha raggiunto la top della classifica country in USA. Come terzo singolo \u00e8 stato scelto il brano \"Undo It\", il quale si \u00e8 subito imposto nelle classifiche statunitensi raggiungendo la posizione n. 1 della classifica country, e la n. 23 della Billboard Hot 100. Il quarto singolo estratto \u00e8 stato \"Mama's Song\", il quale \u00e8 stato mandato in radio dal 13 settembre 2010. I tre singoli hanno venduto complessivamente 3 milioni di copie, ottenendo due certificati di platino e uno d'oro dalla RIAA. La cantante ottiene anche due nomination ai Grammy Award del 2011 e 2012.\nSempre nel 2009 \"Billboard\" l'ha nominata come \"Miglior artista country del 2000s,\" il suo album di debutto \"Some Hearts\" \u00e8 stato definito il \"Miglior Album Country del decennio\" (2000/2010).\nNel 2010 intraprende un tour negli Stati Uniti, che secondo Pollstar.com \u00e8 stato il tour che ha guadagnato di pi\u00f9 negli States e il trentunesimo al livello mondiale. Il tour estende delle date nel 2011 in Australia. Inoltre co-scrive e canta il singolo di lancio, \"There's a Place for Us\" per \"Le cronache di Narnia - Il viaggio del veliero\" per il quale riceve una nomination ai Golden Globe. Underwood \u00e8 presente in \"Remind Me\", un duetto con Brad Paisley che ha raggiunto il numero 1 nella Billboard Hot Country Songs, dando alla Underwood il suo undicesimo singolo numero uno in classifica e quattordicesimo assoluto, vendendo 2milioni di copie negli Stati Uniti. Ha anche un duetto con Tony Bennett sul suo album 2011 \"Duets II\" e collaborato con Randy Travis.\n2012-2014: \"Blown Away\", \"Greatest Hits: Decade #1\" e tour mondiale.\nIl primo maggio 2012 esce il suo quarto album \"Blown Away\" che debutta con una vendita di 267,000 copie negli USA nella prima settimana. Entra in prima posizione della classifica Billboard 200, Country Album Charts e Digitals Albums Charts. Il primo singolo \"Good Girl\" diventa il 12\u00ba a debuttare in prima posizione nella Hot Country Chart vendendo pi\u00f9 di 2milioni di copie, mentre il secondo estratto \"Blown Away\" raggiunge la top 20 della Billboard Hot 100, con oltre 2milioni di copie vendute, e entrando nella top 10 della Top Country Song, fa diventare la Underwood l'artista country donna con il maggior numero di entrate (16). Vengono inoltre estratti in singoli \"Two Black Cadillacs\" e nel 2013 \"See You Again\", che raggiungono entrambi le top 10 delle classifiche country e vengono certificati platino. Apre inoltre il tour mondiale \"Blown Away Tour\", che prevede tappe negli Stati Uniti, Australia, Regno Unito, Irlanda e Canada, per un totale di 3,2 milioni di spettatori.\nAi CMT Music Award del 2012 vince la categoria \"Video of the Year\" con Good Girl e \"Best collaborative video\" con \"Remind Me\", duetto con Brad Praisley, mentre agli American Music Awards vince la categoria \"Best Country Album\" con Blown Away. Nel 2013 ai Grammy Award, oltre a esibirsi con i brani \"Two Black Cadillacs\" e \"Blown Away\", ottenendo grazie a quest'ultimo il suo sesto Grammy nella categoria \"Best Country Solo Performance\". Sempre con \"Blown Away\" vince il \"Video of the Year\" ai CMT Music Award diventando la prima artista a vincere quattro volte il premio e diventando l'artista con il maggior di numero vittorie della premiazione.\nAgli inizi del 2014, dopo la collaborazione con Miranda Lambert nel brano \"Somethin' Bad,\" viene riconosciuta agli Academy of Country Music Awards con il \"Gene Weed Special Achievement Award\" e ai Billboard Music Award con il \"Milestone Award\", per i successi ottenuti durante la carriera e il sostegno negli aiuti umanitari. La rivista \"Time\" la inserisce tra le 100 persone pi\u00f9 influenti al mondo.\nA settembre del 2014 pubblica il singolo \"Something in the Water\", che viene certificato platino negli Stati Uniti. Il singolo precede il \"Greatest Hits: Decade #1,\" prima raccolta di hit della cantante, che raggiunge la prima posizione delle classifiche country di Regno Unito e Stati Uniti, mentre arriva la quarta posizione della Billboard 200. L'album risulta essere la raccolta di hit con il debutto pi\u00f9 alto degli ultimi sei anni e nono per un'artista donna, ottenendo la certificazione platino. \"Something in the Water\" vince il Grammy Award come \"Best Country Solo Performance\" alla cerimonia del 2015.\n2015-2017: \"Storyteller\" e il cambio di etichetta discografica.\nDopo la pubblicazione del singolo \"Smoke Break\", il 23 ottobre 2015 esce il quinto album \"Storyteller\" che debutta alla posizione numero 2 della classifica Billboard 200 e alla numero 1 della Top Country Albums. Dall'album sono tratti i singoli \"Heartbeat\", \"Church Bells\", che entrano alla prima posizione della classifica Country Airplay, e \"Dirty Laundry\". L'album viene certificato platino dalla RIAA e \"Billboard\" la nomina nella classifica delle artiste country dell'anno.\nA gennaio del 2016 annuncia il tour statunitense, il \"\" a cui partecipano oltre 1 milione di fan e viene giudicato da \"Billboard\" come il miglior tour country dell'anno, mentre nel dicembre dello stesso anno, insieme a Keith Urban, porta una serie di concerti tra Australia e Nuova Zelanda.\nAi CMT Music Award del 2016 delle tre nomination ne vince due, Performance of the Year e Female video of the Year\",\" con \"Smoke Break\" e a ottobre riceve dai CMT il premio come artista dell'anno. Vince la categoria Choice Country Artist ai Teen Choice Award, riceve due nomination ai Billboard Music Award e agli American Music Awards ottiene la vittoria nella categoria \"Favourite\" Female Country Artist e Favourite Country Album per \"Storyteller\", rendendola l'unica artista ad aver ottenuto il premio per ogni album realizzato. Ai People's Choice Awards 2017 vince la categoria Favourite Female Country Artist e riceve una nomination con \"Church Bells\" ai Grammy Awards 2017.\nNel 2017 annuncia di ritirarsi dalle scene musicali per tutto il corso dell'anno, in modo tale da dedicarsi alla famiglia e al successivo album. Nel marzo 2017 Underwood ha firmato con Universal Music Group sotto la guida della Capitol Records Nashville, dopo essere stata con la casa discografica Arista Nashville per quasi dodici anni. A novembre esce il suo secondo film concerto intitolato \"The Storyteller Tour: Live from Madison Square Garden.\" Pochi giorni dopo la sua decima presenza come conduttrice dei CMA Awards, in un incidente domestico, dovuto a una caduta, l'artista si lede un polso e il volto, chiudendosi nella vita privata per i restanti mesi dell'anno.\n2018-presente: \"Cry Pretty e My Gift\".\nA gennaio del 2018, pubblica il brano \"The Champion\", un singolo promozionale per il Super Bowl LII che vede l'artista entrare per la prima volta nel genere pop.\nAd aprile del 2018 pubblica il singolo \"Cry Pretty\", che entra nella top 5 della Hot Country Songs ricevendo la certificazione oro dalla RIAA. Il sesto \"album omonimo\" al singolo viene pubblicato il 14 settembre, debuttando in prima posizione in 20 paesi. L'album debutta alla prima posizione della Billboard 200 con il debutto pi\u00f9 alto raggiunto da un artista donna nel 2018, con copie. In pochi mesi risulta essere il settimo album pi\u00f9 venduto negli Stati Uniti e il pi\u00f9 venduto tra le artiste, ricevendo la certificazione di disco di platino nel gennaio 2020. L'album debutta inoltre nella prima posizione della classifiche country di Stati Uniti, Regno Unito e Canada. Un secondo estratto dall'album \u00e8 \"Love Wins\", scritto con David Garcia e Brett James. Nel febbraio 2019 si esibisce durante i Grammy Awards. Da maggio 2019 ha intrapreso il \"Cry Pretty Tour 360\", che ha previsto concerti tra Stati Uniti e Canada.\nIl 25 settembre 2020 l'artista pubblica un album natalizio intitolato \"My Gift\", che include brani inediti scritti dalla cantante e svariate cover di brani natalizi rimaneggiati da Greg Wells. L'album debutta alla prima posizione della US Country Albums e Holiday Albums, e all'ottava posizione della Billboard 200. Nei primi giorni di dicembre 2020 Underwood canta per la prima volta in spagnolo nel brano \"Tears of Gold\" con David Bisbal e prende parte allo speciale natalizio di HBO \"HBO Max\". Il singolo \"Hallelujah\" con John Legend \u00e8 stato trasmesso dalle radio Adult Contemporary il 13 novembre 2020 e ha debuttato al numero 28 della classifica di Billboard Adult Contemporarye.\nAltre attivit\u00e0.\nCarrie Underwood \u00e8 un'animalista convinta ed \u00e8 vegetariana dall'et\u00e0 di tredici anni. Nel 2007 \u00e8 stata eletta dalla PETA \"vegetariana pi\u00f9 sexy dell'anno\".\nNel 2006, durante tre concerti, ha interpretato \"Patience\" dei Guns N' Roses con un arrangiamento a tre chitarre: lo ha fatto per ricordare al pubblico la sua passione per il gruppo. Carrie ha ricevuto non pochi giudizi entusiasti per questa performance. Inoltre in non poche occasioni ha cantato la hit \"Sweet Child o' Mine\", sempre dei Guns N' Roses.\nIl 7 febbraio 2010 ha cantato l'inno americano all'apertura del 44\u00ba Super Bowl. Nel 2011 ha recitato nel ruolo di Sarah Hill nel film \"Soul Surfer\". Il 27 gennaio 2012 la rivista statunitense \"Billboard\" ha inserito al terzo posto della classifica delle migliori cinque esecuzioni di tutti i tempi dell'inno americano la performance di Carrie Underwood eseguita il 22 gennaio 2006 durante la partita di campionato della National Football Conference tra i Seattle Seahawks e i Carolina Panthers.\nVita privata.\nCarrie ha avuto una breve relazione con Chace Crawford, successivamente si \u00e8 fidanzata nel dicembre 2009 a Ottawa con il giocatore di hockey su ghiaccio Mike Fisher, che aveva gi\u00e0 incontrato precedentemente in uno dei suoi concerti nel 2008. Carrie e Fisher si sono mostrati in pubblico ufficialmente insieme per la prima volta nel gennaio 2010, presso la Campana Sens Soiree, per una raccolta fondi annuale a Gatineau. Dopo essere comparsa al CMT Awards nel giugno 2010, Carrie ha riferito ai giornalisti che Fisher stava pianificando un viaggio di nozze a sorpresa per loro due.\nIl 10 luglio 2010 i due si sono sposati presso il Ritz Carlton Resort a Plantation Reynolds a Greensboro, in Georgia, con oltre 250 persone presenti. La coppia ha rilasciato alla rivista People la seguente dichiarazione, firmando \"Mike &amp; Carrie Fisher\": \"Non potevamo sentirci pi\u00f9 felici di aver trovato l'un l'altro e di aver condiviso questo giorno con i nostri amici e parenti\".\nLa stilista Monique Lhuillier ha creato un abito di pizzo Chantilly per Carrie e ha anche disegnato gli abiti delle damigelle d'onore. Alla cerimonia sono stati eseguiti solo brani di musica classica e letture della Bibbia. Tra gli ospiti d'onore sono intervenuti i giocatori degli Ottawa Senators, i cantanti Tim McGraw, Faith Hill e Garth Brooks, gli amici diAmerican Idol, nonch\u00e9 i giudici Paula Abdul, Simon Cowell e Randy Jackson.\nIl 2 settembre 2014 Carrie tramite i social network annuncia che aspetta il primo figlio. Il 27 febbraio 2015 nasce il primogenito Isaiah Michael Fisher.\nInfluenze musicali.\nNella sua carriere la cantante ha affermato di avere influenze \u00abdall'intero panorama musicale\u00bb e di essere sempre stata a contatto con la musica. Dal rock trae maggiormente ispirazione dai Queen, George Michael, The Rolling Stones e My Chemical Romance, mentre per il country da George Strait, Dolly Parton, Randy Travis, Martina McBride, Reba McEntire e Garth Brooks. La rivista Rolling Stone ha notato una somiglianza country pop e rock simile a Kelly Clarkson.\nCarrie Underwood \u00e8 diventata a sua volta un'artista da cui altri artisti hanno preso influenze tra cui il gruppo delle Fifth Harmony, la cantante britannica Mollie King, Kelsea Ballerini, Lauren Alaina, e la cantante e attrice Lucy Hale."}
{"id": "656779", "revid": "254401", "url": "https://it.wikipedia.org/wiki?curid=656779", "title": "Ponte di Tiberio", "text": "Il ponte di Tiberio, pi\u00f9 correttamente ponte di Augusto e Tiberio, \u00e8 un ponte romano di Rimini. Dal 1885 \u00e8 monumento nazionale. Compare nello stemma della citt\u00e0 di Rimini ed \u00e8 il primo tratto della via Emilia. \u00c8 situato a nord del centro storico principale e congiunge le due zone storiche di Rimini. \nStoria.\nFungeva da ponte sul fiume Marecchia, quando il suo corso non era ancora stato deviato. La sua costruzione inizi\u00f2 nel 14 d.C. sotto il governo di Augusto mentre il termine dei lavori si ebbe nel 21 d.C., sotto il governo di Tiberio. \nCostruito in pietra d'Istria come l'Arco, da esso riprende anche lo stile sobrio e allo stesso tempo armonico. La struttura \u00e8 composta di 5 arcate a tutto sesto con delle edicole cieche tra le imposte degli archi. La grandezza di questi archi varia in maniera crescente man mano che ci si sposta verso il centro, dove si trova l'arco pi\u00f9 grande. Ai bordi della pavimentazione presenta alcune lastre di pietra con iscrizioni latine.\nPoco dopo il ponte, in localit\u00e0 Le Celle, si diramavano due vie consolari: la via Emilia che arrivava fino a Piacenza e la via Popilia-Annia che arrivava sino ad Aquileia.\nLa presenza di due tacche somiglianti all'impronta di piedi caprini, sulla balaustra posta lato monte, contribu\u00ec a diffondere la leggenda di un ennesimo \"Ponte del Diavolo\", in questo caso costruito dal maligno ingannato da San Giuliano\".\" Pi\u00f9 verosimilmente poteva trattarsi di incavi per fissaggio di carrucole utilizzate per issare materiale dalle barche che arrivavano fin sotto il ponte. Un'altra leggenda vuole che il Ponte di Tiberio sia stato l'unico ponte cittadino traversante l'ex Marecchia che, durante la Seconda guerra mondiale, le forze armate tedesche non riuscirono a demolire. Una lettera pubblicata il 20 agosto 2015 dal giornale on-line Rimini 2.0 descrive il casuale incontro avvenuto negli anni 70 a Ginevra tra il professor Rosino Carlo Zanoni e un ufficiale tedesco durante il quale l'ufficiale ammise di essere l'anonimo \"salvatore\" del Ponte. L'ufficiale sembra essere, alla luce di questa lettera, l'allora maggiore Rudolf Rennecke.\nIl ponte di Tiberio rientrava nella rete stradale cittadina ed era aperto al normale traffico, esclusi i mezzi pesanti. Nel 2014 \u00e8 stato approvato il \"Progetto Tiberio\", una serie di interventi, divisi in 5 comparti, che hanno riorganizzato la viabilit\u00e0 nei pressi del ponte e riqualificando l'intera area di San Giuliano a mare; l'ultimo comparto prevede la pedonalizzazione definitiva del ponte di Tiberio, iniziata in via sperimentale il 30 Maggio 2020."}
{"id": "656781", "revid": "103249", "url": "https://it.wikipedia.org/wiki?curid=656781", "title": "Pastafrolla", "text": ""}
{"id": "656790", "revid": "198277", "url": "https://it.wikipedia.org/wiki?curid=656790", "title": "Sandro Munari", "text": "Carriera.\nConosciuto con il soprannome de \"Il Drago di Cavarzere\", la sua notoriet\u00e0 deriva soprattutto dal fatto di essere stato il primo italiano ad aggiudicarsi la Coppa Fia per piloti, nel 1977, a bordo di una Lancia Stratos.\nMunari debutt\u00f2 nelle corse su strada ad alto livello nel 1964, come navigatore di Arnaldo Cavallari, all'epoca il miglior pilota italiano della specialit\u00e0, con il quale conquist\u00f2 la vittoria nel Rally di Sardegna e nel Rally di San Martino di Castrozza, a bordo di una Alfa Romeo Giulia TI Super della scuderia Jolly Club.\nInizi\u00f2 nel 1965 con la partecipazione al campionato nazionale rally e prosegu\u00ec con le prime vittorie del titolo nazionale nel 1967 e 1969. In campo internazionale la prima vittoria del campionato europeo risale al 1973, intervallata dalla vittoria alla Targa Florio del 1972 e al quarto posto alla 1000 km di Zeltweg, sempre nel 1972, su una Ferrari 312 PB avendo come compagno di squadra un altro famoso campione italiano, Arturo Merzario.\nFu indissolubilmente legato alla Lancia e al Rally di Monte Carlo, utilizzando le Flavia, Fulvia e soprattutto la Stratos che lo port\u00f2 al titolo mondiale nel 1977. Col ritiro della Stratos dalle competizioni pass\u00f2 su una Fiat 131. Al Rally di Montecarlo Munari vinse nel 1972 poi per tre anni consecutivi, dal 1975 al 1977.\nDopo il ritiro dal rallysmo mondiale, terminato con 7 vittorie in gare per il campionato mondiale, partecip\u00f2 fino al 1984 ad alcune competizioni desertiche come il Rally Dakar o il Rally dei Faraoni, utilizzando vetture diverse tra cui anche la Lamborghini LM 002. La sua attivit\u00e0 nel mondo sportivo fu descritta in un libro di memorie, in collaborazione con Sergio Remondino: \"Sandro Munari. Una Vita di Traverso\". Munari ha iniziato anche un'attivit\u00e0 di organizzatore di corsi di guida sicura che si svolge presso il circuito di Adria. In quest'ambito ha fondato la Abarth Driving School, di cui \u00e8 direttore, in collaborazione con Abarth. La scuola \u00e8 presso il circuito di prova del Gruppo Fiat, a Balocco in provincia di Vercelli.\nRisultati.\nRisultati ottenuti da Sandro Munari nel Campionato mondiale rally. Fino al 1978 non erano previsti punti,classifica e titolo per i piloti. Nel 1977 e 1978 le gare mondiali erano valide per la Coppa FIA piloti, che teneva conto anche dei risultati nel Campionato europeo rally ed in altre gare."}
{"id": "656794", "revid": "1106276", "url": "https://it.wikipedia.org/wiki?curid=656794", "title": "Villa Montalvo", "text": "Villa Montalvo \u00e8 una villa signorile posta alle porte dell'abitato di Campi Bisenzio (provincia di Firenze): si estende per circa 3.000 metri quadrati ed \u00e8 di propriet\u00e0 dell'amministrazione comunale.\nOriginariamente nota come Villa alla Marina per la vicinanza dell'omonimo corso d'acqua (si trova infatti alla confluenza del torrente Marina con il fiume Bisenzio), deve il suo attuale nome al fatto che fu per tre secoli dimora dei membri della nobile famiglia di origini spagnole Ramirez de Montalvo.\nStoria.\nLa prima menzione scritta della villa si ha in una carta del 1305, che riporta la presenza in quel luogo di una casa fortificata. \u00c8 lecito supporre che i Tornaquinci (poi Tornabuoni), possessori dei terreni su cui essa sorge dalla met\u00e0 del Duecento, avessero fortificato una precedente costruzione con mura ed una torre allo scopo di realizzare un rifugio sicuro da utilizzare durante i continui scontri fra Guelfi e Ghibellini, fazione a cui appartenevano i Tornaquinci.\nA seguito della sconfitta dei Ghibellini, la villa subisce devastazione e deturpazione: le fortificazioni vengono abbattute e la torre viene \"scamozzata\" (viene distrutta la parte terminale quale simbolo di onta allo sconfitto).\nAgli inizi del XV secolo la famiglia Del Sodo acquista la villa ed inizia una lunga opera di ristrutturazione e di ampliamento, che termina nel 1427: viene ampliato il complesso con la costruzione dell'ala sud e di una piccola cappella.\nNel 1460 la villa fu acquistata dalla famiglia Spinelli, ricchi mercanti fiorentini.\nNel 1534 Ottaviano de' Medici acquist\u00f2 la villa e diede inizio a nuovi lavori di modifica: i due corpi della villa, quello originale e quello aggiunto dalla famiglia Del Sodo, furono uniti a formare un corpo unico, ed un giardino fu eretto tutto intorno al nuovo edificio. Fu realizzato anche un portico a colonne nel cortile interno ed al primo piano fu costruito un loggiato che attraversa tutta la villa. Tra le mura della villa dimor\u00f2 anche il figlio Alessandro di Ottaviano de' Medici, pievano di Santo Stefano a Campi e futuro papa Leone XI.\nA met\u00e0 del XVI secolo il vicino torrente Marina sposta il suo corso e le sue acque iniziano a lambire la villa. Questa vicinanza causer\u00e0 nel corso degli anni numerosi danni al complesso per le frequenti \"rotture\" dell'argine da parte del torrente.\nNel 1570, Bernardetto de' Medici, figlio di Ottaviano, si trasfer\u00ec a Napoli e vendette la villa a Don Antonio Ramirez, nobile spagnolo appartenente alla famiglia Ramirez de Montalvo, giunto a Firenze al seguito di Eleonora di Toledo, sposa di Cosimo I de' Medici. Sotto la propriet\u00e0 della famiglia Ramirez de Montalvo la villa visse tre secoli di splendore alternati da alcuni periodi di decadenza. Don Antonio inizi\u00f2 una lunga serie di interventi di restauro e di ampliamento: fu modificata tutta la facciata di sud-ovest ed al piano terra fu inserita una serie di finestre con mensole in pietra ed inferriate; il portone d'ingresso fu ricostruito e sull'arco della volta fu inserito lo stemma familiare; lungo tutto il perimetro della villa venne issato un alto muro di cinta.\nLa villa venne inoltre dotata di due ingressi: il cancello principale fu posto di faccia al portone della villa mentre il secondario fu collocato nella parte orientale del giardino. I lavori di abbellimento terminarono con lo scavo di un nuovo pozzo in pietra al centro del cortile interno, manufatto ingentilito da una colonna in pietra serena sormontata da una statua raffigurante un leone.\nNel corso del XVII secolo la villa vive un periodo di decadenza sia a causa delle frequenti esondazioni del vicino torrente sia per lo scarso interesse manifestato nei confronti della stessa dai membri della famiglia Ramirez de Montalvo.\nNel 1760 la situazione cambia: Don Ferdinando eredita la villa e sotto la sua conduzione vengono eseguiti numerosi lavori di manutenzione: l'interno della villa viene abbellito con stucchi e dipinti, il giardino viene arricchito da numerose piante pregiate come la magnolia, ed i suoi vialetti vengono contornati da conche in terracotta con piante di limoni, lungo le mura di confine del giardino vengono posti vasi in terracotta e statue in pietra serena. All'interno della villa \u00e8 ristrutturata e ampliata la cappellina dedicata a sant'Andrea Avellino (del 1719), che diventa una vera e propria cappella di famiglia.\n\u00c8 anche ripristinata e infoltita, lungo il torrente Marina, la macchia boschiva fatta a suo tempo piantare da Don Antonio. trasformandola in una vera e propria ragnaia, che diviene la meta preferita di caccia per tutti i nobili fiorentini dell'epoca.\nLa villa rest\u00f2 di propriet\u00e0 della famiglia Ramirez de Montalvo fino al 1838, quando la linea maschile della famiglia si estinse e l'ultima discendente dei Montalvo, Giulia, spos\u00f2 un giovane ingegnere lucchese, Felice Matteucci (sepolto all'interno della cappella della villa), che doveva poi inventare il motore endotermico assieme ad Eugenio Barsanti.\nNel 1921 gli eredi Matteucci vendettero la villa al proprio fattore, Giovanni Fratini, che fece incrementare notevolmente le attivit\u00e0 agricole della villa, ormai ridotta a fattoria di campagna. Nel 1941 Fratini vendette la fattoria ad un industriale milanese, Walter Pauly; nel 1974 fu poi ceduta ad una multinazionale e nel 1984 comperata dal comune di Campi Bisenzio insieme alla limonaia ed al giardino. Il restauro della villa \u00e8 stato ultimato nel 1998.\nStato attuale.\nOggi la Villa ospita la biblioteca comunale, l\"'Archivio Storico\" del comune ed alcuni uffici municipali, e viene spesso utilizzata come sede di rappresentanza del comune in eventi importanti. La limonaia \u00e8 usata per convegni, manifestazioni ed altri eventi culturali da parte dell'amministrazione comunale e delle associazioni del territorio.\nNel giardino fanno mostra di s\u00e9 una magnolia di 300 anni ed un immenso platano di 200 anni, alto 28 metri e con una chioma del diametro di 25 metri, inserito nella lista degli alberi monumentali della Regione Toscana.\nConfinante con la villa c'\u00e8 il Parco urbano di Villa Montalvo, uno spazio di verde pubblico di 19 ettari.\nVisite.\nLa villa \u00e8 visitabile dal luned\u00ec al venerd\u00ec, dalle ore 9:00 alle ore 12:00 e dalle ore 15:00 alle ore 19:00.\nCome raggiungere la villa.\nL'ingresso della villa \u00e8 posto in Via di Limite, strada che si incrocia sulla destra di Viale Primaldo Paolieri dirigendosi verso Capalle dalla rotonda posta all'intersezione tra Viale Paolieri, Via Saliscendi e Viale Salvador Allende.\nCollegamenti esterni.\nVilla Montalvo sul sito del Comune di Campi Bisenzio"}
{"id": "656798", "revid": "767487", "url": "https://it.wikipedia.org/wiki?curid=656798", "title": "Morava occidentale", "text": "La Morava Occidentale (in serbo: \"Zapadna Morava\" in cirillico: \"\u0417\u0430\u043f\u0430\u0434\u043d\u0430 \u041c\u043e\u0440\u0430\u0432\u0430\") \u00e8 un fiume della Serbia centrale. Lungo 308 km, nasce nei pressi della citt\u00e0 di Po\u017eega dalla confluenza di Golijska Moravica e \u0110etinja e confluisce nella Grande Morava al momento di incontrare lo Ju\u017ena Morava. L'incontro con lo Skrape\u017e, pochi chilometri dopo, \u00e8 oggetto di studi sulla possibilit\u00e0 che anche quest'ultimo possa essere considerato la parte iniziale del fiume.\nIl corso.\nA differenza del senso di scorrimento della Morava e della Morava Meridionale (da sud a nord), la Morava Occidentale scorre in direzione perpendicolare (da ovest a est), separando la regione della \u0160umadija della Serbia centrale dalle parti pi\u00f9 meridionali del paese.\nA causa della sua direzione, la Morava Occidentale scorre attraverso numerose valli, regioni e sub-regioni:\nLa Morava Occidentale riceve 85 tributari. La portata media \u00e8 di 120\u00a0m\u00b3/s, ma \u00e8 caratterizzata da estreme variazioni con il risultato di numerosi straripamenti.\nIl bacino idrografico ha un'area di 15,849\u00a0km\u00b2 (42,3% dell'intero bacino idrografico della Morava), appartiene al bacino imbrifero del Mar Nero e non \u00e8 navigabile.\nEconomia.\nLa valle della Morava Occidentale, la Zapadno Pomoravlje, \u00e8 economicamente la pi\u00f9 sviluppata delle tre valli della Morava. Con la valle dell'Ibar, la Morava Occidentale ha un grande potenziale in produzione di elettricit\u00e0 (gli impianti idroelettrici di Ov\u010dar (6\u00a0MW) e Me\u0111uvr\u0161je (7\u00a0MW)). L'acqua \u00e8 utilizzata anche per l'irrigazione e per lo stesso scopo \u00e8 stato creato il lago artificiale di Parmenac, aiutando cos\u00ec la gi\u00e0 fertile regione (cereali, frutteti). In pi\u00f9, tra tutte e tre le valli della Morava, la valle della Morava occidentale \u00e8 la pi\u00f9 ricca di foreste.\nIl bacino idrografico della Morava Occidentale \u00e8 ricco di metalli (pi\u00f9 di tutte la sezione di Ibar) e include l'estrazione di antracite, magnesite, cromo, ecc. Di conseguenza l'industria \u00e8 molto sviluppata con una serie di citt\u00e0 altamente industrializzate: U\u017eice, Po\u017eega, \u010ca\u010dak, Kraljevo, Trstenik e Kru\u0161evac. Le comunicazioni sono molto importanti per l'economia poich\u00e9 l'intera valle \u00e8 un percorso naturale sia per le strade che le ferrovie che collegano la Serbia centrale con quella occidentale e orientale."}
{"id": "656799", "revid": "8820", "url": "https://it.wikipedia.org/wiki?curid=656799", "title": "Margrethe II di Danimarca", "text": ""}
{"id": "656800", "revid": "599013", "url": "https://it.wikipedia.org/wiki?curid=656800", "title": "Calzificio", "text": "Il calzificio \u00e8 una fabbrica che produce calze, calzini, collant.\nStoria.\nIl pi\u00f9 antico dispositivo per calze a maglia venne introdotto dal reverendo William Lee nel lontano 1609 in Gran Bretagna. La prima rilevante manifattura per calze fu istituita a Parigi durante il regno di Luigi XIV, grazie all'attivit\u00e0 del meccanico Hindret. Ma solamente nel 1869 fu costruita la prima macchina a mano in grado di fabbricare tutte le parti della calza contemporaneamente e tre anni dopo Grinswold miglior\u00f2 a tal punto gli automatismi della macchina, da trasformarla in un modello di riferimento valido per gran parte del Novecento.\nNel 1925 sorse a Castel Goffredo il primo storico calzificio, il \"NO.E.MI\" (sigla dei cognomi dei fondatori), per iniziativa di Delfino Eoli, del fratello Oreste e dell'ingegnere Achille Nodari, destinato a segnare la storia dell'industria e dell'economia locale. L'azienda, in due anni, arriv\u00f2 ad impiegare 50 dipendenti.\nI macchinari.\nL'industria del settore si avvale di macchine circolari, con aghi a linguetta e uncino, simili a quelli utilizzati in tutto il comparto della maglieria.\nTali macchinari somigliano a quelli circolari di grandi diametri, utilizzati nella maglieria, ma hanno dimensioni ridotte e un numero di aghi che oscilla tra i 50 e i 450.\nSi tratta di macchine molto sofisticate e oggi completamente automatizzate e gestite dal software di uno o pi\u00f9 computer.\nOltre che per le dimensioni, si differenziano dalle macchine di maglieria, anche per la necessit\u00e0 di dover produrre il tallone e la punta delle calze, e in queste due fasi della lavorazione, il cilindro che supporta gli organi tessili, deve ruotare alternativamente in un senso e nell'altro, fino al termine della punta e del tallone, cosa che non avviene nelle macchine da maglieria, che ruotano sempre e solo in una direzione.\nAltra differenza sostanziale \u00e8 la rotazione degli organi tessili.\nSolitamente le grandi macchine circolari per maglieria, hanno il cilindro in cui scorrono aghi, sliders e selettori, immobile, mentre i mantelli provvisti dei vari corridoi in cui si impegnano gli organi tessili, ruotano intorno a lui.\nSituazione valida inizialmente anche per le macchine di calzetteria, ma successivamente, il cilindro, divenne rotante, all'interno dei dispositivi a cam, dedicati a gestire gli organi tessili.\nLe caratteristiche principali, sono il numero degli aghi e il diametro del cilindro di lavoro.\nQuesti due elementi determinano la finezza della macchina.\nLa finezza (gauge in inglese) \u00e8 il numero di aghi presente in un pollice della circonferenza, calcolata, misurando il diametro sul fondo di due canalette contrapposte, nelle quali si muovono gli organi tessili e non sull'esterno del cilindro.\nQuando parliamo di una finezza 18, significa dunque, che in un pollice della circonferenza, ci sono 18 aghi.\nAltro elemento importante \u00e8 lo spessore degli aghi che viene indicato in millimetri.\nTipicamente, 0,5 millimetri per la finezza 18 ad esempio, che pu\u00f2 anche essere per\u00f2 0,6 millimetri.\nFinezza 14, generalmente 0,7 millimetri e 0,4 millimetri per la finezza 26.\nQuesti macchinari si dividono ancora in due grandi categorie:\nNell'ambito di questa particolare categoria di macchinari, va tenuta in considerazione la ditta \"Busi\" di Brescia, in grado di produrre quanto di meglio in questo particolare segmento (compresi macchinari capaci di produrre calze con punta chiusa)\nIn queste macchine, gli aghi hanno due teste ad uncino e linguetta.\nPossono produrre calze in Links (maglia diritta e rovescia variabile, in modo da dar luogo a disegni\nCalze in Links Jaquard, a due, tre colori, con disegni a scartamento ago.\nUna menzione meritano le doppio cilindro Wildt Autoswift inglesi, in grado di avere piccoli disegni, senza lo scartamento ago, come veri e propri ricami.\nQueste macchine non pi\u00f9 prodotte da nessuno, in doppio cilindro, ma con tecnologia differente, su mono cilindro s\u00ec.\nSolitamente le macchine con 400 aghi vengono utilizzate per produrre calze velate per donna e utilizzano prevalentemente fibre sintetiche.\nNel settore delle calze da uomo, il numero degli aghi oscilla tipicamente tra i 168 e i 280 su diametri 3- 3/4 pollici, ma esistono altre finezze in cui il numero degli aghi scende anche intorno ai 50 e i diametri dei cilindri salgono anche fino a 5 pollici.\nPrincipali marchi italiani.\nPrincipali marchi di macchine da calze in Italia: Lonati, Sangiacomo, Busi Giovanni, Colosio Cesare, Rumi, Matec, Irmac, Gatelli e altre di dimensioni quasi artigianali. Merita una particolare menzione la Matec di Firenze, che era nata dalla Moncenisio di Condove in associazione con la Billy di Firenze e che era diventato un gruppo parastale, poi acquistato dalla Lonati e chiusa nel 2005. \nLa Matec \u00e8 nota soprattutto per le doppiocilindro, di elevatissima qualit\u00e0 e per le avanzate tecnologie implementate, di cui la \"Perfectoe\" ultima nata in sede Matec \u00e8 il fiore all'occhiello, in quanto la calza esce completamente chiusa in punta e non necessita di ulteriori interventi per il suo finissaggio.\nTutte le caratteristiche di questa macchina, sono state studiate con attenzione, compresa la insonorizzazione e si avvale per i sistemi Jaquard e Links di un dispositivo a campi magnetici, Monomagnete, capace di selezionare e attivare o disattivare gli aghi che devono o non devono lavorare, senza alcun contatto meccanico.\nQuesta tecnologia \u00e8 nata inizialmente per essere utilizzata su macchine da maglieria rettilinee, poi successivamente adottata su macchine monolicilindro e infine, con gli adattamenti necessari, sulla Perfectoe.\nUn altro marchio che deve essere senz'altro citato \u00e8 la Komet Bentley, di produzione inglese.\nQuesta azienda ha costituito dalla fine dell'ultimo conflitto mondiale, quasi fino ad ora l'ossatura mondiale sulla quale si basava la produzione di calze nel mondo e la tecnologia tessile adottata, non \u00e8 stata ancora superata da nessun produttore di macchine da calze e resta un riferimento assolto ancora adesso. La komet aveva sede a Leicester, in Inghilterra e ha chiuso i suoi stabilimenti intorno agli anni 70, a causa di gravi dissesti economici, proprio nel momento in cui questo genere di macchinari si avviava verso l'utilizzo sempre pi\u00f9 massiccio di tecnologie computerizzate, che loro tardavano a realizzare, confidando sul predominio che avevano sul mercato mondiale.\nNell'immediato dopoguerra, la komet venne indirizzata dal governo inglese a consegnare le macchine, prima ai paesi del Commonwelt e successivamente ad altri paesi, tra cui l'Italia, che in quel periodo aveva bisogno di macchine da calze, per sviluppare la produzione di calzini.\nSotto la pressione di alcuni importanti calzifici, nacque la San Giorgio di Genova, che durante la guerra era specializzata nella costruzione di armamenti e i tecnici della San Giorgio diedero poi vita alla Moncenisio di Condove.\nParimenti, nello stesso periodo, da una piccola bottega artigianale, nel bresciano si svilupp\u00f2 la Lonati, che divenne in seguito un colosso ancora dominante.\nI materiali.\nNaturalmente, i titoli dei filati che si impiegano devono essere adatti alla finezza della macchina e per la Finezza 26 della macchina a 280 aghi (la pi\u00f9 fine per calze da uomo), si utilizza per una bella calza, due capi di cotone 120/2.\nSi sale con la titolatura dei filati, via via che diminuisce la finezza delle macchine e per una finezza 18, in genere il cotone dovrebbe essere un 18/1 oppure un 36/2.\nIl 36 \u00e8 la met\u00e0 del 18 come titolo, ma in questo caso, nello stesso filo ci sono due capi di 36, strettamente legati insieme, che vanno insieme, a formare una titolatura di 18.\nLe calze prodotte in queste aziende, soddisfano tutto il settore delle calze, utilizzando i pi\u00f9 disparati filati, sia in fibre naturali che sintetiche.\nCon gli stessi macchinari si producono anche collant, in lana, cotone e altre fibre, quale i collant in Nylon velato per donna (Mono cilindro con circa 400 aghi).\nI produttori.\nL'Italia \u00e8 stata il pi\u00f9 grande produttore di calze al mondo, ma a partire dagli anni 60 la concorrenza dei paesi emergenti si \u00e8 fatta sempre pi\u00f9 forte e sono davvero poche le aziende che riescono ancora a produrre in Italia, concentrate soprattutto nei distretti produttivi (Distretto N. 6 Castel Goffredo - Tessile - Calzetteria) della provincia di Mantova, di Brescia, del centro Italia e del sud Italia che ancora mantengono saldamente la produzione e la creazione in Italia. Per quanto riguarda la compressione graduata, una delle pi\u00f9 importanti realt\u00e0 di trova a Somma Lombardo nel varesotto.\nI paesi emergenti in questo settore, sono la Cina, l'India, la Turchia, e anche i paesi dell'est Europa, che si avvantaggiano del basso costo della manodopera e del cambio a loro favorevole.\nFino a qualche anno fa, i prodotti importati erano di qualit\u00e0 scadente, ma si assiste ad una crescente ascesa qualitativa, che non consente pi\u00f9 la concorrenza italiana, anche nei prodotti altamente qualificati. Fatta esclusione per l'altissima qualit\u00e0 che per\u00f2 \u00e8 un mercato di nicchia. In Cina, ci sono oggi gruppi in grado di produrre 30.000.000 di capi al giorno e che sono in grado di dominare i mercati di tutto il mondo, avvalendosi da un lato dei bassi costi e dall'altro dei vantaggi dovuti all'elevatissima standardizzazione.\nLa produzione di macchinari per i calzifici \u00e8 appannaggio dell'Italia, per quanto riguarda l'espressione di avanzata tecnologia nel mondo, ma ora soffre pesantemente a causa della scomparsa di calzifici dal mondo occidentale produttivo.\nPersino la Corea che era il secondo polo in grado di produrre macchine da calze di buona qualit\u00e0, ma a prezzi pi\u00f9 bassi, ha dovuto ora chiudere i propri stabilimenti e trasferirli in Cina.\nLa scomparsa quasi totale dei calzifici, dall'Italia, Europa, America e tutti i paesi avanzati occidentali, ha fatto cadere la domanda di macchinari avanzati tecnologicamente.\nI paesi emergenti, come Cina, India, Paesi dell'Est, Turchia ecc. non necessitano ancora di tecnologie avanzate altamente automatizzate, che riducono l'utilizzo di manodopera.\nPer questo motivo, acquistano macchinari prodotti nei loro paesi, che oltretutto hanno un costo enormemente pi\u00f9 basso e il mercato per le aziende italiane si \u00e8 ristretto ed \u00e8 quasi scomparso, nonostante la tecnologia sia a livelli altissimi."}
{"id": "656801", "revid": "767487", "url": "https://it.wikipedia.org/wiki?curid=656801", "title": "Parco nazionale di \u0110erdap", "text": "Il parco nazionale di \u0110jerdap (\u0402\u0435\u0440\u0434\u0430\u043f) \u00e8 un parco naturale della Serbia, situato a Sud dei Carpazi, nei pressi della citt\u00e0 di Kladovo (\u041a\u043b\u0430\u0434\u043e\u0432\u043e). Si estende \nsulla riva destra del Danubio dalla fortezza di Golubac (\u0413\u043e\u043b\u0443\u0431\u0430\u0446) fino alla diga di \u0110erdap (\u0402\u0435\u0440\u0434\u0430\u043f\u0441\u043a\u0430 \u043a\u043b\u0438\u0441\u0443\u0440\u0430, \u0110erdapska klisura). L'amministrazione del Parco, istituito \nnel 1974 e che copre un'area di 640\u00a0km\u00b2 \u00e8 nella citt\u00e0 di Donji Milanovac.\nMeraviglie naturali.\nIl Danubio.\nLa pi\u00f9 importante attrazione naturale del Parco sono le Gole di \u0110erdap (\u0402\u0435\u0440\u0434\u0430\u043f\u0441\u043a\u0430 \u043a\u043b\u0438\u0441\u0443\u0440\u0430, \u0110erdapska klisura), dette anche \"Porte di ferro\", ossia profonde gole scavate dal Danubio nel versante meridionale dei Carpazi, lunghe 100\u00a0km. La prima gola \u00e8 quella di Golubac (\u0413\u043e\u0440\u0438\u0458\u0430 \u041a\u043b\u0438\u0441\u0443\u0440\u0430, Gornja Klisura) le cui pareti sono alte 230\u00a0m; la seconda \u00e8 Gospo\u0111in vir (\u0413\u043e\u0441\u043f\u043e\u0452\u0438\u043d \u0432\u0438\u0440) alta 220\u00a0m; seguono Veliki Kazan (\u0412\u0435\u043b\u0438\u043a\u0438 \u041a\u0430\u0437\u0430\u043d), e Mali Kazan (\u041c\u0430\u043b\u0438 \u041a\u0430\u0437\u0430\u043d) e Sipska Klisura (\u0421\u0438\u043f\u0441\u043a\u0430 \u041a\u043b\u0438\u0441\u0443\u0440\u0430). Nella gola di Gospo\u0111in vir si trova il punto di maggior profondit\u00e0 del Danubio (82\u00a0m) e nelle gole del Veliki Kazan c'\u00e8 la parte pi\u00f9 stretta del corso del fiume, solo 150\u00a0m.\nFlora e fauna.\nIl clima particolare, le caratteristiche del suolo, la vicinanza del fiume e numerosi fattori storici hanno facilitato la preservazione di una delle pi\u00f9 complesse vegetazioni del Sud-Est dell'Europa. La flora di \u0110erdap presenta pi\u00f9 di 1.100 specie di piante, tra le quali alcune che sono sopravvissute ai mutamenti climatici dell'Era glaciale. Ci sono circa 50 tra boschi e zone erbose: gli alberi pi\u00f9 diffusi sono le querce, gli aceri, i frassini, i c\u00e0rpini etc, alcuni dei quali appartengono a specie endemiche, non rinvenibili altrove.\nL'asperit\u00e0 del territorio ha permesso la formazione di colonie animali all'interno del Parco. Molti di loro, infatti, vivono nelle gole o in profonde caverne scavate nella roccia, e, in generale, in luoghi spesso poco accessibili: questo ha favorito la biodiversit\u00e0. Tra le specie animali pi\u00f9 numerose, possiamo citare orsi, cervi, sciacalli, linci, pipistrelli, ricci, cormorani, falchi e serpenti.\nVestigia storiche.\nLa valle del Danubio \u00e8 stata per millenni un'importante via di comunicazione per i Popoli europei che la usavano per le loro migrazioni o per le campagne militari. Nella zona di Lepenski Vir sono visibili resti di una civilt\u00e0 del Neolitico: tra le vestigia rimasteci, spiccano alcune sculture di grande bellezza. Anche i Romani lasciarono testimonianze del loro passato. L'imperatore Traiano pass\u00f2 di qui per la sua campagna di Dacia: ce lo testimoniano una strada romana ricavata dalle rocce del Kazan, i resti del ponte di Traiano e la Tabula Traiana, un'iscrizione scolpita nella parete della montagna, dedicata all'imperatore.\nLa pi\u00f9 importante testimonianza del passato della regione \u00e8 la Fortezza di Golubac (\u0413\u043e\u043b\u0443\u0431\u0430\u0447\u043a\u0438 \u0413\u0440\u0430\u0434, Goluba\u010dki Grad), una fortificazione risalente al XIV secolo, eretta lungo il corso del Danubio per presidiarne le rive dagli attacchi nemici. Infatti, nel 1428 fu teatro di una battaglia contro i Turchi.\nTurismo.\nIl Parco di \u0110erdap \u00e8 una delle mete favorite del turismo in Serbia. Le sue attrazioni sia naturalistiche che storico-artistiche ne fanno meta di appassionati di archeologia e storia dell'arte, nonch\u00e9 di amanti dello sport. Nell'area \u00e8 possibile praticare sport acquatici ed escursioni in barca, caccia e pesca, arrampicate e trekking e safari fotografici. All'interno del Parco sono stati aperti alcuni alberghi e residence, e vi si svolgono manifestazioni come regate, festival folkloristici e competizioni di pesca e cucina."}
{"id": "656802", "revid": "2148702", "url": "https://it.wikipedia.org/wiki?curid=656802", "title": "Antonio Buonfiglio", "text": "Biografia.\nVive a Roma; laureato in giurisprudenza, \u00e8 specializzato in diritto del lavoro.\nAttivit\u00e0 politica.\nNel 2006 \u00e8 eletto deputato alla Camera dei deputati per Alleanza Nazionale. \u00c8 membro della XIII commissione (agricoltura).\nNel 2008 \u00e8 rieletto al Parlamento per il Popolo della Libert\u00e0, nella circoscrizione Puglia, ed \u00e8 chiamato al governo per coadiuvare il ministro Luca Zaia come sottosegretario all'Agricoltura. \u00c8 cofondatore del movimento di ispirazione cattolica \"Il popolo della Vita\".\n\u00c8 stato presidente dell'Agenzia per le erogazioni in agricoltura (AGEA). Il 30 luglio 2010 lascia il gruppo del PDL, e aderisce a Futuro e Libert\u00e0 per l'Italia.\nIl 15 novembre 2010 il Sottosegretario di Stato alle politiche agricole Antonio Buonfiglio insieme al Ministro per le politiche comunitarie Andrea Ronchi, al Vice Ministro dello sviluppo economico Adolfo Urso e al Sottosegretario di Stato all'ambiente Roberto Menia, tutti esponenti del nuovo gruppo finiano Futuro e Libert\u00e0 per l'Italia si dimettono lasciando il Governo Berlusconi IV a causa della negazione da parte del premier Silvio Berlusconi di dimettersi come aveva invece chiesto il loro leader Gianfranco Fini.\nIl 23 settembre 2011 lascia FLI per aderire al Movimento vicino al Governatore del Lazio Renata Polverini e il 3 novembre 2011 formalizza il passaggio al Gruppo misto.\nL'8 novembre 2011, \u00e8 uno dei deputati della maggioranza che non vota il Rendiconto Generale dello Stato 2010 portando alla crisi del Governo Berlusconi IV e le rispettive dimissioni del premier.\nIl 9 novembre 2011, Buonfiglio fonda con altri ex esponenti di Futuro e Libert\u00e0 gi\u00e0 usciti da partito per sostenere il Governo Berlusconi e transitati al Gruppo misto Adolfo Urso, Andrea Ronchi e Giuseppe Scalia la componente \"Fareitalia per la Costituente Popolare\" di cui Buonfiglio \u00e8 eletto capogruppo e vicepresidente del Gruppo misto.\nAlle elezioni regionali nel Lazio del 2018 \u00e8 candidato al Consiglio regionale in provincia di Roma con Energie per l'Italia, a sostegno del candidato governatore di centro-destra Stefano Parisi, ma non viene eletto."}
{"id": "656804", "revid": "767487", "url": "https://it.wikipedia.org/wiki?curid=656804", "title": "Deliblatska Pe\u0161\u010dara", "text": "Deliblatska Pe\u0161\u010dara (\u0414\u0435\u043b\u0438\u0431\u043b\u0430\u0442\u0441\u043a\u0430 \u041f\u0435\u0448\u0447\u0430\u0440\u0430) o Sabbie di Deliblato \u00e8 un territorio sabbioso situato nella provincia autonoma di Voivodina, in Serbia. La zona \u00e8 localizzata nel Banato (principalmente nel Banato meridionale, con una piccola parte nel Banato centrale). Il suo nome deriva dal piccolo villaggio di Deliblato, situato nella municipalit\u00e0 di Kovin.\nDeliblatska Pe\u0161\u010dara \u00e8 il territorio sabbioso pi\u00f9 vasto d'Europa, un tempo parte di un ampio deserto preistorico. \u00c8 conosciuto anche con le denominazioni di \"Sahara europeo\" e \"il pi\u00f9 antico deserto d'Europa\". Per via delle foreste e del suo ambiente, \u00e8 stato dichiarato \"riserva naturale speciale\", oltre ad essere un'esclusiva area venatoria per cacciatori provenienti dall'Europa occidentale."}
{"id": "656805", "revid": "72396", "url": "https://it.wikipedia.org/wiki?curid=656805", "title": "Ayllos custodi", "text": ""}
{"id": "656806", "revid": "10372", "url": "https://it.wikipedia.org/wiki?curid=656806", "title": "Affluenti", "text": ""}
{"id": "656807", "revid": "767487", "url": "https://it.wikipedia.org/wiki?curid=656807", "title": "Instinct (Iggy Pop)", "text": "Instinct \u00e8 un album studio del 1988 di Iggy Pop.\nL'album.\nQuesto \u00e8 l'ottavo album di Iggy Pop come solista. Nel complesso, questo \u00e8 l'album pi\u00f9 rappresentativo dell'Iggy Pop solista pur conservando un'orma della potenza degli Stooges. I brani contenuti si presentano pi\u00f9 lunghi rispetto allo stile degli album precedenti e a quello basilare del punk rock.\n\"Instinct\" \u00e8 frutto di una collaborazione con il chitarrista Steve Jones, famoso per la sua esperienza con i Sex Pistols.\nFormazione.\nAutori.\nIggy Pop, Steve Jones"}
{"id": "656809", "revid": "119125256", "url": "https://it.wikipedia.org/wiki?curid=656809", "title": "Villa Rucellai", "text": "La Villa Rucellai o Villa Il Pratello si trova nel centro storico di Campi Bisenzio.\nStoria e descrizione.\nL'edificio, originario del XV secolo, fu da sempre di propriet\u00e0 della nobile famiglia fiorentina dei Rucellai, che fu sempre particolarmente legata alla storia campigiana. La costruzione quattrocentesca, che a sua volta era stata edificata su un vecchio edificio del XIII secolo (di cui si conservano una torre ed un arco) fu poi ristrutturata ed abbellita a fine del XVIII secolo.\nLa villa \u00e8 stata acquistata alcuni anni fa dall'amministrazione comunale e, sottoposta ad un completo restauro, \u00e8 oggi destinata ad ospitare gli uffici della segreteria del sindaco, della presidenza del consiglio comunale e dei gruppi consiliari, oltre che ad essere prestigiosa sede di rappresentanza del comune e di numerosi eventi culturali. La villa \u00e8 circondata da un parco, anch'esso recuperato e aperto al pubblico."}
{"id": "656812", "revid": "1543377", "url": "https://it.wikipedia.org/wiki?curid=656812", "title": "Esperimento di Filadelfia", "text": "L'esperimento di Filadelfia sarebbe un presunto esperimento scientifico con finalit\u00e0 militari della United States Navy durante la seconda guerra mondiale.\nEsso sarebbe avvenuto il 28 ottobre del 1943 sotto la guida di un certo Franklin Reno (a volte indicato anche come \"Dott. Rinehart\") al quale avrebbero partecipato anche diversi scienziati tra i quali Albert Einstein. La vicenda viene ritenuta una bufala ed \u00e8 oggetto di dibattito solo nell'ambito delle diverse teorie del complotto.\nStoria.\nL'ideazione e l'avvenimento.\nSi sarebbe cominciato a parlare del progetto agli inizi degli anni '30, ma esso avrebbe avuto un impulso decisivo durante la seconda guerra mondiale poich\u00e9 i sommergibili tedeschi avevano affondato un numero considerevole di navi da guerra statunitensi.\nIl 28 ottobre 1943 alle ore 17:15 il cacciatorpediniere USS \"Eldridge\" (DE-173), ormeggiato nei pressi del molo di Filadelfia, sarebbe svanito nel nulla per diversi istanti, ricomparendo dopo pochi minuti a Norfolk, in Virginia. Dopo pochi minuti la nave sarebbe scomparsa di nuovo e sarebbe tornata nel molo di Filadelfia, nello stesso punto in cui si trovava.\nIl ruolo di Jessup e \"Carlos Miguel Allende\".\nNel 1955, Morris K. Jessup, un astronomo dilettante, avanz\u00f2 un'ipotesi sull'uso delle forze elettromagnetiche nella propulsione spaziale degli UFO che egli stesso dichiar\u00f2 aver osservato. Egli criticava pubblicamente l'uso dei razzi come propulsori per la conquista dello spazio, poich\u00e9 il loro sviluppo avrebbe distolto risorse da altri campi di ricerca secondo lui pi\u00f9 promettenti.\nNello stesso anno, Jessup afferm\u00f2 di aver ricevuto tre lettere firmate da un certo Carlos Miguel Allende, nelle quali l'autore avrebbe citato l'esperimento di Filadelfia, riferendosi ad una serie di articoli di giornali scandalistici che ne parlavano senza per\u00f2 riportare alcuna fonte o elemento verificabile. Secondo quanto riferito da Jessup, Allende avrebbe raccontato nelle lettere di essere stato testimone oculare dell'esperimento mentre si trovava su una nave nelle vicinanze, la SS Andrew Furuseth. Inoltre Jessup rifer\u00ec che Allende sarebbe stato a conoscenza della scomparsa e del destino di alcuni membri dell'equipaggio della \"Eldridge\".\nSempre da quanto fu riferito da Jessup riguardo alla corrispondenza che aveva ricevuto all'epoca da Allende, a una richiesta di approfondimento da parte sua, Allende avrebbe risposto solo dopo mesi identificandosi questa volta col nome di Carl M. Allen, dichiarando di non poter fornire ulteriori prove, ma che le stesse sarebbero emerse tramite ipnosi di altre persone coinvolte se si fosse cercato a fondo. A questo punto ritenendo di non poter procedere nella sua indagine, Morris K. Jessup rifer\u00ec di aver deciso di interrompere questa corrispondenza. Nonostante apparentemente la questione dell'esperimento fosse stata nel frattempo accantonata anche da parte di Jessup, nella primavera del 1957 egli rifer\u00ec di essere stato contattato dall'Office of Naval Research di Washington D.C. Secondo quanto affermato da Jessup, l'ente aveva ricevuto una copia del suo libro: \"The Case for the UFO\" del 1955, con numerose annotazioni da parte di tre persone che trattavano di due tipi di creature che avrebbero vissuto nello spazio. Tra tali annotazioni ve ne sarebbero state alcune che alludevano all'esperimento di Filadelfia, come se chi scrivesse ne fosse a conoscenza. Tali affermazioni da parte di Jessup riportarono all'attenzione dell'opinione pubblica l'argomento dell'esperimento Filadelfia, facendo circolare diverse ipotesi alcune delle quali ipotizzavano persino che gli autori di queste annotazioni potessero essere stati degli extraterrestri.\nAd un confronto calligrafico, sembr\u00f2 comunque che uno degli autori delle note risultasse essere senza dubbio Allende/Allen, e anche le altre sarebbero state scritte dalla stessa persona, ma con penne diverse. L'indirizzo del mittente corrispondeva ad una fattoria abbandonata. In seguito venne pubblicata un'edizione limitata del libro di Jessup col testo annotato, e questi tent\u00f2 di continuare a scrivere su altri misteri con poco successo. Jessup fu trovato morto nel 1959 nella sua autovettura. La sera precedente alla sua morte aveva fissato un appuntamento per il mattino successivo, al quale non arriv\u00f2 mai. Nell'incontro si proponeva appunto di divulgare ulteriori prove e retroscena che aveva trovato del suddetto esperimento. Bench\u00e9 non siano mai state accertate le circostanze della morte, gli investigatori sostennero l'ipotesi del suicidio, dovuto al crollo di notoriet\u00e0, mentre per i sostenitori della teoria del complotto Jessup fu assassinato per metterlo a tacere.\nLe opere letterarie e le speculazioni.\nNel 1965, Vincent Gaddis pubblic\u00f2 \"Invisible Horizons: True Mysteries of the Sea\", dove citava alcune parti del testo annotato di Jessup. Tuttavia gi\u00e0 attorno al 1977 l'intera faccenda era stata quasi dimenticata, ma venne ripresa in seguito da Charles Berlitz, che la incluse nel suo \"Senza traccia\" (\"Without a Trace: New Information from the Triangle\", 1977), il seguito di \"Bermuda, il triangolo maledetto\" (\"The Bermuda Triangle\", 1974), libro che cre\u00f2 il mito del triangolo delle Bermude.\nIl testo di Berlitz conteneva numerose imprecisioni, manipolazioni volontarie di dati e divagazioni per dare un aspetto scientifico alla pubblicazione, e il recupero dell'esperimento di Filadelfia sarebbe stato tra questi. L'esperimento viene infatti incluso tra i misteri del Triangolo, nonostante Filadelfia si trovi a centinaia di chilometri da questo e non abbia nulla a che fare con le Bermude.\nIl libro di Berlitz ebbe molto successo, grazie anche all'ascesa della moda della letteratura di misteri e del complottismo. Nel 1978 George E. Simpson e Neal R. Burger pubblicarono \"Thin Air\", un romanzo basato vagamente sulla vicenda dell'esperimento di Filadelfia.\nBerlitz, cavalcando il successo del libro del 1977, nel 1979 pubblic\u00f2 insieme a William Moore \"The Philadelphia Experiment: Project Invisibility\", che riprendeva alcuni spunti narrativi da \"Thin Air\", raccontandoli come fatti reali o trascrizioni di interviste. Berlitz si ispir\u00f2 talmente al romanzo, copiandone intere parti, da essere accusato di plagio. Dal libro di Berlitz, ma soprattutto da \"Thin Air\", furono tratti i due film di fantascienza: \"The Philadelphia Experiment\" del 1984, e il seguito \"Philadelphia Experiment 2\" del 1993.\nLa testimonianza di Alfred Bielek.\nNel 1990, durante una conferenza stampa, Alfred Bielek, un marinaio a bordo della nave, conferm\u00f2 l'avvenimento dell'esperimento dichiarando di avervi partecipato, e di esserne uno dei pochi sopravvissuti. Egli afferm\u00f2 di essersi trovato catapultato nel futuro, in particolare di aver vissuto per circa 6 settimane nell'anno 2137 e poi per 2 anni circa nel 2749, affermando di aver visto il mondo completamente diverso, e poi nel 1983, venendo poi fatto tornare nel passato da John Von Neumann - uno degli scienziati che prese parte al progetto e che Bielek sostenne di aver incontrato nel futuro - per tentare di spegnere l'apparecchiatura a bordo della nave. Tuttavia lo stesso Bielek sostenne che le incoerenze del suo racconto siano dovute al processo di recupero della memoria a causa del lavaggio del cervello a cui fu sottoposto, ed \u00e8 proprio per tale motivo che i suoi ricordi sono confusi.\nAd una verifica da parte di alcuni studiosi ed appassionati, emerse rapidamente che Bielek non si trovava nemmeno nelle vicinanze di Filadelfia, che aveva cambiato la propria versione dei fatti decine di volte, che i fatti riportati non coincidevano con altri dati verificabili e che aveva gi\u00e0 in passato prodotto documentazione falsa per supportare i propri discorsi. Ciononostante, Bielek ottenne una discreta esposizione mediatica per quasi un decennio, intraprendendo una redditizia attivit\u00e0 di conferenziere e creandosi un piccolo seguito.\nLe dichiarazioni dei reduci della \"Eldridge\" e la \"SS Andrew Furuseth\".\nNel 1999, durante un incontro tra veterani, l'equipaggio della USS \"Eldridge\" venne intervistato dal giornale \"Philadelphia Inquirer\". La nave, varata il 27 agosto 1943, era rimasta in porto a New York fino a met\u00e0 settembre, e nell'ottobre dello stesso anno era partita per il suo viaggio inaugurale alle Bahamas rientrando a Long Island il 18 ottobre.\nSecondo i dati del giornale di bordo del 1943, la Eldridge non \u00e8 mai stata a Filadelfia. La nave, inoltre, \u00e8 documentata in servizio regolare sino al 1951 per la US Navy, e in seguito risulta venduta alla marina greca per cui ha operato fino al 1977; in nessun momento della sua vita la nave avrebbe sofferto di sparizioni di componenti dell'equipaggio.\nSempre secondo i diari di bordo, la \"SS Andrew Furuseth\", la nave da cui Allende/Allen avrebbe osservato l'esperimento, si trovava in crociera nel Mar Mediterraneo fino al gennaio dell'anno seguente.\nLe ricerche e il dibattito.\nSecondo alcune testimonianze, la USS Eldridge sarebbe coinvolta in un esperimento di teletrasporto, l'imbarcazione ormeggiata nel porto di Filadelfia sarebbe svanita nel nulla dopo aver emesso un lampo di colore verde, materializzandosi misteriosamente in Virginia per poi riapparire dopo qualche minuto nuovamente nel molo di Filadelfia. Inoltre, sempre secondo i sostenitori di tale tesi, in accordo con alcune testimonianze da loro raccolte, al termine dell'esperimento alcuni marinai scomparvero, mentre cinque furono ritrovati fusi con il metallo della struttura della nave. \nEinstein in realt\u00e0 lavor\u00f2 per la marina militare degli Stati uniti d'America negli anni '40, ma solo riguardo ad alcuni progetti relativi a ricerche teoriche sulle esplosioni. L'apparato teorico citato nell'esperimento sarebbe pura pseudoscienza, e avrebbe solo vaghi collegamenti con la teoria dei campi unificati, o con gli studi di Nikola Tesla. Nel 1980 Robert Goerman scrisse un articolo per la rivista \"Fate Magazine\" identificando Allende/Allen come Carl Meredith Allen, uno studioso di New Kensington, Pennsylvania, brillante ma sofferente di un grave disturbo mentale che lo portava a costruirsi un proprio mondo di fatti inventati, in uno stato simile a quello allucinatorio. Solo nell'ottobre del 2006 alla Duke University si sarebbe riusciti ad ottenere un effetto simile a quello presupposto dall'esperimento, su scala molto ridotta e solo per quanto riguarda alcuni tipi di microonde elettromagnetiche. \nNonostante l'insistenza con la quale alcuni sostennero tale tesi, a tutt'oggi non \u00e8 stato possibile trovare alcun documento che confermi l'evento e tanto meno \u00e8 stato possibile rintracciare i presunti testimoni. Inoltre, sempre secondo coloro che sostengono l'ipotesi del teletrasporto, nel corso dell'esperimento sarebbero state anche teletrasportate ben 1.900 tonnellate di acqua per colmare il vuoto lasciato dalla nave, con il risultato di creare un'onda di una certa rilevanza; ma anche di quest'ultima non esistono documentazioni attendibili. Gli approfondimenti dell'avvenimento hanno portato a considerarlo come leggenda metropolitana in una serie di pubblicazioni su giornali sensazionalistici, unite alle esperienze di personale di marina che avrebbe assistito all'uso di bobine elettromagnetiche nei porti dove si stavano costruendo le installazioni necessarie alla nascente pratica della demagnetizzazione degli scafi navali. Nonostante diverse persone abbiano successivamente condotto delle ricerche, non furono mai pubblicate ricerche con fonti verificabili sulla vicenda. Tutti i racconti sono rimaneggiamenti delle pubblicazioni precedenti, originate da trafiletti comparsi su giornali d'epoca, a loro volta privi di documentazione.\nNell'arte.\nNarrativa.\nNel 1963 Vincent Gaddis pubblic\u00f2 un libro di forteana, intitolato \"Invisible Horizons: True Mysteries of the Sea\". In esso rinarra la storia dell'esperimento basandosi sugli appunti di Varo.\nGeorge E. Simpson e Neal R. Burger pubblicarono nel 1978 il romanzo \"La nave invisibile\" (\"Thin Air\"). Nel romanzo, ambientato al tempo presente, un ufficiale del servizio investigativo della Marina degli Stati Uniti indaga su numerosi temi e collega gli esperimenti bellici sull'invisibilit\u00e0 a una cospirazione che coinvolge il teletrasporto di materia.\nIl romanzo \"Miraggio\" di Clive Cussler tratta di una misteriosa sparizione basata sull'esperimento di Filadelfia, ritenuto frutto degli studi di Nikola Tesla."}
{"id": "656814", "revid": "120521638", "url": "https://it.wikipedia.org/wiki?curid=656814", "title": "Riccardo De Corato", "text": "Biografia.\nGi\u00e0 dirigente della Giovane Italia e poi del Fronte della Giovent\u00f9, organizzazioni giovanili del Movimento Sociale Italiano, nel 1985 \u00e8 eletto consigliere comunale a Milano per il MSI, confermato sino al 1997.\nNel 1993 fu candidato sindaco a Milano, ottenendo il 2,9%.\nL'attivit\u00e0 parlamentare.\nAlle elezioni politiche del 1994 \u00e8 eletto al Senato della Repubblica Alleanza Nazionale e riconfermato alle elezioni politiche del 1996.\nAlle elezioni politiche del 2001 \u00e8 confermato al Senato della Repubblica. A quelle del 2006 \u00e8 eletto alla Camera dei deputati per AN. \u00c8 membro della VIII\u00aa Commissione permanente (Ambiente Territorio e Lavori Pubblici).\nAlle elezioni politiche del 2008 \u00e8 rieletto alla Camera nella lista del Popolo Della Libert\u00e0, ma nel gennaio 2013 ha partecipato alla presentazione dei deputati che hanno aderito al movimento politico Fratelli d'Italia - Centrodestra Nazionale.\nAttivit\u00e0 al comune di Milano.\nNel 1997 \u00e8 nominato Vice Sindaco di Milano e assessore ai Lavori Pubblici, ai Parchi e Giardini, Illuminazione, Viabilit\u00e0 Pubblica nella giunta Albertini. Nel 2001 \u00e8 rieletto consigliere comunale a Milano.\nNel 2006 \u00e8 ancora eletto consigliere comunale a Milano e viene nominato Vice Sindaco e assessore ai Rapporti con il Consiglio Comunale, alla Sicurezza, all'Attuazione del programma. Nel 2007 ha preso anche la delega alla Salute. Nel gennaio 2009 \u00e8 stato tra i promotori dello sgombero del Centro sociale autogestito Conchetta (conosciuto anche come Cox 18), illegalmente attivo da pi\u00f9 20 anni sul territorio milanese. Il centro sociale \u00e8 stato poi rioccupato un mese dopo, in seguito a rimpallo di responsabilit\u00e0 delle autorit\u00e0 (il Comune dice che non aveva avallato alcuno sgombero) e ricorso al giudice civile.\nNell'aprile 2011 chiude, a ridosso delle elezioni comunali, il campo nomadi di Via Triboniano. Il 17 maggio 2011 \u00e8 rieletto consigliere comunale di Milano, nella lista del PDL.\nIn consiglio regionale.\nViene eletto al Consiglio regionale della Lombardia nelle Elezioni regionali in Lombardia del 2013 tra le file di Fratelli d'Italia - Centrodestra Nazionale con 2207 preferenze.\nIl 29 aprile 2017, prendendo parte alla commemorazione in memoria di Sergio Ramelli e di Enrico Pedenovi riguardo ai responsabili dei due omicidi ha commentato dicendo che \"Il problema \u00e8 che sono tutti fuori, quelli che hanno ucciso lui e Ramelli. Credo questo sia il monito che dobbiamo ricordare tutti soprattutto in giornate tristi come queste\". Affermazione non completamente corretta perch\u00e9 la sentenza definitiva fu scontata dagli imputati.\nAlle elezioni politiche del\n2018 \u00e8 candidato, sempre con Fratelli d'Italia, alla Camera senza essere eletto.\nViene per\u00f2 rieletto consigliere regionale con 2712 preferenze e successivamente nominato Assessore alla Sicurezza nella giunta Fontana."}
{"id": "656825", "revid": "3831", "url": "https://it.wikipedia.org/wiki?curid=656825", "title": "Comunit\u00e0 Montana Alto Sangro Cinque Miglia", "text": ""}
{"id": "656832", "revid": "124303988", "url": "https://it.wikipedia.org/wiki?curid=656832", "title": "Partito Whig (Stati Uniti d'America)", "text": "Il partito Whig \u00e8 stato un partito politico attivo durante la met\u00e0 del XIX secolo negli Stati Uniti d'America. Insieme al Partito Democratico, il partito Whig fu uno dei partiti principali nello scenario politico statunitense tra la fine degli anni trenta e i primi anni cinquanta dell'Ottocento, un periodo che alcuni studiosi hanno definito \"second party system\". Durante la sua esistenza, il partito Whig ha espresso quattro presidenti. Fra le personalit\u00e0 di spicco del partito si possono annoverare Henry Clay, Daniel Webster, William Seward, John J. Crittenden e Truman Smith.\nI Whig emersero durante gli anni '30 del XIX secolo in opposizione al presidente Andrew Jackson, riunendo insieme gli ex membri del Partito Nazional-Repubblicano, del Partito Anti-Massonico e democratici delusi dalla presidenza. Si potrebbe sostenere che i Whig siano stati una derivazione del pi\u00f9 antico Partito Federalista, tuttavia, il partito Whig non fu un suo successore diretto e alcuni dei suoi esponenti di punta, come Henry Clay, facevano parte del partito rivale al Partito Federalista, il Partito Democratico-Repubblicano. Nelle elezioni presidenziali del 1836 ben quattro esponenti del partito Whig, candidati in stati diversi, ottennero voti nel collegio elettorale, ma il partito non riusc\u00ec a battere il candidato-successore di Andrew Jackson, Martin Van Buren. Alle elezioni presidenziali del 1840 i Whig riuscirono a sconfiggere Van Buren, ma il loro candidato e neo-presidente, William Henry Harrison, mor\u00ec appena un mese dopo aver assunto la carica. Il successore di Harrison, John Tyler, fu espulso dal partito nel 1841 dopo essersi scontrato con Clay e con altri leader del partito riguardo a diversi temi di politica economica, come la necessit\u00e0 o meno di ricostituire una banca centrale.\nHenry Clay riusc\u00ec a ottenere la \"nomination\" del partito per le elezioni del 1844, ma venne poi sconfitto alle elezioni dal democratico James K. Polk, la cui presidenza fu segnata dalla guerra contro il Messico. Il candidato Whig alle elezioni presidenziali del 1848 fu Zachary Taylor, che poi vinse alle elezioni ma mor\u00ec nel 1850, sostituito da Millard Filmore. Questi, insieme a Clay, Daniel Webster e il democratico Stephen A. Douglas, condusse le trattative che portarono al cosiddetto \"compromesso del 1850\", che contribu\u00ec a calmare le acque del panorama politico statunitense dopo la guerra contro il Messico. Tuttavia i Whig patirono una pesantissima sconfitta alle elezioni presidenziali del 1852 a causa delle divisioni interne al partito stesso. Il partito si dissolse a causa dell'approvazione del \"Kansas-Nebraska Act\" del 1854, quando la maggior parte dei Whig degli stati del Nord finirono per unirsi all'abolizionista Partito Repubblicano, mentre i Whig degli stati del Sud si unirono prima al \"Partito Americano\" (detto anche \"Know Nothing\") e pi\u00f9 tardi al Partito dell'Unione costituzionale. Le ultime vestigia del partito Whig scomparvero dopo la guerra di secessione, ma il suo programma politico rimase per decenni un punto di riferimento.\nI Whig promossero un programma di interventismo economico conosciuto come \"sistema americano\", il quale prevedeva l'istituzione di dazi protezionisti, di sussidi federali alla costruzione di infrastrutture e la costituzione di una banca centrale. Il Whig inoltre fu a favore della modernizzazione del paese, della meritocrazia, dello stato di diritto, della costituzione di meccanismi politici che limitassero la tirannia della maggioranza al Congresso e che potessero limitare l'avvento della dittatura. La base di sostegno del partito Whig provenne soprattutto dalla classe imprenditoriale, agraria, riformista e protestante, oltre che dalla classe media urbana, mentre ottenne poco sostegno dalla classe contadina e dei lavoratori non specializzati. Il partito Whig fu attivo sia negli stati del Nord che in quelli del Sud e non ebbe una posizione decisa riguardo alla schiavit\u00f9, anche se i Whig degli stati del Nord tesero ad opporsi ad essa rispetto alla loro controparte del Partito Democratico.\nStoria.\nTra i suoi fondatori spiccano l'ex presidente John Quincy Adams (1767-1848) e il futuro ministro degli Affari esteri Henry Clay. Essi erano accomunati dall'opposizione al programma del Partito Democratico di Andrew Jackson e Martin Van Buren. La formazione del partito Whig diede vita al cosiddetto secondo sistema bipartitico (Partito Democratico contro partito Whig); il primo sistema bipartitico aveva visto da una parte i repubblicani di allora (da non confondere con i repubblicani di epoche successive) e dall'altra i federalisti; il terzo avrebbe visto il Partito Democratico contro il Partito Repubblicano. \nIl filo politico che legava questi oppositori tra loro, per\u00f2, era cos\u00ec sottile che fino al 1840 il partito non riusc\u00ec a presentare un candidato unitario alle elezioni politiche. Tendenzialmente, essi si distinguevano dai democratici in quanto erano fautori di politiche pi\u00f9 centraliste in economia; punti chiave del partito Whig furono l'opposizione al libero scambio ed il rafforzamento delle barriere protezionistiche, in quanto espressione degli interessi manifatturieri del nord del paese.\nProprio nel 1840 i Whig vinsero le elezioni, eleggendo William Henry Harrison; il presidente, per\u00f2, mor\u00ec a un mese dal suo insediamento ed i rapporti tra il suo successore John Tyler ed il partito furono molto tesi. Nel 1844 il Whig Henry Clay fu sconfitto dal democratico Polk, ma nel 1848 ritornarono alla presidenza con Zachary Taylor. Anche Taylor mor\u00ec prima della scadenza del mandato; il successore Millard Fillmore fu l'ultimo presidente Whig.\nA met\u00e0 del XIX secolo, il tema della schiavit\u00f9 divenne il centro del dibattito politico. La questione mise uno contro l'altro il nord ed il sud del paese. Il partito Whig si divise; l'approvazione della legge su Kansas e Nebraska (Kansas-Nebraska Act) nel 1854 ne provoc\u00f2 la spaccatura: i parlamentari Whig del Nord votarono contro e quelli del Sud a favore. Declinava definitivamente il secondo sistema bipartitico. In quell'occasione emerse negli stati del Nord una nuova formazione, il Partito Repubblicano, la cui principale proposta fu quella di abolire la schiavit\u00f9 in tutti i territori. Sei anni dopo, il nuovo partito vinse la presidenza con Abraham Lincoln."}
{"id": "656839", "revid": "1442080", "url": "https://it.wikipedia.org/wiki?curid=656839", "title": "Charles Socarides", "text": "Charles Socarides afferma di aver deciso di voler diventare uno psicoanalista a 13 anni, dopo aver letto un libro sulla vita di Sigmund Freud. Prese la laurea a Harvard e successivamente, nel 1952, ottenne la specializzazione in Medicina Psicoanalitica alla Columbia University.\n\u00c8 stato uno dei precursori della cosiddetta terapia di conversione.\nCharles Socarides pratic\u00f2 psichiatria e psicoanalisi a New York dal 1954 fino alla sua morte. Fu inoltre autore di sedici libri, tra cui la sua opera prima, \"Preoedipal Origin and Psychoanalytic Therapy of Sexual Perversions\", e \"Work and Its Inhibitions: Psychoanalytic Essays\" e di pi\u00f9 di ottanta articoli psicoanalitici. Charles Socarides fu ospite di numerosi programmi televisivi (tra cui \"Dateline\", \"60 Minutes\", e \"Larry King Live\"), in cui fu invitato a presentare i risultati del suo lavoro.\nFu il primo presidente della National Association for Research and Therapy of Homosexuality (NARTH) che lui stesso fond\u00f2, insieme a Joseph Nicolosi e Benjamin Kaufman, nel 1992. Charles Socarides fu uno dei direttori della fondazione \"Margaret S. Mahler Psychiatric Research Foundation\". Fu inoltre un membro del Comitato Internazionale del secondo Delphi International Psychoanalytic Symposium, tenutosi a Delphi, in Grecia, nel 1988. Fu anche un membro della American Medical Association, la American Psychiatric Association, la Association for Psychoanalytic Medicine, e la International Psychoanalytical Association. Inoltre, fu eletto membro a vita della American Psychoanalytic Association, per la quale, per molti anni, diresse un gruppo di discussione. Fu anche un membro affiliato della Royal Society of Medicine di Londra. Insegn\u00f2 psichiatria alla Columbia University e allo State University of New York Downstate Medical Center. Inoltre, fu Professore Clinico di Psichiatria alla Albert Einstein College of Medicine, a New York, dal 1978 al 1996. Fu invitato a presentare lezioni universitarie sulle sue scoperte mediche alla Anna Freud Centre di Londra, la Portman Clinic, la Tavistock Clinic, e alla British Psychoanalytical Society.\nTra i numerosi premi da lui ricevuti, ricordiamo quello di Distinguished Psychoanalyst, Association of Psychoanalytic Psychologists, British National Health Service, Londra, 28 aprile 1995; il primo Sigmund Freud Lectureship Award, New York Center for Psychoanalytic Training, New York, il 1987 Sigmund Freud Award conferito dalla American Society of Psychoanalytic Physicians in riconoscimento degli speciali servigi resi nell'ambito della ricerca psichiatrica e psicoanalitica, ed il Physicians Recognition Award della American Medical Association dal 1970 al 1973.\nCharles Socarides fu molto attivo nello studio dell'omosessualit\u00e0. Egli proponeva una concettualizzazione dell'omosessualit\u00e0 come \"adattamento neurotico\", che ipotizzava potesse essere completamente \"superato\". Secondo Socarides l'omosessualit\u00e0 sarebbe il frutto di un mancato sviluppo psichico del bambino generato da un particolare tipo di ambiente familiare definito \"omosessogenica\", caratterizzato dallo stereotipo di \"madre castrante e padre assente\". La definizione di Socarides dell'omosessualit\u00e0 \u00e8 quindi quella di una psicopatologia.\nCharles Socarides afferm\u00f2 anche di aver creato una terapia in grado di \"curare gli omosessuali\", che avrebbe efficacia in circa \"un terzo\" dei casi. I risultati sono per\u00f2 spesso stati contestati dalle organizzazioni di categoria. Le teorie riparative sono oggi considerate potenzialmente dannose e tutte le maggiori organizzazioni per la salute mentale hanno espresso preoccupazioni al riguardo di questi trattamenti.\nCharles Socarides ha un figlio autodichiarato omosessuale, Richard Socarides, ex-consigliere della Casa Bianca per le politiche LGBT sotto Clinton. Fu proprio la scoperta dell'omosessualit\u00e0 del flglio a spingere Charles Socarides a studiare ancora pi\u00f9 a fondo l'omosessualit\u00e0 e come questa potesse essere curata. Socarides aveva divorziato dalla moglie quando il figlio aveva due anni, e fu probabilmente la sua esperienza personale che port\u00f2 alla teorizzazione della famiglia \"omosessogenica\", Secondo Socarides, infatti l'omosessualit\u00e0 del figlio era dovuta alla sua limitata presenza nella sua vita (da lui imputata al divorzio) e un presunto conseguente distaccamento del figlio dal padre e a un supposto attaccamento morboso del figlio alla madre e figlio.\nSocarides non cambi\u00f2 le sue posizioni neppure quando, nel 1973, la American Psychiatric Association vot\u00f2 la cancellazione dell'omosessualit\u00e0 dalla lista delle malattie mentali. Fu, insieme allo psicanalista Irving Bieber, uno dei pi\u00f9 duri contestatori di tale scelta.\nOpere.\nI libri scritti da Socarides furono:"}
{"id": "656854", "revid": "62988", "url": "https://it.wikipedia.org/wiki?curid=656854", "title": "Richard McClure Scarry", "text": ""}
{"id": "656855", "revid": "2039709", "url": "https://it.wikipedia.org/wiki?curid=656855", "title": "Mauro Del Giudice", "text": "Biografia.\nDurante il fascismo fu un fermo sostenitore dell'indipendenza della magistratura giudiziaria. Nel 1924, insieme al giudice Umberto Guglielmo Tancredi, fu affidatario dell'istruttoria del processo per l'omicidio di Giacomo Matteotti. Convintosi delle colpevoli responsabilit\u00e0 del regime fascista, dimostr\u00f2 un'integerrima tenacia, resistendo ai tentativi di corruzione e alle pressioni esterne durante la conduzione del processo.\nLa condotta intransigente coster\u00e0 al magistrato la rimozione dall'incarico relativo al processo Matteotti, attraverso una rimozione per promozione, che lo costringer\u00e0 a lasciare il suo ufficio a Roma alla volta di Catania. In seguito, mandato forzatamente in pensione, si stabil\u00ec a Vieste presso il fratello Luigi. All'insigne magistrato sono intitolati una strada e l'Istituto di Istruzione Superiore della sua citt\u00e0 natale, Rodi Garganico. \nLa sua vita \u00e8 stata ispirazione per il romanzo di Raffaele Vescera \"Il giudice e Mussolini\" (Damiani Editore, 2019)"}
{"id": "656858", "revid": "228587", "url": "https://it.wikipedia.org/wiki?curid=656858", "title": "Help! (programma televisivo)", "text": "Help! \u00e8 stato un programma televisivo italiano curato da Fatma Ruffini e scritto da Tullio Ortolani, andato in onda su Canale 5 dal 1983 al 1985 e su Italia 1 dal 1985 al 1986. Si trattava di un gioco a quiz completamente incentrato sulla musica con la tecnologia di un Commodore 64. Era registrato nello Studio 5 di Cologno Monzese, lo stesso dove Mike Bongiorno registrava il suo quiz serale \"Superflash\". Il programma \u00e8 stato replicato nei primi anni 2000 su Happy Channel e nel 2013/2014 mentre nel 2017, su Rete 4 durante la notte, \u00e8 stata replicata l'edizione 1985-1986 condotta da Umberto Smaila e da Fabrizia Carminati.\nIl programma.\nEdizione 1983\u20131984.\nLa prima edizione and\u00f2 in onda dal luned\u00ec al venerd\u00ec alle ore 11:15 su Canale 5 a partire da giugno del 1983 con la conduzione di Stefano Santospago e Fabrizia Carminati. Caratteristica \u00e8 la presenza di un ospite musicale che si ferma tutta la settimana e durante le cinque puntate propone un brano su cui \u00e8 incentrata la domanda del terzo gioco \"Parole, parole, parole\" alla quale i concorrenti devono rispondere. I cantanti che presero parte a questa prima edizione furono: Bruno Lauzi, Gianni Bella, Ivano Fossati, Marco Ferradini, Marcella, Mario Lavezzi, Anna Oxa, Enzo Jannacci, Peppino Di Capri, i Dik Dik, Fausto Leali, Sandro Giacobbe, Bobby Solo, Eduardo De Crescenzo, Franco Califano, Fred Bongusto, Dori Ghezzi, i Tempi Duri, Fiorella Mannoia, Plastic Bertrand, gli America, gli Accademia, Sergio Caputo, Christian, i Los Jo\u00e3o, i Cube, i Passengers, il Banco, Tiziana Rivale.\nDa giugno del 1984 il quiz si spost\u00f2 il venerd\u00ec in prima serata sempre su Canale 5, condotto ancora da Stefano Santospago e Fabrizia Carminati con la partecipazione di Carlo Pistarino e il trio \"Zavorra\", formato dagli attori Massimo Wertm\u00fcller, Paola Tiziana Cruciani e Rodolfo Lagan\u00e0. Santospago rimase alla conduzione fino a venerd\u00ec 9 novembre per dare poi il passaggio di consegna al nuovo conduttore Marco Columbro, quando il quiz fu spostato alle ore 18:30.\nTra i giochi presenti c'erano: \"Le canzoni del passato\", \"Il 2 X 2\", \"Parole, parole, parole\" e il gioco finale del \"Flipperone\", nel quale il vincitore della puntata doveva, dopo il lancio della pallina, fare in modo che la stessa sbattesse sui funghetti al centro del flipper per far partire qualche secondo della canzone, che doveva essere individuata dal concorrente per vincere 1.000.000 di lire. In caso di perdita della pallina, ne lanciava una seconda, ma il compenso si riduceva della met\u00e0 (500.000 lire) in caso di ulteriore perdita si lanciava una terza pallina ma il premio veniva decurtato di altre 250.000 lire, con per\u00f2 un tempo limite complessivo per le tre palline di un minuto, al termine del quale il flipper si bloccava. Durante la puntata al termine d'ogni gioco, al concorrente in svantaggio veniva offerto, qualora volesse usufruirne, l'aiuto del robottino chiamato da Santospago \"Helpino\". Tirata la leva, sul modello di una slot machine, nel caso fosse uscita la doppia scritta HELP!, il concorrente doveva rispondere ad una domanda (pi\u00f9 avanti nei giochi si richiedeva l'help, pi\u00f9 difficile era il quesito) e in caso di risposta esatta, si invertivano le somme dei concorrenti (a sua volta per\u00f2 il concorrente che avesse subito il sorpasso poteva richiedere a sua volta l'help). Al termine della gara, prima della prova al flipperone del vincitore, il concorrente sconfitto aveva l'opportunit\u00e0, giocandosi met\u00e0 del montepremi vinto, di tentare ancora la fortuna con l'help, che, in caso di esito positivo permetteva al suddetto di tornare il giorno seguente. Dalla seconda edizione fu introdotto il gioco de \"La grande scommessa\", il gioco con le carte giganti da Poker, (ripreso poi da Columbro) ed era abbinato ai prodotti di Antica Erboristeria. Furono tolti infine il cosiddetto \"Helpino\" ed anche il \"Flipperone\", che era il gioco finale del quiz. L'edizione estiva di \"Help!\" fu condotta da Augusto Martelli insieme a Fabrizia Carminati. Oltre ai classici giochi, c' era un terzo gioco chiamato dallo stesso Martelli \"Help Parade\". Il gioco era costituito da 3 manches dove il conduttore munito di xilofono trasparente e di vari strumenti musicali doveva suonare alcuni versi dei brani musicali e i concorrenti dovevano individuare il titolo del brano o anche l'autore. Inoltre per il gioco de \"Le canzoni del passato\", furono inserite delle lavagne elettroniche muniti di pennarelli elettronici dove i concorrenti dovevano scrivere con una calligrafia leggibile e in maiuscolo le risposte che ritenevano giuste.\nEdizione 1984\u20131985.\nDa luned\u00ec 12 novembre 1984 accanto a Fabrizia Carminati troviamo Marco Columbro. Il programma cambia anche l'orario spostandosi alle ore 18:30. Da giugno del 1985 ci sono state anche delle puntate speciali in prima serata su Canale 5 dal titolo \"Super Help!\", condotte sempre da Columbro e dalla Carminati che si esibisce anche come showgirl nella sigla di coda \"La Soubrette\", scritta per l'occasione da Sergio Caputo.\nPer quanto concerne il suo svolgimento, venne ripreso il gioco de \"La grande scommessa\", con il quale venivano utilizzate le carte da Poker, con carte speciali che portavano sul retro il logo della trasmissione. Il gioco consentiva ai concorrenti di puntare alla scommessa su vari montepremi, e poi individuare se la cifra ottenuta dalle carte \u00e8 su o \u00e8 gi\u00f9; ad esempio, un/una concorrente diceva ad alta voce: \"\u00ab6 milioni e 400 gi\u00f9!\u00bb\", oppure anche \"\u00ab3 milioni e 800 su!\u00bb\". La carta dell'\"Asso\" era quella che valeva pi\u00f9 delle altre. Il gioco fu anche all'interno della telepromozione della Antica Erboristeria. Il gioco inoltre, veniva preceduto da alcuni filmati, che potevano essere dei brevi spezzoni di film, oppure anche alcuni spezzoni di sport o di musica leggera. I concorrenti dovevano scegliere una delle 3 buste, dove all'interno di essa c'era una carta da Poker che rappresentava una domanda a tema.\nEdizione 1985\u20131986.\nDa settembre 1985, il quiz si spost\u00f2 su Italia 1 dal luned\u00ec al sabato alle ore 13:30. A fianco della Carminati c'erano I Gatti di Vicolo Miracoli (nella formazione a tre composta da Umberto Smaila, Nini Salerno e Franco Oppini), che ne cantavano anche la sigla \"Singer's Solitude\": mentre il primo partecipava alla conduzione in studio, gli altri due realizzarono una serie di candid camera. L'ultima edizione di \"Help!\" risaliva a giugno e and\u00f2 in onda domenica alle ore 20:25, sempre su Italia 1. A questa edizione serale presero parte diversi ospiti, in particolare comici e musicisti.\nNell'ultima edizione, cambiarono nel quiz delle regole di gioco, in quanto si aggiungeva una vis comica che prima mancava sia nelle domande (che diventarono pi\u00f9 divertenti), che nell'angolo degli sponsor. Da ricordare il famoso Gel Capello.La caratteristica pi\u00f9 importante di quell'edizione, tuttavia, era lo spazio al gioco vero e proprio dal titolo \"Tutto per denaro\". Nin\u00ec Salerno e Franco Oppini indossavano i panni del Professor La Sacca e del geometra Falpal\u00e0, con un ridicolo accento siciliano. In queste candid camera, giravano l'Italia tentando di acquistare oggetti dai passanti o di convincerli a svolgere compiti assurdi, dietro compenso di alcuni biglietti da 1.000 lire. Per questa edizione, furono introdotti come manches: Il gioco de \"L' Intruso\", con un filmato di un frammento di canzone italiana e non italiana, interrotta in pochi secondi da un intruso (un personaggio del mondo del cinema e dello spettacolo), poi c'era stato \"L'interrotto\", con spezzoni di vari film, poi c'\u00e8 stato \"Le domande degli altri\", che fu introdotto un filmato di vari spezzoni di giochi a quiz, dove un conduttore formulava la domanda, e il conduttore Smaila formulava la stessa domanda del filmato precedente, poi venivano confermati i giochi classici, come: \"La grande scommessa\" e le cosiddette \"Domande folli\", sempre con le carte da Poker.\nGioco in scatola.\nLa Editrice Giochi Milano ha realizzato un gioco in scatola proponendo la versione condotta da Augusto Martelli.\nIl contenuto della scatola era costituito da:\nOltre la scatola gioco, c' era anche un mini flipperino che ricalcava la versione originale. C' era anche una versione media del flipperone ed era prodotto dalla Arcofalc."}
{"id": "656861", "revid": "729019", "url": "https://it.wikipedia.org/wiki?curid=656861", "title": "Guerra dei cent'anni (1337-1360)", "text": "La guerra edoardiana fu la prima fase, indicata come tale soprattutto dagli storici anglosassoni, della guerra dei cent'anni.\nDur\u00f2 dal 1337 al 1360, ovvero dallo scoppio delle ostilit\u00e0 fino al trattato di Br\u00e9tigny.\nQuesto periodo, della durata di 23 anni, fu segnato dalle nette vittorie di Edoardo III d'Inghilterra, sovrano dal quale prende il nome la fase, e di suo figlio, Edoardo il Principe Nero, sui francesi nelle battaglie di Cr\u00e9cy e Poitiers. In quest'ultima, Giovanni II di Francia fu catturato, e negli anni seguenti la Francia arriv\u00f2 sull'orlo dell'anarchia e della guerra civile. Come risultato, la Francia fu costretta a siglare un trattato di pace, grazie al quale la tregua resse per 9 anni, prima di sfociare di nuovo nel conflitto armato: la guerra carolina.\nI primi scontri.\nAll'inizio del conflitto, mentre Edoardo, in quanto nipote di Filippo il Bello, poteva rivendicare la corona di Francia, il monarca francese, non potendo avanzare pretese sul trono inglese, aveva una sola motivazione: recuperare la Guienna, feudo inglese dal XII secolo. Egli, dunque, volle costringere Edoardo ad accettare la confisca del grande feudo e, di conseguenza, la fine di ogni tipo di rivendicazione sul regno.\nI francesi, con il sostegno di mercenari genovesi, godevano di un'evidente superiorit\u00e0 navale. La loro flotta, quindi, saccheggiava regolarmente i porti nemici, imponendo il blocco ed impedendo il traffico del sale bretone e del vino aquitano: merci di cui l'Inghilterra era una grande importatrice. La sospensione del traffico della lana verso le Fiandre, poi, rischiava di mettere in ginocchio l'economia inglese. Ci\u00f2 provoc\u00f2 tuttavia anche la sospensione delle attivit\u00e0 tessili dei fiamminghi, i quali si ribellarono contro il conte Luigi I. Essi erano guidati da Jacob van Artevelde che prese il potere nella regione e si alle\u00f2 con l'Inghilterra.\nSebbene la guerra fosse stata dichiarata nel 1337, essa non ebbe vero inizio che tempo dopo: Edoardo non aveva grandi disponibilit\u00e0 finanziarie e doveva trovare prestiti e far approvare l'imposizione di nuove tasse dal parlamento per racimolare i fondi necessari alle attivit\u00e0 belliche. Proprio nelle Fiandre Edoardo trov\u00f2 alleati e finanziamenti, e ne fece, anche per ragioni logistiche, la propria base di partenza: giunto nei Paesi Bassi con la famiglia e la corte gi\u00e0 alla fine del 1337, trascorse in attesa l'anno successivo, riuscendo solo nel settembre 1339 a riunire un esercito. Con il contingente inglese (circa 4.000 uomini), affiancato da milizie mercenarie svizzere e tedesche e dalle truppe del duca di Brabante e dell'Elettore di Brandeburgo il totale degli uomini a sua disposizione era di meno di 20.000; avanzando lentamente in Piccardia devastando ogni cosa, Edoardo pose infine l'assedio a Cambrai.\nFilippo VI mosse da San Quintino con 35.000 uomini, ma non volle attaccare battaglia, probabilmente consigliato ad una tattica attendista dalle notizie circa le difficolt\u00e0 economiche di Edoardo. Il sovrano inglese infatti dovette ritornare a Gand dopo circa un mese di campagna, per poi precipitarsi in Inghilterra (la famiglia rimasta ostaggio dei creditori) in cerca di nuovi finanziamenti.\nLa battaglia di Sluis.\nEssendo ripreso il commercio con l'Inghilterra, i francesi inviarono la propria flotta a Sluis, all'imbocco del canale che collega Bruges al mare del Nord, per imporre il blocco navale. Il 24 giugno 1340, tuttavia, la flotta sub\u00ec una vera e propria disfatta e venne annientata. Questa sconfitta capovolse il rapporto di forze sul mare e mise fine al progetto di inviare truppe francesi in aiuto degli scozzesi. La tregua di Esplechin, stipulata nel settembre successivo, sospese le ostilit\u00e0 per un anno; anche in virt\u00f9 di ci\u00f2 il commercio della lana pot\u00e9 riprendere riportando prosperit\u00e0 alle economie inglese e fiamminga, facendo tuttavia perdere consenso ad Artevelde. Papa Clemente VI, inoltre, lanci\u00f2 una scomunica contro le Fiandre ed il conte Luigi ne approfitt\u00f2 per cercare di riprendere il potere. Sebbene Artevelde avesse cercato di affidare la contea ad Edoardo di Woodstock, il futuro Principe Nero, la Francia, dopo l'assassinio del ribelle fiammingo avvenuto a Gand nel 1345, riprese possesso delle Fiandre.\nForte del predominio marittimo, un esercito di Edoardo III sbarc\u00f2 a Brest nel 1343. Il suo alleato Giovanni di Montfort, tuttavia, era stato catturato a Nantes (e mor\u00ec in seguito nel 1345). Essendo Carlo di Blois rimasto l'unico pretendente al trono di Bretagna, gli inglesi siglarono una tregua con lui che riconosceva loro il possesso della citt\u00e0 di Brest (mantenuta fino al 1397).\nTemendo un'invasione inglese, Filippo VI convinse gli scozzesi ad attaccare l'Inghilterra da nord, contando anche sul fatto che il grosso delle truppe nemiche era concentrato a sud. Nel 1346 Davide II di Scozia sferr\u00f2 l'attacco, ma fu sconfitto e catturato nella battaglia di Neville's Cross. Edoardo III, ormai, poteva sbarcare senza problemi in Francia.\nLa battaglia di Cr\u00e9cy.\nNel 1346 l'esercito inglese sbarc\u00f2 in Francia ed avanz\u00f2 verso Parigi ma, trovatosi di fronte le pi\u00f9 numerose truppe francesi, fu costretto a ritirarsi verso la Manica. Presso l'altura di Cr\u00e9cy, il 26 agosto, per\u00f2, le due armate si trovarono a fronteggiarsi. Per la propria superiorit\u00e0 numerica, i francesi erano convinti di potersi imporre facilmente in battaglia. A causa della esiguit\u00e0 delle proprie rendite fondiarie, la nobilt\u00e0 francese contava di arricchirsi con i riscatti conseguibili con la cattura dei nemici. Ogni francese si propose perci\u00f2 di attaccare il pi\u00f9 velocemente possibile il nemico, per fare la parte del leone, ignorando del tutto, in quel modo, gli ordini di Filippo VI. Ma i cavalieri, intralciati nell'avanzata dai propri fanti e dai balestrieri genovesi messi in fuga dal tiro degli esperti arcieri inglesi, abilmente schierati su un'altura e dotati dell'efficiente arco lungo (\"longbow\"), furono ben presto disarcionati e trucidati.\nFu un disastro per la Francia, nel quale il re dimostr\u00f2 tutta la propria inettitudine. Edoardo III, dal canto suo, sfrutt\u00f2 l'impotenza nemica per conquistare Calais, nonostante il tardivo intervento di Filippo. La citt\u00e0 divenne, fino al 1559, il punto di partenza delle operazioni militari inglesi sul continente. Vedendosi sconfitto, il sovrano francese negozi\u00f2 una tregua con i nemici riconoscendo loro la piena sovranit\u00e0 sul porto.\nLa peste nera del 1348 obblig\u00f2 i belligeranti a cessare di combattere fino al 1355, tuttavia essa fu accolta anche come una punizione divina. Filippo VI doveva la propria corona all'elezione dei Pari che avevano scartato Edoardo III e Filippo III di Navarra. Vinto da un esercito nettamente inferiore di numero a Cr\u00e9cy, egli si trov\u00f2 a fronteggiare chi metteva in dubbio la legittimazione divina del suo potere.\nIl prestigio e l'autorit\u00e0 dei Valois erano dunque profondamente intaccati. I disordini, cos\u00ec, dilagarono nel reame senza che il nuovo monarca, Giovanni II il Buono, potesse ribaltare le sorti. L'economia andava male e, per evitare di ricorrere ad imposte sempre pi\u00f9 impopolari, lo Stato ricorse all'arma della svalutazione della moneta; il commercio, dunque, languiva e gli artigiani richiedevano maggiore autonomia per le citt\u00e0 e una valuta stabile. I mercenari smobilitati, dal canto loro, si raggruppavano in bande che terrorizzavano e saccheggiavano le campagne. Il disordine era sovrano e la nobilt\u00e0 feudale sembrava incapace di garantire una minima sicurezza alla popolazione.\nGiovanni II il Buono.\nIl re di Navarra Carlo il Malvagio era il nipote di Luigi X. Sua madre Giovanna era stata privata dei diritti di successione nel 1328, ma egli si considerava il legittimo erede al trono e pass\u00f2 la propria vita a cercare di coronare questa sua volont\u00e0. Stipul\u00f2 un'alleanza con il Principe Nero e fece assassinare il favorito del re Carlo de La Cerda. Giovanni il Buono, che non aveva intenzione di rompere la tregua con gli inglesi, fu obbligato ad accettare il trattato di Mantes (22 febbraio 1354), in virt\u00f9 del quale il sovrano navarrese pot\u00e9 ingrandire i propri domini normanni di numerosi feudi: Beaumont-le-Roger, Breteuil, Conches, Pont-Audemer, Orbec, Valognes, Coutances e Carentan. In compenso, abbandon\u00f2 ogni pretesa sulla Champagne.\nRassicuratosi dell'efficacia di questa strategia e desideroso del titolo di Re di Francia, non esit\u00f2 a concludere un accordo con Giovanni di Gand, il terzo figlio di Edoardo III, per il quale la Francia (di cui avrebbe ottenuto la corona) sarebbe stata spartita. Ma fu vana l'attesa dello sbarco promesso da Edoardo III.\nDavanti alla minaccia inglese, Giovanni il Buono dovette convocare gli Stati Generali, il 28 dicembre 1355, per reclutare l'esercito di trentamila uomini necessario. Essi, tuttavia, erano estremamente diffidenti circa la gestione delle finanze pubbliche (colpite dalla svalutazione avviata) e non accettarono l'imposizione di una tassa sul sale (la gabella), a meno che non fosse loro affidato il controllo sulla riscossione e l'utilizzo dei fondi. Gli ufficiali che avrebbero prelevato il balzello, inoltre, sarebbero dovuti essere designati dagli Stati Generali stessi e dieci deputati avrebbero dovuto far parte del Consiglio del Re per controllare meglio la spesa.\nLa regione ribelle della Normandia rifiut\u00f2 di pagare ed il delfino Carlo, recentemente investito duca, riun\u00ec il parlamento (detto \"gli Stati\") locale. Carlo il Malvagio vide in questa imposizione impopolare l'occasione per destabilizzare una corona vacillante, unendo i malcontenti. Presente in quanto proprietario dei suoi possedimenti normanni (era conte di \u00c9vreux), tent\u00f2 allora di avvicinarsi al cognato, cercando di convincerlo che Giovanni il Buono volesse diseredarlo (Carlo era gracile e, secondo alcune fonti, avrebbe presentato una malformazione alla mano destra che lo rendeva ben poco valido in battaglia e dunque ben lontano dal rappresentare l'ideale cavalleresco caro al padre).\nDunque, il 5 aprile 1356, il delfino convoc\u00f2 nel suo castello di Rouen tutti gli alti signori della Normandia. Fu allora che Giovanni II, avvertito del complotto ordito dal signore di Navarra con gli inglesi, scaten\u00f2 la propria collera che covava dall'epoca dell'assassinio di Carlo de La Cerda e fece incarcerare Carlo il Malvagio e decapitare il suo seguito.\nDurante la propria prigionia, Carlo guadagnava consensi, mentre i suoi partigiani richiedevano la sua liberazione. Molti nobili normanni si spinsero a rinnegare l'omaggio prestato al re francese per dichiararsi vassalli di quello d'Inghilterra. Per loro, Giovanni il Buono avrebbe prevaricato i loro diritti arrestando un signore con cui aveva siglato la pace. Il gesto, inoltre, era stato percepito dagli alleati di Carlo come la prova che il re fosse conscio dell'illegittimit\u00e0 della propria posizione e che avesse cercato di eliminare con metodi spicci un avversario la cui sola colpa sarebbe stata la difesa delle proprie prerogative alla corona. Tutti questi nobili normanni passarono in blocco dalla parte di Edoardo III che, a giugno, mise fine alla tregua invadendo le terre francesi.\nLa battaglia di Poitiers.\nDopo aver soffocato nel sangue una rivolta avvenuta nella propria contea di Chester, Edoardo di Woodstock, figlio primogenito di Edoardo III, si vide accordare totale fiducia da suo padre che lo nomin\u00f2 \"Luogotenente di Guascogna\": cos\u00ec cominci\u00f2 la prima \"cavalcata\" del famoso capitano inglese. Nel 1355, il Principe Nero, partito da Bordeaux, intraprese la campagna francese attraverso le contee di Julliac, Armagnac e Astarac. Le sue truppe commisero numerose atrocit\u00e0 nella regione di Carcassonne. L'estate dell'anno seguente, il principe torn\u00f2 sul suolo francese per una nuova campagna di saccheggio; fall\u00ec davanti alla resistenza di Bourges, ma prese Vierzon di cui massacr\u00f2 la guarnigione. Carico del peso del bottino, l'armata ripieg\u00f2 allora verso ovest, in direzione di Bordeaux, passando per Poitiers.\nGiovanni II lo insegu\u00ec con un esercito due volte pi\u00f9 numeroso, composto prevalentemente di cavalleria pesante, e lo raggiunse nei dintorni di Poitiers. La battaglia di Poitiers ebbe luogo il 19 settembre 1356. Giovanni II era ad un passo dalla vittoria, ma, in seguito alla fuga delle truppe del Duca di Orl\u00e9ans, il suo esercito si sband\u00f2 ed egli fu fatto prigioniero con uno dei suoi figli, Filippo. Fu un nuovo disastro.\nEdoardo III aveva tutte le carte in regola per strappare imponenti concessioni territoriali ed economiche. Nel gennaio 1358, il nuovamente libero Carlo il Malvagio fu vicino a prendere il potere (era considerato da molti pi\u00f9 adatto a combattere il nemico e pi\u00f9 legittimato del gracile delfino) e Giovanni il Buono dovette riprendere in mano la situazione negoziando il proprio rilascio: accett\u00f2 il primo trattato di Londra che prevedeva che l'Inghilterra riottenesse gli antichi domini aquitani e che ricevesse un tributo di quattro milioni di scudi senza nessuna rinuncia formale al trono di Francia. In questa occasione, fu coniata la prima moneta chiamata \"franco\", parola da intendersi nel significato di \"libero\". Sebbene i riscatti pagati fossero ingenti, essi, per un motivo o per l'altro, non furono mai versati per intero.\nI Valois contestati.\nDopo la battaglia di Poitiers, i mercenari smobilitati si raggrupparono progressivamente in bande (dette \"Grandi Compagnie\") che saccheggiavano le campagne, acuendo il malcontento popolare. Le disfatte militari avevano gettato nel discredito la nobilt\u00e0 che non era riuscita a dimostrare la derivazione divina del proprio potere sul campo di battaglia. Mentre il Re era ancora prigioniero, il Delfino Carlo riun\u00ec gli Stati Generali. \u00c9tienne Marcel, rappresentante dei mercanti parigini, vi intravide la possibilit\u00e0 di ottenere un regime parlamentare e, alleatosi col partito navarrese, raggruppato attorno al vescovo di Laon Robert Le Coq, impose la creazione di un comitato di ottanta membri nell'assemblea che appoggiasse le loro rivendicazioni (7 novembre).\nGli Stati Generali dichiararono il Delfino luogotenente del sovrano e difensore del regno durante l'assenza del padre e gli affiancarono un Consiglio di dodici rappresentanti per ogni ordine. Assai presto, per\u00f2, esso venne a trovarsi in profondo disaccordo con Carlo perch\u00e9 rifiutava di far processare i vecchi consiglieri del padre, accusati per aver enormemente svalutato la moneta a pi\u00f9 riprese per far cassa e perch\u00e9 non procedeva alla liberazione di Carlo il Malvagio che era fortemente appoggiato. Rendendosi conto di non poter opporsi alle rivendicazioni di Marcel e di Le Coq per l'instaurazione di una monarchia parlamentare, il Delfino decise di guadagnare tempo e non dette risposte (prendendo a pretesto l'attesa dei messaggeri di proprio padre), per poi sciogliere gli Stati Generali e fuggire da Parigi, delegando al fratello duca d'Angi\u00f2 la cura delle faccende ordinarie.\nIl 10 dicembre il delfino pubblic\u00f2 un'ordinanza dando corso ad una nuova moneta. Ci\u00f2 provoc\u00f2 una protesta della popolazione che vi vedeva il rischio di una nuova svalutazione e, di conseguenza, di una nuova impennata dell'inflazione. \u00c9tienne Marcel fece pressione sul duca d'Angi\u00f2 perch\u00e9 l'ordinanza fosse ritirata e gli Stati Generali riconvocati e quest'ultima cosa avvenne nel febbraio 1357. Carlo, inoltre, dovette accettare l'attribuzione del controllo sull'erario all'assemblea, l'epurazione della precedente amministrazione (in particolar modo degli esattori) ed infine la sostituzione del Consiglio del Re con uno di tutela del delfino, dove sarebbero stati presenti dodici deputati per ordine. Tali provvedimenti prendevano il nome di \"Grande Ordinanza\".\nIl 9 novembre 1357 Carlo il Malvagio fu liberato dalla prigione da Giovanni di Piquigny e non fu perseguito a causa del sostegno garantitogli da \u00c9tienne Marcel e Le Coq. Rientr\u00f2 a Parigi il 29 novembre e fu accolto da una platea di diecimila persone (cifra considerevole per l'epoca) raccolte dai suoi sostenitori. Davanti a tale dimostrazione di forza, il Delfino non pot\u00e9 fare a meno di riconciliarsi con il navarrese e restituirgli i possedimenti normanni. Quello, per\u00f2, sollev\u00f2 pretese su nuovi feudi (tra i quali la Champagne). Temendo che Carlo il Malvagio potesse impossessarsi del potere, Giovanni il Buono dovette riprendere le redini della situazione e negozi\u00f2 la propria liberazione. Cos\u00ec il sovrano proib\u00ec l'applicazione della Grande Ordinanza, che generava attriti tra Marcel e il Delfino.\nIl 13 gennaio 1358, gli Stati Generali furono nuovamente convocati dal Consiglio di Tutela, ormai controllato dai sostenitori di Marcel. Davanti all'opposizione del Delfino, egli decise di imporre la riforma con la forza e cerc\u00f2 l'appoggio dei borghesi parigini. Marcel cre\u00f2 una milizia spacciandola come mezzo per contrastare futuri attacchi inglesi, allora ripiegati a Bordeaux, e rinforz\u00f2 le fortificazioni della citt\u00e0. Il 22 febbraio, scortato da numerosi armati ed alla testa di una folla inferocita, invase il palazzo reale dove risiedeva il delfino. I marescialli di Champagne e di Normandia, Giovanni di Conflans e Roberto di Clermont, furono uccisi mentre cercavano di sbarrare la strada ai rivoltosi e l'erede al trono fu costretto a rinnovare l'ordinanza del 1357 ed a vestire il berretto rosso e blu, simbolo del comune di Parigi. Poi si scaten\u00f2 la caccia all'uomo nel corso della quale l'avvocato generale Reanud d'Acy fu ucciso selvaggiamente. Divenuto sindaco di Parigi, \u00c9tienne Marcel si sforz\u00f2 invano di guadagnare la regione alla propria causa e prepar\u00f2 l'ingresso in citt\u00e0 di Carlo di Navarra.\nBattaglia di Meaux.\nPreferendo allontanarsi dai tumulti parigini, il Delfino volle lasciare la capitale e convocare gli Stati Generali a Compi\u00e8gne, lontano dai disordini. L\u00ec si rivelarono tutto il suo carisma e tutta la sua intelligenza: fece solennemente condannare \u00c9tienne Marcel dai deputati dei tre ordini, che erano animati da forte lealismo, e prese ufficialmente il titolo di reggente del regno. Diede l'ordine di isolare Parigi e di porla pressoch\u00e9 in stato d'assedio. Alla fine del maggio del 1358 si scaten\u00f2 la Grande \"Jacquerie\": dei contadini (principalmente piccoli proprietari terrieri), colpiti dall'aumento delle rendite signorili in un momento in cui il prezzo del grano era basso, si ribellarono contro la nobilt\u00e0. Questa si era precedentemente screditata a causa delle sconfitte di Cr\u00e9cy e Poitiers, poich\u00e9 aveva dato l'impressione di non essere pi\u00f9 in grado di svolgere il proprio compito, ovvero la difesa del popolo.\nQuesto movimento, descritto dai cronisti dell'epoca come estremamente violento (ma pare che tali resoconti siano esagerati), fu principalmente diretto contro i nobili che, se non furono trucidati, videro i propri castelli saccheggiati e bruciati. Il movimento non dur\u00f2 molto ed a met\u00e0 giugno si scaten\u00f2 la violenta reazione dei feudatari che paventavano un colpo mortale al proprio gi\u00e0 vacillante potere: i contadini furono massacrati nel corso dell'assedio di Meaux, vicino a Mello, dagli armigeri di Carlo il Malvagio. \u00c9tienne Marcel, giocando la propria ultima carta, decise di far entrare il navarrese a Parigi, mentre l'esercito del Delfino era in marcia verso la capitale, ma i cittadini lealisti, colpiti dal massacro di Meaux, si ribellarono. Il 31 luglio 1358, Marcel fu assassinato e l'erede al trono riprese le redini del potere.\nContemporaneamente, gli inglesi continuavano a tenere prigioniero Giovanni II e vedevano nella guerra civile l'occasione per negoziare la sua liberazione con un maggior profitto: pretesero tutte le terre che erano loro appartenute, ovvero pi\u00f9 di met\u00e0 del regno. L'accoglimento di queste rivendicazioni avrebbe indebolito ancora di pi\u00f9 il potere reale ed avrebbe potuto dare nuovo vigore alla guerra civile, offrendo ad Edoardo III la Francia (di cui rivendicava il trono essendo nipote di Filippo il Bello).\nTrattato di Br\u00e9tigny.\nIl Delfino fece appello agli Stati Generali che rifiutarono di firmare questo trattato umiliante. Edoardo III, allora, decise di riprendere le armi e, sbarcato a Calais nel 1359, marci\u00f2 in direzione di Reims, citt\u00e0 dove i re francesi, da Clodoveo in poi, si facevano consacrare. Ma il Delfino lo prevenne adottando la strategia della terra bruciata, ordinando a tutti gli abitanti delle campagne di rifugiarsi con i propri beni nelle citt\u00e0 protette da mura. Edoardo, cos\u00ec, attraversando le terre vuote, dovette accontentarsi delle proprie scorte (del tutto irrisorie, poich\u00e9 gli eserciti medievali si rifornivano principalmente mediante il saccheggio). Giunto a Reims, trov\u00f2 le porte chiuse e la sua richiesta di entrare respinta. L'esercito inglese, quindi, del tutto impreparato ad un assedio, fu costretto a ritirarsi.\nEdoardo, poich\u00e9 non riusciva ad ingaggiare battaglia con i francesi, mentre questi ultimi lo logoravano con continue imboscate, si diresse verso Parigi, dove, nonostante le ripetute provocazioni, non riusc\u00ec ad ottenere lo scontro. Il Delfino, forte dell'appoggio popolare, infatti, non volendo rivivere una disfatta come quella di Poitiers, aveva dato ordine ai cavalieri di non uscire dalla citt\u00e0.\nIl sovrano inglese, allora, lasci\u00f2 la citt\u00e0 per imbarcarsi il pi\u00f9 in fretta possibile, poich\u00e9 aveva finito le scorte di cibo, gran parte dei suoi cavalli erano morti di fame ed aveva perso un numero consistente di soldati. In seguito, inoltre, nel marzo dell'anno successivo, i normanni compirono un raid contro le sue coste, mentre la sua flotta fu duramente colpita da una mareggiata. Ci\u00f2 fu percepito come segno del Cielo ed espressione della volont\u00e0 divina, tanto da rafforzare la legittimit\u00e0 dei Valois, molto indebolita dai precedenti rovesci militari. La \"cavalcata\" del 1359 si risolse in un clamoroso fiasco e le sue conseguenze psicologiche su Edoardo furono cruciali: comprese che, a causa della superiorit\u00e0 demografica del nemico e della forza della sua monarchia, difficilmente avrebbe mai potuto ottenere la corona francese.\nLa cattura di Giovanni il Buono, tuttavia, gli conferiva un notevole potere di contrattazione.\nFu stipulato, cos\u00ec, il trattato di Br\u00e9tigny-Calais che pose fine a questa prima parte di conflitto. I punti dell'accordo erano principalmente due:\nIl trattato era mirato ad eliminare tutte le dispute che avevano portato al conflitto. Edoardo III rinunci\u00f2 dunque ai ducati di Normandia e Turenna, alle contee del Maine e dell'Angi\u00f2 ed alla sovranit\u00e0 sulla Bretagna e sulle Fiandre. Rinunci\u00f2 soprattutto a rivendicare la corona di Francia.\nLa ripresa della guerra di successione bretone non fu molto favorevole ai francesi: Carlo di Blois e Bertrand du Guesclin furono sconfitti ad Auray dal futuro Giovanni IV di Bretagna e da Giovanni Chandos. Quella battaglia port\u00f2 al trattato di Gu\u00e9rande che riconobbe Giovanni IV duca della penisola, mentre gli inglesi guadagnarono il controllo su Brest ed il suo territorio. Nel complesso, essi divennero padroni di un buon terzo del Regno di Francia, mentre il duca di Bretagna spos\u00f2 una sorella e poi una nuora del Principe Nero.\nMa Carlo V era un buon tattico: la pace ottenuta permise di ridare al futuro Re (suo padre mor\u00ec l'8 aprile 1364) la possibilit\u00e0 di riconquistare le terre perdute."}
{"id": "656862", "revid": "31857", "url": "https://it.wikipedia.org/wiki?curid=656862", "title": "The idiot", "text": ""}
{"id": "656863", "revid": "10929", "url": "https://it.wikipedia.org/wiki?curid=656863", "title": "Guerra edoardiana", "text": ""}
{"id": "656865", "revid": "804", "url": "https://it.wikipedia.org/wiki?curid=656865", "title": "Giovanni Soldini", "text": "Biografia.\nMilanese, terzo figlio di Adolfo Soldini, industriale tessile, \u00e8 fratello del regista Silvio e di Emanuele, che dirige a Milano l'Istituto europeo di design. Vive a Ponzano Belaso paese in comune di Santo Stefano Di Magra, in provincia della Spezia ed \u00e8 padre di quattro figli.\nAppassionato di vela fin da ragazzo, negli anni '80 ha conosciuto Vittorio Malingri che \u00e8 stato il primo ad organizzare a Cuba una base velica, a Cayo Largo del Sur. A 16 anni compie per la prima volta nella sua vita la traversata dell'Atlantico.\nNel 1989 vince la \"Atlantic Rally for Cruisers\", ovvero la regata transatlantica per imbarcazioni da crociera. Esordisce come navigatore solitario durante La Baule-Dakar del 1991. \nCompie due giri del mondo in solitario. Si piazza secondo nella \"BOC Challenge\" (il giro del mondo a vela, a tappe, per navigatori solitari) 1994\u20131995, nella classe 40-50 piedi. La barca \u00e8 il 50 piedi \"Stupefacente\"- Kodak costruita da Soldini all'interno di una comunit\u00e0 di recupero per tossicodipendenti. La successiva edizione, denominata \"Around Alone\" 1998, nella classe 50-60 piedi lo vede vincitore. In quest'occasione Soldini si distingue per il salvataggio di Isabelle Autissier, rovesciatasi nel Pacifico meridionale durante la terza tappa della Around Alone, da Auckland, in Nuova Zelanda a Punta del Este in Uruguay e lontana da possibili interventi di salvataggio. Prima che la barca si ribaltasse, Isabelle era al comando della classifica generale, seguita dal connazionale Marc Thiercelin e da Soldini. Appena saputo dell'incidente, il navigatore solitario abbandon\u00f2 la gara ed \u00e8 riuscito a salvare la sua amica e concorrente, rimasta in balia delle onde per 24 ore.\nIl 29 febbraio 2000 Soldini ha ricevuto la L\u00e9gion d'honneur, massima onorificenza dello stato francese, presso il Museo della Marina di Parigi dalle mani del navigatore Gerard d'Aboville, per decisione del presidente francese Jacques Chirac per il salvataggio in mare di Isabelle Autissier.\nSecondo nella transatlantica in solitario (OSTAR) nel 1992. Nel 1996 vince la regata e stabilisce il nuovo record nella classe 50 piedi. Quinto nell'edizione del 2000. Ha successivamente partecipato alla versione professionistica (\"Transat\"), giungendo settimo nella categoria multiscafi nel 2004 e vincendo nella categoria \"Class40\" nel 2008.\nIl 12 febbraio 2004, il Presidente della Repubblica, Carlo Azeglio Ciampi, lo nomina Ufficiale dell'Ordine al Merito della Repubblica Italiana.\nLa sua carriera lo vede negli anni partecipare a tutte le regate pi\u00f9 importanti della vela open sia in solitario che in doppio e in equipaggio: partecipa a 5 edizioni della - Qu\u00e9bec-Saint-Malo, 5 edizioni della (OSTAR), 3 Jacques Vabre e molte altre tra transoceaniche e regate d'altura.\nIl 31 dicembre 2012 Soldini parte a bordo del monoscafo Maserati VOR 70 per un nuovo record sulla rotta storica New York-San Francisco: miglia nautiche, passando per Capo Horn. Insieme col capitano, un equipaggio proveniente da diverse nazioni: lo statunitense Ryan Breymaier, il francese S\u00e9bastien Audigane, il cinese Jianghe Teng, lo spagnolo Carlos Hern\u00e1ndez, il tedesco Boris Herrmann, gli italiani Guido Broggi, Michele Sighel e Corrado Rossignoli. Il 16 febbraio 2013 tagliano la linea del traguardo sotto il Golden Gate Bridge di San Francisco aggiudicandosi il record della Rotta dell'oro nella categoria dei monoscafi in 47 giorni 0h 42' 29\". Il precedente primato era stato stabilito nel 1998 da Yves Parlier su Aquitaine Innovations in 57 giorni e 3 ore.\nIl 15 gennaio 2014 alle 00,29 italiane (le 21,29 locali di Rio de Janeiro), con Maserati VOR 70 taglia il traguardo della 14\u00aa Cape2Rio (transoceanica di miglia nautiche da Cape Town a Rio de Janeiro), aggiudicandosi la vittoria e stabilendo il nuovo record in 10 giorni 11h 29' 57\". Il primato in precedenza apparteneva a Zephyrus IV, maxi statunitense di 74 piedi che nel 2000 aveva coperto il percorso in 12 giorni 16h 49'.\nIl 31 maggio 2015 alle ore 21:25:44 (le 23:25:44 italiane, le 5:25:44 del 1\u00ba giugno locali) Maserati ha tagliato la linea del traguardo a Shanghai stabilendo il nuovo record della Rotta del T\u00e8, vale a dire la tratta da San Francisco a Shanghai, solcata a met\u00e0 dell'800 per fini commerciali. 21 giorni, 19 ore, 32' 54\" \u00e8 il tempo impiegato da Maserati per percorrere la Rotta del T\u00e8. Si tratta di un nuovo record ratificato dal World Sailing Speed Record Council, l'organismo internazionale che certifica i migliori tempi di percorrenza delle imbarcazioni moderne sulle rotte storiche.\nIl 29 dicembre 2015 Maserati VOR70 taglia in quarta posizione la linea del traguardo della 71\u00aa edizione della Rolex Sydney Hobart Yacht Race, una delle pi\u00f9 dure regate internazionali. Maserati ha percorso le 628 miglia che separano l'Australia dalla Tasmania in 2 giorni 22h 54' 33\". A tagliare per primo il traguardo della regata \u00e8 stato il 100 piedi statunitense Comanche, dietro di lui l'australiano Ragamuffin 100 e lo statunitense Rambler 88.\nNel 2016 Soldini e il suo team, al termine di un triennio con il monoscafo Maserati VOR70, passano al multiscafo: il trimarano MOD 70 \"Maserati Multi70\".\nIl 24 ottobre 2016 a bordo di \"Maserati Multi 70\", taglia primo il traguardo della 37\u00aa Rolex Middle Sea Race con un tempo di 2 giorni, 1 ora, 25 minuti e 01 secondi, stabilendo il nuovo primato di riferimento dei multiscafi della regata maltese, battendo di poco pi\u00f9 di 10 ore il precedente record (2 giorni, 11 ore, 29 minuti e 41 secondi), stabilito nel 2015 da \"Phaedo3\".\nIl 3 dicembre 2016 \"Maserati Multi 70\" taglia il traguardo della terza edizione della RORC Transatlantic Race, concludendo la sua prima regata oceanica al secondo posto nella categoria multiscafi in un tempo di 7 giorni, 8 ore, 44 minuti e 23 secondi.\nIl 22 febbraio 2017, \"Maserati Multi 70\" ha chiuso al secondo posto la nona edizione della RORC Caribbean 600 Race con un tempo di 1 giorno, 9 ore, 53 minuti e 55 secondi, solo 13 minuti pi\u00f9 lungo del tempo del trimarano americano \"Phaedo3\".\nL'11 luglio 2017, Giovanni Soldini, a bordo del trimarano oceanico, conclude la Transpac Race da Los Angeles a Honolulu in terza posizione con un tempo di 4 giorni, 12 ore, 48 minuti e 55 secondi. Per la maggior parte della traversata da Los Angeles il trimarano italiano \u00e8 stato ingaggiato in una battaglia serrata per il comando con due multiscafi americani, \"Phaedo3\" e \"Mighty Merloe,\" ma la collisione con un oggetto galleggiante non identificato ha distrutto il timone di destra di \"Maserati Multi 70\" e ha compromesso le sue possibilit\u00e0 di gareggiare per la vittoria.\nIl 23 febbraio 2018, porta a termine la Hong-Kong - Londra a bordo del trimarano \"Maserati Multi 70\" in 36 giorni, 2 ore, 37 minuti e 2 secondi, riducendo di ben 5 giorni il precedente record della traversata, fissato dall'equipaggio di Gitana 13 in 41 giorni, 21 ore, 26 minuti e 34 secondi. Un record raggiunto grazie all'esperienza dell'equipaggio (a bordo, oltre a Giovanni Soldini, gli esperti velisti Guido Broggi, S\u00e9bastien Audigane, Oliver Herrera Perez e Alex Pella) e grazie alle prestazioni del trimarano \"Maserati Multi 70\", capace di solcare l'oceano fino a 644 nm/24h. Si segnala inoltre, durante la regata, la rottura del timone di destra, che ha costretto l'equipaggio ad uno stop forzato per rimettere in sesto l'imbarcazione, e dunque ad una perdita di tempo che ha influito negativamente sul tempo totale di percorrenza delle miglia marine della Rotta del T\u00e8.\nA ottobre 2018, sempre a bordo di \"Maserati Multi 70\", Soldini partecipa alla 39\u00aa edizione della Rolex Middle Sea Race, tagliando per primo il traguardo dopo 2 giorni, 11 ore, 54 minuti e 58 secondi.\nIl 1\u00ba dicembre 2018, a bordo di \"Maserati Multi 70\", taglia al primo posto il traguardo della quinta edizione della RORC Transatlantic Race, con un tempo di 6 giorni, 18 ore, 54 minuti e 34 secondi.\nA febbraio 2019, Giovanni Soldini partecipa alla undicesima edizione della RORC Caribbean 600, chiudendo la regata al primo posto e stabilendo il nuovo record per i multiscafi: 1 giorno, 6 ore e 49 minuti.\nDopo pi\u00f9 di due anni che \"Maserati Multi 70\" non tornava in Italia, il 17 ottobre 2020 alle 12:01 locali Giovanni Soldini partecipa con il trimarano alla 41\u00aa edizione della Rolex Middle Sea Race e conquista la Line Honours tagliando il traguardo dopo 2 giorni, 8 ore, 31 minuti e 31 secondi. Dietro a \"Maserati Multi 70\", con 15 minuti di distacco, termina la gara il gemello MOD 70 Mana capitanato dallo skipper Brian Thompson.\nA marzo 2021, dopo alcuni mesi di manutenzione nei cantieri di La Spezia, Giovanni Soldini ritorna in mare con \"Maserati Multi 70\" registrando due nuovi record di velocit\u00e0, da Monaco a Saint Tropez in 2 ore, 25 minuti e 44 secondi, e da Monaco a Porto Cervo in 7 ore, 50 minuti e 44 secondi. Durante la primavera, conquista altri tre record nel canale della Manica: Plymouth-La Rochelle (12 ore, 15 minuti e 21 secondi), il record della Manica da Cowes a Dinard (4 ore, 30 minuti e 49 secondi) e il record sulla rotta originale del Fastnet (23 ore, 51 minuti e 16 secondi), diventando il primo velista a percorrere la tratta in meno di 24 ore.\nPrestazioni sportive.\n1988\n1989\n1990\n1991\n1992\n1994\n1995\n1996\n1997\n1998\n1999\n2000\n2001\n2002\n2003\n2004\n2007\n2008\n2009\n2013\n2014\n2015\n2016\n2017\n2018\n2019\n2020\n2021"}
{"id": "656867", "revid": "2014155", "url": "https://it.wikipedia.org/wiki?curid=656867", "title": "Guerra dei cent'anni (1369-1389)", "text": "La guerra Carolina fu la seconda fase della guerra dei cent'anni tra il Regno di Francia e il Regno d'Inghilterra, e che segu\u00ec alla guerra edoardiana, dalla fine della quale erano passati nove anni.\nQuesta fase del conflitto, della durata di 20 anni, viene cos\u00ec chiamato, soprattutto dagli storici anglosassoni, a causa di Carlo V di Francia, che infranse il trattato di Br\u00e9tigny firmato nel 1360 e riprese le ostilit\u00e0. Gli storici francesi, invece, preferiscono indicare come prima fase della guerra dei cent'anni tutti gli avvenimenti compresi tra il 1337 ed il 1389.\nNel maggio 1369, il Principe Nero, figlio di Edoardo III d'Inghilterra, rifiut\u00f2 di recarsi a Parigi per rendere omaggio al re di Francia (di cui egli, come tutti i Plantageneti, era formalmente vassallo), e Carlo reag\u00ec dichiarando guerra. Il \"casus belli\" diventava cos\u00ec pretesto per impossessarsi nuovamente del territorio perso e ufficialmente riconosciuto agli inglesi dal trattato imposto a Br\u00e9tigny, e fino alla sua morte (1380) i suoi sforzi furono coronati dal successo. Il suo successore, Carlo VI, polverizz\u00f2 il conflitto in una serie di scaramucce che di fatto crearono una situazione di stallo, aiutato anche dalla poca intraprendenza dell'antagonista, Riccardo II, figlio del Principe Nero. I due firmarono una tregua nel 1389, che fu pi\u00f9 volte rinnovata fino al 1415, anno in cui la guerra riprese.\nCarlo V il Saggio.\nLa Francia dopo il trattato di Br\u00e9tigny.\nDopo il trattato di Br\u00e9tigny, il potere regale non aveva pi\u00f9 n\u00e9 prestigio, n\u00e9 risorse economiche. Le casse dello Stato erano totalmente vuote ed i movimenti popolari, le \"Jacqueries\", avevano fatto comprendere a Carlo V, che aveva visto uccidere davanti ai propri occhi due marescialli dagli insorti parigini, che il mantenimento della corona passava dal sostegno del popolo. Voleva, dunque, conservare la propria popolarit\u00e0 e si prepar\u00f2 lentamente a riprendere i territori ceduti.\nGli Inglesi avevano le mani legate dal trattato di pace che sarebbe stato annullato dalla ripresa dei combattimenti: per un'idea del delfino, l'accordo aveva previsto che la sovranit\u00e0 del Re d'Inghilterra sui propri nuovi possessi non sarebbe stata effettiva che dopo la rinuncia di essi da parte della Francia e l'abbandono da parte di Edoardo III di ogni pretesa al trono francese sarebbe scattata nello stesso momento. In questo modo, Carlo si era conferito la facolt\u00e0 di ritardare in maniera indefinita l'applicazione del testo. Egli, dunque, allung\u00f2 il versamento del riscatto (meno di un terzo del quale fu effettivamente pagato) ed il procedimento di cessione delle terre cedute.\nCarlo V sul trono.\nNel 1364 Giovanni II il Buono mor\u00ec in cattivit\u00e0 a Londra (vi era tornato volontariamente dopo la liberazione per supplire alla fuga del figlio Luigi d'Angi\u00f2 che era garante degli accordi di pace). Carlo il Malvagio, escluso nel 1361 dalla successione al titolo di Duca di Borgogna a favore di Filippo II l'Ardito, volle impedire la consacrazione di Carlo V a Reims, ma Bertrand du Guesclin lo sconfisse nel corso della battaglia di Cocherel e mise fine alla guerra civile. Il Re, quindi, lo incaric\u00f2 di allontanare le bande di mercenari smobilitati che saccheggiavano le campagne (note come \"Grandi Compagnie\") recandosi in Spagna a difendere i diritti al trono di Castiglia di Enrico di Trastamara che era in conflitto contro Pietro il Crudele.\nPacificando il regno e diminuendo le imposte pi\u00f9 gravose, Carlo V ridiede popolarit\u00e0 alla monarchia, rafforz\u00f2 il potere reale e conquist\u00f2 il favore dei francesi, nei quali ormai nasceva il primo embrione di ci\u00f2 che in seguito sarebbe diventato il sentimento nazionale. Edoardo III, d'altro canto, decret\u00f2 l'inglese nuova lingua nazionale del proprio regno (fino ad allora nella corte dei Plantageneti si era sempre parlato francese), sancendo la rottura col passato e con l'altra sponda della Manica. Ci\u00f2, tuttavia, suscit\u00f2 malcontento in Aquitania.\nPolitica estera.\nCarlo V, brillante stratega e diplomatico d'alto profilo, estese il conflitto castigliano ai paesi vicini e gran parte dell'Europa s'impegn\u00f2 direttamente in esso. Pietro il Crudele, in gran difficolt\u00e0, dovette chiedere aiuto a due valorosi capitani inglesi, John Chandos ed il Principe Nero (suo cognato). Le truppe inglesi furono dunque impegnate in Castiglia fino al 1369.\nQuanto al Sacro Romano Impero, ad est, Carlo V riusc\u00ec a trasformare la precedente ostilit\u00e0 in una benevola neutralit\u00e0: fu sempre molto vicino al proprio zio materno imperatore Carlo IV, al quale rese omaggio nel 1357 per via del Delfinato. Questa amicizia permise nel 1363 di affidare il Ducato di Borgogna, il cui trono era vacante da due anni, al fratello Filippo l'Ardito e di vincere Carlo il Malvagio. Per assicurarsi il sostegno delle Fiandre, provvide ad impedire il matrimonio di Margherita di Fiandra con Edmondo di Langley, figlio di Edoardo III, grazie al sostegno di papa Urbano V. Riusc\u00ec, poi, ad organizzare un suo matrimonio con Filippo l'Ardito. Intavol\u00f2 trattative col Re di Scozia David Bruce e con quello di Danimarca, aventi entrambi ottimi motivi di contrasto con l'Inghilterra. Si guadagn\u00f2, inoltre, l'amicizia di Owain ap Tomas ap Rhodri, aspirante al trono del suo paese.\nLa ripresa del conflitto.\nNel 1368 il Re di Francia si sent\u00ec abbastanza forte per sconfiggere Edoardo III ed accett\u00f2 di accogliere l'appello del conte d'Armagnac, in contesa col Principe Nero per via delle numerosissime imposte emesse da quest'ultimo atte a finanziare le proprie campagne in Spagna; la Guyenna serv\u00ec ancora una volta come pretesto per il conflitto. Il trattato di Br\u00e9tigny avrebbe assegnato agli inglesi la piena sovranit\u00e0 sulla regione, ma la doppia rinuncia prevista - inglese riguardo alla corona di Francia, francese riguardo all'Aquitania - non aveva mai avuto luogo ed il passaggio di sovranit\u00e0 era stato continuamente rimandato. Legalmente, nulla si sarebbe potuto opporre alla ripresa delle ostilit\u00e0. Entrambi i sovrani, cos\u00ec, dichiararono il trattato nullo e la guerra riprese, ma Carlo V, eccellente giurista, riusc\u00ec a far apparire la ragione dalla propria parte.\nEgli, inoltre, ben presto riusc\u00ec a volgere a proprio favore le sorti del conflitto. Rinunciando alle battaglie campali che si erano rivelate un fallimento per suo padre, costitu\u00ec dei piccoli eserciti posti sotto il comando di capitani esperti e fidati (come Bertrand du Guesclin e suo cugino Oliviero di Mauny) e formate da volontari agguerriti e le us\u00f2 in una guerra di scaramucce ed assedi, conquistando poco alla volta il territorio del nemico. La diplomazia, inoltre, non rimase inattiva ed egli raccolse i frutti del proprio sostegno ad Enrico di Trastamara: l'alleanza con i Castigliani condusse all'annientamento della flotta inglese nella battaglia di La Rochelle (22 giugno 1372).\nPrivate del supporto logistico, le piazzeforti cedute nel trattato di Br\u00e9tigny caddero una dopo l'altra: Poitiers nel 1372, mentre Bergerac nel 1377. Gli inglesi, da parte loro, continuarono al tecnica della \"cavalcata\", molto facili da far accettare dal parlamento, poich\u00e9 non costavano nulla, ma disastrose per l'immagine dell'Inghilterra nei territori saccheggiati: esse non facevano che attizzare l'odio nei loro confronti e rinforzavano ogni volta la fedelt\u00e0 della popolazione a Carlo V.\nLa sfaldatura delle due nuove nascenti nazioni cresceva in continuazione. Il re di Francia badava a conquistare la benevolenza delle regioni conquistate tramite la concessione di numerosi privilegi. In particolare cerc\u00f2 sempre di limitare l'infeudazione dei nuovi territori, sfruttando il fatto che la nobilt\u00e0 francese fosse stata decimata dalla peste e dalle grandi battaglie della precedente fase del conflitto.\n\u00abPreferisco i paesi bruciati alla terra perduta\u00bb sosteneva il sovrano francese. Carlo lasci\u00f2 dunque il regno alla merc\u00e9 dei devastatori inglesi che provocavano immense sofferenze alla popolazione civile. Ad ogni cavalcata, il monarca ordinava ai contadini di rifugiarsi nelle citt\u00e0 con tutte le scorte, praticando la tattica della terra bruciata. Pi\u00f9 gli Inglesi avanzavano nel territorio, pi\u00f9 il vettovagliamento si rendeva difficile; tormentati dai Francesi che tendevano loro continue imboscate, i loro eserciti erano rapidamente indeboliti e numerosi valorosi capitani britannici (come il Principe Nero e lo stesso Edoardo III) furono costretti a ripiegare per evitare il disastro.\nLa vittoria francese.\nTra il 1369 ed il 1375 i Francesi riconquistarono la quasi totalit\u00e0 delle terre perdute in precedenza e tolsero perfino al nemico tutti i suoi possessi precedenti alla guerra, con le eccezioni di Calais, Cherbourg, Brest, Bordeaux, Bayonne e qualche castello sul massiccio centrale. I negoziati condotti tra il 1375 ed il 1377 non condussero a nulla. Gli inglesi non potevano pi\u00f9 sostenere Giovanni IV di Bretagna e Carlo V confisc\u00f2 il suo ducato (1378).\nSebbene fortemente sostenuto dai propri baroni e dal nazionalismo bretone che gli permisero di non soccombere totalmente, il duca dovette riavvicinarsi progressivamente ai francesi. Cos\u00ec, sottrasse Brest agli inglesi nel 1391 in virt\u00f9 del secondo trattato di Gu\u00e9rande.\nNel 1378, la visita in Francia dell'imperatore Carlo IV consacr\u00f2 la vittoria di Carlo il Saggio.\nGli storici francesi collocano in questo punto il termine della prima fase della guerra dei cent'anni: con la vittoria di Carlo V le due parti tentarono pi\u00f9 volte, ma senza troppi risultati, una ricomposizione. Negli anni che seguirono le ostilit\u00e0 si interruppero (tregua del 1389) per riprendere solo con la follia del figlio del sovrano vittorioso, Carlo VI, e la guerra civile tra Armagnacchi e Borgognoni."}
{"id": "656870", "revid": "10929", "url": "https://it.wikipedia.org/wiki?curid=656870", "title": "Guerra carolina", "text": ""}
{"id": "656871", "revid": "1318658", "url": "https://it.wikipedia.org/wiki?curid=656871", "title": "Blenheim Palace", "text": "Il Blenheim Palace \u00e8 una monumentale residenza di campagna inglese situata a Woodstock nell'Oxfordshire, in Inghilterra. \u00c8 l'unica residenza non episcopale o reale d'Inghilterra a beneficiare del titolo di \"Palazzo\". Fu costruita tra il 1705 e il 1722 ed \u00e8 una delle pi\u00f9 grandi del Paese.\nL'edificio era all'origine un regalo destinato a John Churchill, I duca di Marlborough, da parte della nazione inglese come ricompensa per le sue vittorie militari contro la Francia nel corso della guerra di successione spagnola. Il palazzo divenne presto il centro di intrighi politici anche a causa del fatto che esso venne perlopi\u00f9 finanziato dallo Stato inglese. Le tensioni a corte e al governo causarono l'esilio di Marlborough per alcuni anni, la caduta in disgrazia della Duchessa sua moglie e un danno irreparabile alla reputazione dell'architetto John Vanbrugh.\nConcepito in uno stile barocco inglese assai raro, il Palazzo \u00e8 molto pi\u00f9 apprezzato oggi che all'epoca della sua costruzione dove la stessa duchessa critic\u00f2 aspramente il progetto. Esso \u00e8 chiaramente ispirato al progetto palladiano di Villa Trissino a Meledo. La sua particolarit\u00e0 \u00e8 che sin dalla sua origine il Palazzo fu una combinazione tra residenza di famiglia, mausoleo e monumento nazionale. Dopo il suo completamento, il Palazzo rimase la residenza dei Churchill e poi degli Spencer-Churchill per i successivi tre secoli, con cambiamenti interni apportati da ciascuno dei vari membri della famiglia, cos\u00ec come al parco ed al giardino. Alla fine del XIX secolo il palazzo venne salvato da sicura rovina grazie al matrimonio del IX Duca di Marlborough con la ricca ereditiera americana Consuelo Vanderbilt. \u00c8 ricordato anche come luogo di nascita e prima residenza di Winston Churchill.\nDal 1987 il Palazzo \u00e8 entrato nell'elenco dei patrimoni mondiali dell'umanit\u00e0 dell'UNESCO.\nStoria.\nI Churchill.\nJohn Churchill nacque nel Devon. Anche se la sua famiglia aveva legami con l'aristocrazia, egli apparteneva alla gentry del XVII secolo. Nel 1678, Churchill spos\u00f2 Sarah Jennings, e nell'aprile di quello stesso anno venne inviato da Carlo II a Le Hague per negoziare una convenzione per lo sviluppo del dispiego delle armate inglesi nelle Fiandre. La missione fall\u00ec. Nel maggio di quello stesso anno, Churchill venne nominato temporaneamente Brigadiere Generale di fanteria, ma la possibilit\u00e0 di una campagna militare continentale venne allontanata con la Pace di Nimega. Quando Churchill torn\u00f2 in Inghilterra, il Popish Plot port\u00f2 a tre anni di bando a Giacomo Stuart, duca di York. Il duca obblig\u00f2 Churchill ad attenderlo, dapprima a Le Hague e poi a Bruxelles. Per i servizi prestati durante la crisi, Churchill venne creato Lord Churchill di Eyemouth nella par\u00eca di Scozia nel 1682, e l'anno successivo venne nominato colonnello del King's Own Royal Regiment of Dragoons.\nAlla morte di Carlo II nel 1685, suo fratello il Duca di York, divenne sovrano col nome di Giacomo II. Con la successione di Giacomo, Churchill venne nominato governatore della Hudson's Bay Company. Ottenne anche l'incarico di Gentleman of the Bedchamber nell'aprile di quello stesso anno, venendo ammesso come barone Churchill di Sandridge nella par\u00eca d'Inghilterra nella contea dell'Hertfordshire. A seguito della Ribellione di Monmouth, Churchill venne promosso Maggiore Generale ed ottenne il ricco incarico di Third Troop delle Life Guards. Quando Guglielmo, principe d'Orange invase l'Inghilterra nel novembre del 1688, Churchill, accompagnato da 400 tra uomini e ufficiali, lo raggiunse a Axminster. Quando il re vide che non poteva pi\u00f9 contare sulla fiducia di Churchill, venne costretto ad esiliarsi in Francia. Come parte delle celebrazioni per l'incoronazione di Guglielmo III, Churchill venne creato Conte di Marlborough, oltre ad ammetterlo nel Privy Council.\nDurante la Guerra di successione spagnola Churchill si guadagn\u00f2 la reputazione di valente comandante militare e nel 1702 venne elevato al titolo di duca di Marlborough. Durante la guerra egli fu in grado di ottenere una serie di vittorie tra cui quelle nella battaglia di Blenheim (1704), nella battaglia di Ramillies (1706), nella battaglia di Oudenarde (1708) e nella battaglia di Malplaquet (1709). Per la sua vittoria a Blenheim, la Corona concesse al duca di Marlborough la tenuta ed il maniero reale di Hensington dove egli realizz\u00f2 un nuovo palazzo.\nLa moglie del Duca di Marlborough fu anch'ella donna capace e di grande charme: fu amica della giovane principessa Anna e successivamente, quando questa divenne regina, la duchessa di Marlborough, come Mistress of the Robes di Sua Maest\u00e0, esercit\u00f2 grande influenza sulla sovrana sia a livello personale sia a livello politico. Le relazioni tra la regina e la duchessa divennero per\u00f2 sempre pi\u00f9 contrastate sino al 1711 quando la sovrana sbott\u00f2 per le continue richieste di denaro che il duca di Marlborough si faceva concedere dal parlamento per la realizzazione della sua lussuosa residenza, indicandoli come \"riconoscimento dello stato\" per il suo operato militare. Per ragioni politiche, i Marlborough vennero esiliati sul continente e poterono far ritorno in Inghilterra il giorno dopo la morte della regina, il 1\u00ba agosto 1714.\nCrisi.\nAlla morte del I duca nel 1722, dal momento che entrambi i suoi figli gli erano premorti, venne succeduto da sua figlia Henrietta. Questa successione inusuale per l'epoca richiese uno speciale Act of Parliament, dal momento che solo i figli maschi potevano solitamente assurgere al ducato. Quando Henrietta mor\u00ec, il titolo pass\u00f2 al nipote del Marlborough, Charles Spencer, conte di Sunderland, la cui madre era la seconda figlia del duca di Marlborough, Anne.\nIl I duca come soldato non fu mai un uomo ricco e la fortuna in suo possesso venne in gran parte utilizzata per terminare la costruzione del suo palazzo. Se comparata ad altre famiglie ducali inglesi, i Marlborough avevano da subito manifestato problemi finanziari, ma fu il V duca di Marlborough (1766\u20131840) a dilapidare fortemente ci\u00f2 che rimaneva del patrimonio di famiglia. Egli venne costretto a vendere tutte le altre residenze di famiglia, ma Blenheim si salv\u00f2 dai pignoramenti. Questo non imped\u00ec al duca di Marlborough di vendere i suoi Boccaccio per sole 875 sterline, e la sua biblioteca in lotti. Alla sua morte nel 1840, lasci\u00f2 la famiglia in completo dissesto finanziario.\nAncora negli anni settanta dell'Ottocento la situazione finanziaria dei duchi era pessima e nel 1875 il VII duca vendette il \"Matrimonio di Amore e Psiche\" assieme alle famose gemme dei Marlborough all'asta per sterline. Anche questo ad ogni modo non bast\u00f2 a salvare le sorti della famiglia ed ancora una volta Blenheim fu dilapidata nella sua biblioteca. Nel 1880 il VII duca venne costretto a chiedere al parlamento il permesso di alienare parte delle fortune della villa (che ancora era intesa come un monumento nazionale celebrativo al suo antenato) col Blenheim Settled Estates Act del 1880. La prima vittima di questa vendita fu la grandiosa Sunderland Library che venne dispersa dal 1882, con volumi come \"Le Epistole di Orazio\", stampate a Caen nel 1480, e le opere di Giuseppe, stampate a Verona nel 1648. I volumi della biblioteca fruttarono pi\u00f9 di sterline. Le vendite continuarono a dilapidare la fortuna del palazzo: la \"Madonna Ansidei\" di Raffaello venne venduta per sterline, il \"Ritratto di Carlo I a cavallo\" di Van Dyck frutt\u00f2 sterline ed infine un pezzo della collezione personale di Pieter Paul Rubens, raffigurante \"Rubens, sua moglie Helena Fourment ed il loro figlio Peter Paul\", quadro donato dalla citt\u00e0 di Bruxelles al I duca nel 1704, opera oggi presente al Metropolitan Museum of Art di New York City.\nAnche tutti questi soldi non riuscirono comunque a coprire le spese necessarie al mantenimento dell'intero complesso. Negli anni '70 dell'Ottocento i problemi finanziari della famiglia vennero aumentati dalla crisi agricola del paese. Quando nel 1892 il IX conte eredit\u00f2 la successione, gli Spencer-Churchills erano quasi in bancarotta.\nIl IX duca di Marlborough.\nCharles Spencer-Churchill, IX duca di Marlborough (1871\u20131934) fu il vero e proprio salvatore delle fortune del palazzo e della sua famiglia. Ereditato da suo padre il ducato nel 1892 sull'orlo della bancarotta cerc\u00f2 da subito di trovare una soluzione drastica ai problemi che attanagliavano la sua famiglia. Incatenato dagli stretti \"diktat\" della societ\u00e0 della fine del XIX secolo, l'unica soluzione che gli rimase fu quella di sposarsi per denaro. Nel novembre del 1896, freddamente e senza amore, spos\u00f2 la ricca ereditiera americana Consuelo Vanderbilt. Il matrimonio venne celebrato dopo lunghi negoziati coi suoi genitori divorziati: sua madre, Alva Vanderbilt, non condivideva il fatto che la figlia divenisse una duchessa, mentre suo padre William Vanderbilt, era ambizioso e desiderava accondiscendere a questa possibilit\u00e0. Alla fine il matrimonio venne concluso con una dote di di dollari (circa di dollari del 2007) in azioni della Beech Creek Railway Company col minimo del 4% di dividendo garantito della New York Central Railroad Company. La coppia ebbe inoltre dollari annui a vita come assegno dalla famiglia. Il contratto di matrimonio venne siglato nella sacrestia della St. Thomas Episcopal Church, New York, immediatamente dopo le solenni promesse di matrimonio. Nella carrozza che si allontanava dalla chiesa dopo le nozze, il duca di Marlborough confess\u00f2 a Consuelo di essere innamorato di un'altra donna, e che non avrebbe mai pi\u00f9 fatto ritorno in America, dove non c'era \"nulla che fosse inglese\".\nL'arredamento del palazzo coi nuovi fondi ebbe inizio gi\u00e0 durante la luna di miele dei due con l'acquisto di nuovi gioielli, pitture e mobili che vennero comprati in Europa per riempire il palazzo ormai vuoto. Al loro ritorno il duca inizi\u00f2 un restauro completo del palazzo. Le stanze di rappresentanza vennero ridecorate con \"boiseries\" ad imitazione di quelle della Reggia di Versailles. Durante i lavori di sistemazione, le stanze vennero spostate al piano superiore, svuotando cos\u00ec le stanze di rappresentanza della loro funzione originaria. Sulla terrazza ovest l'architetto paesaggista Achille Duch\u00eane venne impiegato per la realizzazione di un giardino d'acqua. Sulla terrazza inferiore a questa vennero poste due grandi fontane nello stile del Bernini, modelli in scala di quelle presenti a Piazza Navona, realizzati per il I duca di Marlborough.\nLo staff di servizio del palazzo venne aumentato a 40 inservienti.\nBlenheim torn\u00f2 ad essere un luogo di meraviglia e di prestigio. Consuelo, ad ogni modo, era lontana dall'essere felice; molti dei suoi commenti cinici vennero riportati successivamente nella sua biografia postuma: \"The Glitter and the Gold\". Nel 1906 sciocc\u00f2 la societ\u00e0 perbenista inglese lasciando dapprima suo marito, poi divorziando definitivamente nel 1921. Spos\u00f2 successivamente il francese Jacques Balsan. La duchessa mor\u00ec nel 1964, avendo vissuto abbastanza per vedere suo figlio succedere come duca di Marlborough e facendo frequentemente ritorno a Blenheim, la casa che aveva odiato ma aveva contribuito a salvare con la sua dote.\nDopo il suo divorzio il duca si rispos\u00f2 nuovamente con l'ex amica di Consuelo, Gladys Deacon, un'altra americana. Questa diede ulteriore impulso alla struttura ad esempio decorando la terrazza inferiore con sfingi modellate da Gladys in persona e poi eseguite da W. Ward Willis nel 1930. Prima del suo matrimonio, quando pure era gi\u00e0 promessa in sposa al duca di Marlborough, ricevette un anello di fidanzamento dal giovane principe ereditario Guglielmo di Germania, fatto che cre\u00f2 un incidente diplomatico che port\u00f2 i servizi segreti dei due imperi a cercare di recuperarlo. Dopo il suo matrimonio, Gladys prese l'abitudine di cenare col duca tenendo al suo fianco un revolver. Il duca ormai stanco della nuova moglie, si separ\u00f2 da lei senza comunque mai divorizare ufficialmente. Il duca mor\u00ec nel 1934 mentre la sua seconda moglie nel 1977.\nIl IX duca venne succeduto dal suo primogenito avuto con Consuelo Vanderbilt, John, X duca di Marlborough (1897\u20131972), il quale dopo undici anni di vedovanza, all'et\u00e0 di 74 anni decise di sposarsi con (Frances) Laura Charteris, ex moglie del II visconte Long e del III conte di Dudley, nonch\u00e9 nipote dell'XI conte di Wemyss. Il matrimonio ebbe ad ogni modo breve vita: il duca mor\u00ec appena sei settimane dopo, l'11 marzo 1972. La duchessa abbandon\u00f2 Blenheim poco dopo la morte del marito per l'inospitalit\u00e0 del luogo come ebbe a scrivere nella sua autobiografia \"Laughter from a Cloud\" (1980), morendo a Londra nel 1990.\nUtilizzo odierno.\nIl palazzo \u00e8 ancora oggi sede dei duchi di Marlborough, il cui rappresentante odierno \u00e8 Charles James (Jamie) Spencer-Churchill, XII duca di Marlborough, succeduto alla morte di suo padre il 16 ottobre 2014.\nAncora oggi i Marlborough espongono sulla cima della villa una copia della bandiera reale francese il giorno dell'anniversario della battaglia di Blenheim.\nIl palazzo, il parco e i giardini sono aperti al pubblico che pu\u00f2 accedervi a pagamento (massimo 25,90 sterline). Sono mantenuti separati le attrazioni per i turisti dal piacere del giardino di una grande casa di campagna. Il palazzo \u00e8 collegato ai giardini tramite una ferrovia in miniatura, la Blenheim Park Railway. Nel corso del XX e del XXI secolo i cambiamenti alla villa sono divenuti essenziali per accogliere i visitatori e sostenere le spese di mantenimento della tenuta con la realizzazione di un labirinto, di un parco-avventura, di un mini-treno, di negozi, di una casa delle farfalle, di una postazione di pesca, di una caffetteria e addirittura con un centro di imbottigliamento di acqua minerale natural locale, la Blenheim Natural Mineral Water. Oltre a tutto ci\u00f2 la villa ospita concerti e festival che si svolgono sia nel palazzo che nel parco circostante. Attualmente la tenuta \u00e8 gestita dalla Blenheim Visitors Ltd., a capo della quale si trova il duca a sovrintendere l'amministrazione di questo bene.\nLord Edward Spencer-Churchill, fratello dell'attuale duca, ha organizzato un programma di mostre di arte contemporanea che hanno luogo nel palazzo, fondando la Blenheim Art Foundation (BAF), un'organizzazione no profit per presentare mostre d'arte su vasta scala.\nGli appartamenti di stato vengono affittati in caso di matrimoni particolari a pagamento, anzich\u00e9 come un tempo agli ospiti degli Spencer-Churchill, ma i duchi ad ogni modo continuano ad utilizzarle in occasioni particolari come cene di gala o gal\u00e0 di rappresentanza.\nDescrizione.\nSito.\nLa zona concessa dallo stato al duca di Marlborough per la costruzione del suo nuovo palazzo era all'epoca occupata da un edificio chiamato \"palazzo di Woodstock\" che era propriet\u00e0 della Corona inglese, ma che in realt\u00e0 era poco pi\u00f9 di un \"deer park\". La leggenda ha lasciato nell'oscurit\u00e0 la storia delle origini di questo fortilizio, ma di certo si sa che gi\u00e0 re Enrico I ne delimit\u00f2 il parco per accogliervi i propri cervi. Enrico II vi accas\u00f2 la sua amante Rosamund Clifford. Fu questo il luogo di un casino di caccia ricostruito pi\u00f9 volte. Elisabetta I, prima della sua ascesa al trono, vi venne imprigionata con la sorellastra Maria I dal 1554 al 1555 a seguito del loro coinvolgimento nel Complotto Wyatt, ma la sua prigionia a Woodstock dur\u00f2 ben poco, e del castello non si seppe pi\u00f9 nulla. Venne bombardato e quasi completamente distrutto dalle truppe di Oliver Cromwell durante la Guerra civile inglese. Quando i duchi di Marlborough ottennero il sito dal governo, persistevano ancora delle rovine della struttura che l'architetto Vanbrugh era intenzionato a conservare, restaurare ed includere nel nuovo progetto, ma il parere della duchessa in merito ebbe la meglio e ci\u00f2 che rimaneva del maniero venne distrutto completamente per far spazio al nuovo palazzo.\nProgettazione.\nLa scelta dell'architetto per la realizzazione dell'ambizioso progetto fu un fatto piuttosto controverso per l'epoca. La duchessa di Marlborough era risaputo che avrebbe favorito sir Christopher Wren, famoso per il progetto della St Paul's Cathedral e altre strutture di stato. Il duca, dal canto suo, aveva favorito gi\u00e0 sir John Vanbrugh commissionandogli piccoli lavori. Vanbrugh, inesperto, spesso collaborava col pi\u00f9 pratico Nicholas Hawksmoor, col quale recentemente aveva completato il primo piano del barocco Castle Howard, nello Yorkshire, uno dei migliori esempi di barocco fiammeggiante in Europa. Il duca di Marlborough aveva avuto modo di vedere questo progetto, ne era rimasto impressionato ed era intenzionato a replicare il tutto a Woodstock.\nPer il palazzo di Blenheim, ad ogni modo, serviva una notevole dose di esperienza che Vanbrugh non aveva e per questo non trov\u00f2 difese n\u00e9 supporti, nemmeno ovviamente presso la duchessa di Marlborough. Intenzionata a sostenere Wren, quando il marito si risolse a proporre Venbrugh ella trov\u00f2 ogni genere di difetti nel lavoro e nel modo di operare di Vanbrugh, dal disegno sino al gusto personale. Il fatto fu controverso anche perch\u00e9 a pagare era la nazione inglese (che di fatto assunse l'architetto e ne pag\u00f2 i conti) voleva realizzare un monumento, mentre la duchessa non solo desiderava un tributo a suo marito ma anche una casa confortevole, due requisiti che non erano compatibili nell'architettura del XVIII secolo. Nei primi giorni di costruzione, per\u00f2, il duca si trov\u00f2 frequentemente all'estero per combattere in campagne militari, lasciando la duchessa a negoziare con Vanbrugh. Pi\u00f9 attenta al fatto che la questione della realizzazione di un monumento al marito aveva preso una piega differente al parlamento e non tutti ora erano cos\u00ec decisi a finanziare le spese per la realizzazione del suo palazzo, la duchessa tent\u00f2 di frenare le grandiose idee di progetto di Vanbrugh in modo arrogante piuttosto che spiegare le motivazioni presenti dietro la sua frugalit\u00e0.\nDopo l'ultimo scontro con la duchessa, Vanbrugh venne cacciato dalla residenza. Nel 1719 ad ogni modo, mentre la duchessa era fuori dalla propria residenza, Vanbrugh visit\u00f2 il palazzo in segreto. Tent\u00f2 con sua moglie di visitarlo insieme al seguito del Conte di Carlisle nel 1725, ma gli venne negato l'accesso persino al parco. Il palazzo venne quindi completato da Nicholas Hawksmoor, un suo amico e architetto.\nPer quanto il progetto di Vanbrugh fosse innovativo, la sua reputazione usc\u00ec pesantemente danneggiata da questo progetto e non ricevette pi\u00f9 altre grandi commissioni.\nFinanziamento della costruzione.\nLa precisa responsabilit\u00e0 del finanziamento del nuovo palazzo \u00e8 un problema che non \u00e8 stato mai risolto dagli storici. Il palazzo, inteso come ricompensa per il valente generale duca di Marlborough, venne concesso alcuni mesi dopo la battaglia di Blenheim, periodo in cui la figura di Marlborough era risultata particolarmente vittoriosa. La nazione inglese, riconoscente e capeggiata dalla sua regina, era intenzionata a dare al suo eroe una casa adeguata, ma l'esatta natura e dimensione di questa abitazione non venne mai definita. Un decreto datato 1705, siglato dal tesoriere del parlamento, il conte di Godolphin, nomin\u00f2 Vanbrugh quale architetto incaricato del progetto. Sfortunatamente per i Churchill, in questo decreto non si faceva menzione n\u00e9 della regina n\u00e9 della Corona inglese. Questo errore fu in seguito la clausola per cui molti parlamentari dichiararono non valido il finanziamento dell'opera da parte del governo.\nIl duca di Marlborough dal canto suo contribu\u00ec con sterline ai costi quando l'opera ebbe inizio nel 1705, somma che assieme a quanto promesso dal parlamento, avrebbe contribuito a costruire un'abitazione monumentale. Il parlamento vot\u00f2 quindi i fondi per la costruzione del palazzo di Blenheim, ma nessuna somma venne \"de facto\" mai stabilita n\u00e9 vennero stabilite delle spese sul bilancio di stato. La regina Anna pag\u00f2 una parte di questo denaro necessario, ma con crescente riluttanza, a seconda dei suoi frequenti scontri con la duchessa di Marlborough. Dopo l'ultimo scontro avvenuto tra le due nel 1712, tutti i fondi statali cessarono di pervenire al cantiere e i lavori si bloccarono. sterline erano gi\u00e0 state spese e sterline stavano pagando i lavoratori. I Marlborough vennero costretti all'esilio sul continente e non poterono fare ritorno in patria sino alla morte della regina nel 1714.\nAl loro ritorno il duca e la duchessa tornarono in favore a corte. Il sessantaquattrenne duca decise ora di completare il progetto a proprie spese. Nel 1716 i lavori ripresero ma il progetto venne variato sulla base delle disponibilit\u00e0 del duca stesso. Nel 1717 ad ogni modo il duca ebbe un infarto molto pesante e la duchessa sua moglie prese il controllo del progetto. La duchessa si scagli\u00f2 contro Vanbrugh per i crescenti costi e la stravaganza del palazzo, realizzato su disegno che ella non aveva mai apprezzato. Dopo un incontro con la duchessa, Vanbrugh lasci\u00f2 stizzito il sito della costruzione ritenendo che i lavoratori che la duchessa aveva impiegato erano inferiori a quelli che lui stesso aveva scritturato per il lavoro, e che i nuovi lavoratori erano pagati molto meno dei suoi. Il maestro scalpellino che egli stesso aveva patrocinato, Grinling Gibbons, si rifiut\u00f2 di lavorare al progetto per un prezzo inferiore a quello pattuito all'inizio dei lavori. Gli artigiani ingaggiati dalla duchessa, sotto la guida di James Moore, e dell'architetto assistente di Vanbrugh, Hawksmoor, completarono il lavoro in perfetta imitazione del progetto iniziale del maestro.\nA seguito della morte del duca nel 1722, il completamento del palazzo e del suo parco divenne la principale delle ambizioni della duchessa. L'assistente di Vanbrugh, Hawksmoor, venne richiamato e nel 1723 venne incaricato di disegnare l'\"Arco di Trionfo\", sulla base delle forme dell'Arco di Tito, come monumentale entrata al parco di Woodstock. Hawksmoor complet\u00f2 anche i disegni interni per la biblioteca, il soffitto di molte stanze di rappresentanza ed altri luoghi minori. Sottopagando gli operai ed utilizzando materiali scadenti, la duchessa vedova complet\u00f2 la grande casa come tributo al defunto marito. La data di completamento della struttura \u00e8 ignota, ma ancora nel 1735 la duchessa dibatteva per il costo di una statua della regina Anna da porre nella biblioteca del palazzo. Nel 1732 la duchessa scriveva ancora: \"La cappella \u00e8 terminata e gi\u00e0 met\u00e0 tomba \u00e8 stata eretta\".\nProgetto e architettura.\nVanbrugh pianific\u00f2 Blenheim in prospettiva, con la struttura meglio visibile da una certa distanza. Dal momento che il sito copre una superficie di sette acri (28.000 m\u00b2).\nLa mappa del blocco principale del palazzo (\"corps de logis\") \u00e8 un rettangolo intercalato da due cortili interni; presso la facciata sud si trovano gli appartamenti di stato; sul lato est vi sono gli appartamenti privati del duca e della duchessa, su quello ovest per tutta la lunghezza del piano nobile si trova una lunga galleria intesa come esposizione dei quadri della collezione della famiglia, ma attualmente \u00e8 una biblioteca. Il \"corps de logis\" \u00e8 affiancato da due ulteriori blocchi di servizio (non mostrato in mappa). Il cortile est contiene le cucine, la lavanderia ed altri blocchi di utilizzo domestico, quella ad ovest accoglie la cappella, le stalle e un maneggio al coperto. I tre blocchi insieme formano la \"Great Court\" disegnata per stupire il visitatore al suo arrivo al palazzo. Il lungo colonnato e grandiose statue di stile rinascimentale rimandano all'impianto scenico esterno della Basilica di San Pietro. Altre statue a guisa di trofei militari decorano i tetti, tra i quali la pi\u00f9 importante \u00e8 certamente la Britannia che si trova sopra l'entrata, con ai piedi due soldati francesi incatenati, scolpiti sullo stile di Michelangelo, ed il leone inglese che divora in gallo francese appena sotto il tetto. Molte di queste sculture vennero realizzate da maestri come Grinling Gibbons.\nNei progetti delle case del XVIII secolo, il comfort era asservito alla magnificenza, e questo \u00e8 sicuramente il caso del palazzo di Blenheim dove l'idea non era solo quella di realizzare una casa ma anche un monumento nazionale per riflettere il potere e la civilizzazione della nazione inglese. Per creare questo effetto monumentale, Vanbrugh scelse il barocco e l'uso di pietre per dare l'idea di solidit\u00e0, ma anche per creare un effetto di luci ed ombre con le decorazioni.\nIl solido portico d'entrata sul fronte nord raffronta l'entrata al pantheon. Vanbrugh impieg\u00f2 anche quello che egli stesso defin\u00ec il suo \"castello in aria\" che consisteva nel realizzare delle torri basse in ciascun angolo del blocco centrale e coronarle poi con grandiosi belvedere decorati con curiosi ed eccentrici camini.\nVi sono due approcci verso l'ingresso del palazzo, il primo attraverso il passaggio diretto del cancello verso la Grande Corte; l'altro spiega molto bene invece la visione di Vanbrugh, da lontano, immaginando il castello come un bastione o una cittadella, vero monumento e residenza di un gran condottiero. Il cancello est, con un monumentale arco di trionfo pi\u00f9 di stile egizio che romano, \u00e8 l'unico accesso nella grande infilata del muraglione esterno che proprio come le mura di una citt\u00e0 antica chiude l'occhio del visitatore. Per contro a quanti lo accusarono di imperizia, Vanbrugh costru\u00ec qui anche l'acquedotto del palazzo. La vista dello spettatore si sposta dall'ingresso principale verso il resto del cortile interno come in un tempio verso il santuario centrale e questa era precisamente l'idea di Vanbrugh, lasciar intendere la figura del duca come quella di un dio.\nQuesta visione del duca come onnipotente si riflette anche all'interno del palazzo, il cui asse \u00e8 correlato a quello del parco. Tutto venne pianificato attentamente ponendo il palazzo come un vero e proprio proscenio alla posizione d'onore del duca nel salone principale durante i pranzi ufficiali. \nL'insieme di celebrazioni e onori della vita vittoriosa del duca, iniziarono con la grande Colonna della Vittoria sormontata dalla sua statua e coi dettagli dei suoi trionfi, posta sull'asse centrale del giardino, con le piante poste nella posizione di truppe sull'attenti a fiancheggiare il viale. Le celebrazioni continuano dal gran portico nella hall il cui soffitto \u00e8 dipinto da James Thornhill con l'apoteosi del duca, e poi con la presenza di un grande arco di trionfo col busto del duca accompagnata dal motto \"Nemmeno Augusto avrebbe potuto pacificare di pi\u00f9 l'umanit\u00e0\"), e nel salone centrale dove il duca \u00e8 rappresentato in trono.\nInterno.\nLa disposizione interna delle sale nel blocco centrale del palazzo di Blenheim era definita dall'etichetta di corte dell'epoca. Gli appartamenti di stato vennero disposti con un crescente grado di importanza verso il centro e destinati all'uso pubblico degli ospiti a palazzo. La sala pi\u00f9 importante \u00e8 sicuramente il salone centrale \"(\"B\" in mappa\") che era utilizzato come sala da pranzo solenne. Su ciascun lato del salone si trovano gli appartamenti di stato, decrescenti in importanza e crescenti in privacy: la prima sala \"(\"C\")\" svolgeva la funzione di sala per le udienze per ricevere gli ospiti illustri, la sala successiva \"(\"L\")\" una sala privata, la sala successiva \"(\"M\")\" una camera da letto, l'ambiente quindi pi\u00f9 privato. Una delle piccole sale tra la camera da letto ed il cortile era inteso come camerino personale. Questa disposizione \u00e8 presente anche nell'altro lato del salone. Gli appartamenti di stato erano riservati unicamente ad accogliere gli ospiti pi\u00f9 illustri a palazzo come ad esempio un sovrano in visita. Nella parte sinistra (est) della mappa del progetto si trova una sala a bovindo \"(\"O\")\" dove si trovavano gli appartamenti privati del duca e della duchessa.\nIl palazzo di Blenheim fu il luogo di nascita di uno dei pi\u00f9 famosi discendenti del I duca, Winston Churchill, la cui vita ed opere sono commemorate da una mostra permanente nella sala dove nacque \"(\"K\")\". Il palazzo di Blenheim dispone di uno scalone per accedere al piano nobile, ma la sua grandezza non \u00e8 commisurata alla grandezza del palazzo nel suo complesso. James Thornhill dipinse il soffitto della hall nel 1716 col duca di Marlborough che si inginocchia di fronte alla Britannia alla quale offre una mappa della battaglia di Blenheim. La hall \u00e8 una sala di 20 metri di altezza, con sculture dei fratelli Gibbons.\nAnche il salone venne dipinto da Thornhill, ma la duchessa lo sospett\u00f2 di aver esagerato coi costi del materiale e pertanto la commissione venne riassegnata a Louis Laguerre. Questa stanza presenta esempi di pittura tridimensionale, o \"trompe l'\u0153il\", tecnica particolarmente di moda all'epoca. Il Trattato di Utrecht era sul punto di essere siglato e pertanto tutti gli elementi presenti sono inneggianti alla pace. Il soffitto a cupola ad esempio presenta una rappresentazione allegorica della pace: John Churchill si trova a bordo di un carro e porta tra le mani un fulmine che rappresenta la guerra, mentre una donna rappresenta la pace. Alle mura si trovano le allegorie di tutte le nazioni del mondo che si trovano insieme pacificamente. Laguerre si rappresent\u00f2 in un autoritratto a fianco del decano Jones, cappellano del primo duca, noto nemico della duchessa, la quale per\u00f2 lo tollerava solo per la sua bravura a giocare a carte. Nei pressi della porta di uscita si dice che Laguerre abbia rappresentato delle figure riconducibili a delle spie francesi, contraddistinti da grandi occhi e orecchie, adatti appunto a spiare. Dei quattro stemmi sopraporta della stanza, solo uno \u00e8 opera dei Gibbons, mentre gli altri tre sono copie di qualit\u00e0 inferiore realizzati dagli artigiani a basso costo della duchessa.\nLa terza stanza per importanza \u00e8 sicuramente la grande biblioteca disegnata da Christopher Wren, \"(H)\", lunga 55 metri, intesa inizialmente come una galleria per opere d'arte. Il soffitto ha delle piccole cupole, che avrebbero dovuto essere dipinte da Tornhill, ma che la duchessa fren\u00f2 nella loro esecuzione. Il palazzo, ed in particolare questa stanza, venne adornato con diversi mobili e oggetti che il duca stesso prelev\u00f2 o sequestr\u00f2 come bottino di guerra in Francia, tra cui una pregevole collezione di opere d'arte. Fu qui nella biblioteca che la duchessa fece erigere inoltre una grande statua della regina Anna, patrona della struttura e sua amica personale.\nLungo la parete nord della biblioteca si trova un grande organo a canne costruito dalla rinomata ditta organistica inglese Henry Willis &amp; Sons nel 1891 per il costo di 3669 sterline. Esso and\u00f2 a rimpiazzare un precedente organo costruito nel 1888 da Isaac Abbott di Leeds, che venne donato alla chiesa di St Swithun ad Hither Green. Originariamente pensato per essere posto nella sala centrale, venne spostato nella biblioteca nel 1902 con alcune modifiche migliorative. Lo strumento non sub\u00ec alterazioni sino al 1930 quando venne aggiunta una tastiera automatica con 70 fogli di importanti pezzi organistici di Marcel Dupr\u00e9, Joseph Bonnet, Alfred Hollins, Edwin Lemare e Harry Goss-Custard. Si dice che il duca dell'epoca avesse voluto esplicitamente impiantare questo sistema in quanto era incapace di suonare l'organo e amasse deliziare i suoi ospiti con questo trucco godendosi gli applausi alla fine.\nCappella.\nLa cappella del palazzo, dopo la morte del duca, riprese una notevole importanza nel campo. Il disegno venne alterato per merito dell'amico del duca di Marlborough, il conte di Godolphin, il quale decise di proporre lo spostamento dell'altare maggiore a ovest, cos\u00ec da consentire alla figura della monumentale tomba del duca di dominare la chiesa. Commissionata dalla duchessa nel 1730, la tomba venne realizzata su progetto di William Kent, con statue rappresentanti il duca e la duchessa con le effigi di Cesare e Cesarina ad adornare il grande sarcofago marmoreo. In un bassorilievo alla base della tomba, la duchessa ordin\u00f2 di rappresentare la resa del maresciallo Tallard. Ad ogni modo, la tomba non venne completata sino alla morte della duchessa nel 1744 quando il corpo del duca venne trasferito dal suo luogo di sepoltura temporanea, l'Abbazia di Westminster a Londra ed insieme venne interrato con la moglie a Blenheim. Con questa mossa Blenheim era divenuto un pantheon e un mausoleo. Anche i successivi duchi e le loro mogli vennero sepolti in questa cappella, mentre gli altri membri collaterali della famiglia venivano sepolti nella chiesa di St. Martin's a Bladon, a breve distanza dal palazzo.\nLa cappella dispone anche di un organo costruito nel 1853 da Robert Postill di York: esso \u00e8 un esempio rimasto inalterato sino ai nostri giorni.\nParco e giardini.\nIl palazzo di Blenheim \u00e8 sito al centro di un grande parco collinare, classico esempio di paesaggio per giardino all'inglese. Quando Vanbrugh diede il primo sguardo personale all'area nel 1704 ebbe un'illuminazione: nel parco scorreva il piccolo fiume Glyme che formava uno stagno e Vanbrugh pens\u00f2 di attraversare con un ponte in pietra, canalizzando l'intero corso del fiume. Contro l'opinione di Sir Christopher Wren, l'opera venne compiuta con la realizzazione di un ponte cos\u00ec colossale che avrebbe potuto accogliere un totale di 30 stanze, al punto che Alexander Pope ebbe a scrivere a tal proposito: \"i pesciolini, quando passano tra quei vasti archi, mormorano: 'oh, sembriamo delle balene, grazie Vostra Grazia!'\".\nHorace Walpole lo vide nel 1760, e scrisse: \"il ponte, come i poveracci che chiedono la carit\u00e0 alla duchessa, chiede permesso all'acqua e ne \u00e8 rifiutato.\" Gran parte del parco venne completato dopo la morte del I duca, compresa la \"Colonna della Vittoria\". Essa si presenta come un pilastro di 41 metri di altezza che si pone al centro del viale che conduce al palazzo, fiancheggiato da alberi posti come i soldati di Marlborough, schierati nella battaglia di Blenheim. Vanbrugh era intenzionato ad erigere un obelisco per indicare il luogo dove un tempo sorgeva il maniero reale di Enrico II, fatto che port\u00f2 la I duchessa a dire: \"Se vi fossero obelischi per tutto ci\u00f2 che \u00e8 stato fatto dai nostri sovrani, il paese sarebbe invaso da simili oggetti\". L'obelisco non venne mai realizzato.\nAlla morte del primo duca, la duchessa sua moglie concentr\u00f2 gran parte dei suoi sforzi per il completamento del palazzo ed il parco rimase sostanzialmente il medesimo sino all'intervento di Capability Brown nel 1764. Il IV duca impieg\u00f2 Brown che immediatamente rimodell\u00f2 il giardino secondo gli schemi di un giardino all'inglese per naturalizzare il paesaggio, andando a rimodellare anche il corso del fiume Glyme con una serie di cascate. L'idea di Brown fu quindi qui quella di stringere il corso del fiume cos\u00ec da poter rialzare anche il livello dell'acqua, abbassando cos\u00ec la grandiosa altezza del ponte sommergendone le parti inferiori. Il V duca fu responsabile di capricci da giardino presenti ancora oggi nel parco.\nSir William Chambers, assistito da John Yenn, fu responsabile della costruzione del piccolo cottage noto come \"Tempio di Diana\" dove nel 1908 Winston Churchill si dichiar\u00f2 alla sua futura moglie.\nFilmografia.\nI seguenti film contengono scene girate a Blenheim Palace:"}
{"id": "656872", "revid": "10372", "url": "https://it.wikipedia.org/wiki?curid=656872", "title": "Woodstock Palace", "text": ""}
{"id": "656873", "revid": "10372", "url": "https://it.wikipedia.org/wiki?curid=656873", "title": "Palazzo di Blenheim", "text": ""}
{"id": "656874", "revid": "1305772", "url": "https://it.wikipedia.org/wiki?curid=656874", "title": "Contea di Oxford", "text": "Contea di Oxford o Oxford County \u00e8 la denominazione delle seguenti contee: "}
{"id": "656875", "revid": "729019", "url": "https://it.wikipedia.org/wiki?curid=656875", "title": "Guerra dei cent'anni (1415-1429)", "text": "La guerra dei Lancaster fu la terza grande fase, riconosciuta soprattutto dagli storici anglosassoni, della guerra dei cent'anni combattuta tra Regno d'Inghilterra e Regno di Francia. Essa dur\u00f2 dal 1415, quando Enrico V d'Inghilterra invase la Normandia, al 1429, quando la situazione si ribalt\u00f2 grazie a Giovanna d'Arco.\nQuesta parte di conflitto segue una tregua prolungata pi\u00f9 volte e in vigore dal 1389, anno di conclusione della guerra carolina, che era stata segnata da grandi vittorie francesi. La nuova fase prese il nome dai piani di Enrico IV, primo del Casato dei Lancaster a sedere sul trono inglese. Sebbene i piani di guerra non videro mai alcuna applicazione durante il suo regno, il figlio Enrico V, che pass\u00f2 alla storia anche per la sua indole guerresca, port\u00f2 gli Inglesi all'apice della loro potenza e del loro dominio sul territorio francese, con un re inglese a Parigi, nominato ufficialmente reggente di Francia ed erede al trono, al posto del Delfino, erede legittimo.\nLa comparsa di una giovane contadina di Domr\u00e9my, Giovanna d'Arco, e gli sconvolgenti effetti che i suoi discorsi e le sue azioni ebbero sul morale delle truppe francesi e dei suoi alleati, segnarono la fine di questa fase esclusivamente ascendente per l'esercito inglese e per i regnanti d'Inghilterra.\nArmagnacchi e borgognoni.\nLa ripresa del conflitto trov\u00f2 le proprie radici in differenti fattori. In primo luogo, la Francia come l'Inghilterra conobbero lotte intestine per il potere. In Inghilterra Enrico IV di Lancaster sal\u00ec al trono dopo un aspro conflitto, mentre in Francia, a seguito della follia del re, Carlo VI, nel 1393, fu creato un consiglio di reggenza presieduto dalla regina Isabella, mentre il potere regio fu esercitato di fatto dalle \"maggiori personalit\u00e0\" del regno, in particolar modo dal duca di Borgogna (Filippo l\u2019Ardito) che era anche lo zio del re, Carlo VI ed il fratello del re, il duca d'Orl\u00e9ans, Luigi d'Orl\u00e9ans. Dopo la morte di Filippo l'Ardito, nel 1404, suo figlio, il nuovo duca di Borgogna Giovanni Senza Paura si trov\u00f2 in contrasto con Luigi d'Orl\u00e9ans, mentre il duca di Berry tent\u00f2 sempre di mediare tra i due.\nLuigi d'Orl\u00e9ans aveva una grande influenza sulla regina, tanto che fu accusato dai Borgognoni, partigiani del duca di Borgogna, che si sentivano danneggiati, di essere il suo amante ed il vero padre dell'ultimo figlio della coppia reale, Carlo, futuro delfino e futuro re, Carlo VII. Dopo l'assassinio di Luigi d'Orl\u00e9ans, il nuovo duca, il figlio di Luigi, Carlo, si alle\u00f2 col conte d'Armagnac, Bernardo VII, ed i suoi cavalieri guasconi, per cui il partito degli orleanisti fu chiamato degli Armagnacchi.\nQuesta lotta tra armagnacchi e borgognoni avvicin\u00f2 lentamente questi ultimi agli inglesi, facendo sprofondare il paese nella guerra civile. Dal punto di vista religioso, le due parti si fronteggiarono anche sostenendo nello scisma in corso il papa di Roma (i borgognoni e gli inglesi) o quello di Avignone (gli armagnacchi).\nLa ripresa delle ostilit\u00e0.\nDi fatto, nel conflitto si fronteggiarono anche due sistemi economici, sociali e religiosi opposti. Da una parte la Francia, paese dalla fiorente agricoltura, fondata sul feudalesimo e con un clero potente; dall'altra l'Inghilterra, paese sviluppato che vendeva la propria lana alle Fiandre e i cui artigiani e borghesi delle citt\u00e0 acquisivano via via importanza. I borgognoni erano favorevoli al modello inglese (anche perch\u00e9 le Fiandre erano tra i loro possedimenti), mentre gli armagnacchi si ergevano idealmente a difensori della tradizione medievale francese.\nEnrico V, figlio di Enrico IV, cap\u00ec la necessit\u00e0 di unire la nobilt\u00e0 divisa contro un nemico esterno e decise di attaccare la Francia e, respinta una proposta armagnacca del 1414 che offriva un ritorno ai confini del 1369 in cambio di un supporto nella guerra civile contro i borgognoni, domandando la restituzione di tutti i territori gi\u00e0 posseduti da Enrico II, nel 1415 si proclam\u00f2 sovrano francese (sebbene, essendo un Lancaster, i suoi diritti fossero pi\u00f9 che oppugnabili).\nLa battaglia di Azincourt.\nNell'Agosto 1415, il re sbarc\u00f2 con il proprio esercito a Harfleur, in Normandia, occupando la citt\u00e0. Anche se tent\u00f2 di marciare direttamente contro Parigi, scelse di compiere una spedizione di saccheggio attraverso la Francia in direzione della base inglese di Calais.\nDavanti a questa minaccia, armagnacchi e borgognoni siglarono una tregua per farvi fronte. L'esercito francese attacc\u00f2 quello inglese in Piccardia, ma al momento decisivo, i sostenitori dell'Orl\u00e9ans si rifiutarono di concedere il comando delle operazioni al duca di Borgogna che si ritir\u00f2 con i propri uomini. La cavalleria francese dimostr\u00f2 nuovamente la propria inefficienza tattica e l'incapacit\u00e0 dei propri capitani: gli inglesi la annientarono ad Azincourt il 25 ottobre 1415. Essi, quindi, si poterono reimbarcare senza problemi. Questa disfatta aggrav\u00f2 gli scontri all'interno del Regno e dimostr\u00f2 che Enrico V d'Inghilterra sarebbe potuto ritornare.\nGli inglesi in Normandia.\nEnrico V raccolse i fondi per condurre una guerra d'assedio contro i castelli rafforzati sotto Carlo V il Saggio. Due anni dopo la propria vittoria ad Azincourt, il re d'Inghilterra torn\u00f2 in Normandia con 10000 uomini ed un'artiglieria formidabile per il tempo: contava di compiere la conquista di quel ducato. Armagnacchi e borgognoni, intanto, si affrontavano in una tremenda guerra civile e non si opponevano in nessun modo all'avanzata inglese; Parigi, ad esempio, fu borgognona fino al 1413, armagnacca dal 1413 al 1418 e successivamente di nuovo borgognona.\nEnrico V aveva le mani libere: in meno di due anni, tutte le fortezze normanne, citt\u00e0 o castelli che fossero, caddero. Rouen, assediata, fu stremata e si arrese al sovrano inglese il 19 gennaio 1419. In quella data, solo Mont-Saint-Michel rimase francese.\nNel 1419, in seguito all'alleanza anglo-borgognona, Parigi pass\u00f2 in mano inglese. Il delfino Carlo dovette fuggire e rifugiarsi a Bourges. Una mediazione tra armagnacchi e borgognoni fu tentata con un abboccamento tra il duca di Borgogna ed il delfino sul ponte di Montereau il 10 settembre di quell'anno. Ma al momento dell'incontro Giovanni senza paura fu assassinato da dei sostenitori del futuro sovrano che rifiutavano ogni trattativa col nemico.\nL'alleanza anglo-borgognona.\nCarlo fu accusato di essere il mandante dell'agguato e le conseguenze furono catastrofiche per gli armagnacchi: Filippo il Buono, figlio di Giovanni senza Paura, si alle\u00f2 apertamente con gli inglesi e costrinse Carlo VI (ormai del tutto pazzo) a siglare il trattato di Troyes nel 1420. Il delfino fu diseredato ed Enrico V spos\u00f2 Caterina, figlia del Re di Francia, e divenne il legittimo successore al trono, esercitando la reggenza per il folle sovrano nel 1421. Enrico, formalmente, entr\u00f2 a Parigi solo pi\u00f9 tardi e l'accordo fu ratificato dagli stati generali. Gli armagnacchi si opposero al trattato sostenendo che fosse la carica regia a possedere il re e non il contrario. La Francia, cos\u00ec, fu divisa in tre zone d'influenza: il sud (tutte le terre a sud della Loira con l'eccezione della Guienna) fedele al delfino, il nord-ovest occupato dagli inglesi ed il resto appannaggio dei borgognoni.\nNel 1422 morirono Enrico V e Carlo VI. Enrico VI nuovo sovrano inglese, si ritrov\u00f2 Re di Francia e d'Inghilterra, ma ancora minore e, perci\u00f2, si verific\u00f2 una temporanea interruzione del conflitto. Il delfino si alle\u00f2 con gli scozzesi che gli fornirono degli arcieri che avrebbero parzialmente (ma con scarso successo) colmato lo squilibrio con i nemici, mentre il duca di Borgogna era occupato ad ampliare i propri domini in Hainaut e gli olandesi si astenevano dall'intervenire.\nL'assedio di Orl\u00e9ans.\nSebbene caratterizzato da una relativa tregua, questo periodo fu costellato da numerosi scontri (Baug\u00e9, Cravant, Verneuil) non determinanti per la sorte del conflitto, sebbene generalmente coronati da un successo inglese.\nNel 1428 gli inglesi vollero tentare di sopraffare definitivamente le forze del delfino attaccando Orl\u00e9ans, l'ultima citt\u00e0 fedele al futuro Carlo VII della Francia settentrionale e luogo simbolo della parte armagnacca.\nAl momento dell'inizio dell'assedio, la potenza anglo-borgognona era all'apice e la citt\u00e0 sembr\u00f2 in continuazione sul punto di cedere. Una vittoria inglese avrebbe portato alla rapida conclusione del conflitto ed all'unificazione di Francia ed Inghilterra sotto la corona di Enrico VI. Proprio nel momento peggiore, tuttavia, l'entrata in scena di Giovanna d'Arco port\u00f2 al capovolgimento delle sorti del conflitto ed alla fine di questa fase della guerra."}
{"id": "656877", "revid": "10929", "url": "https://it.wikipedia.org/wiki?curid=656877", "title": "Guerra dei Lancaster", "text": ""}
{"id": "656879", "revid": "1546219", "url": "https://it.wikipedia.org/wiki?curid=656879", "title": "Tsavo", "text": ""}
{"id": "656880", "revid": "400694", "url": "https://it.wikipedia.org/wiki?curid=656880", "title": "Parco nazionale dello Tsavo", "text": "Il parco nazionale dello Tsavo \u00e8 un'area naturale protetta del Kenya.\nTerritorio.\nCon una superficie complessiva di 21.812\u00a0km\u00b2, lo Tsavo \u00e8 il pi\u00f9 grande parco naturale del paese. Appartiene a un sistema di parchi adiacenti che include il parco nazionale delle colline Chyulu, la riserva naturale di Ngai Ndethia e la riserva naturale di South Kitui, per una superficie totale complessiva di oltre 23.000\u00a0km\u00b2 (pari all'intera Toscana). Il parco fu aperto nell'aprile del 1948 e nel maggio dello stesso anno venne suddiviso, ai fini amministrativi, in parco nazionale dello Tsavo orientale (Tsavo East National Park) e parco nazionale dello Tsavo occidentale (Tsavo West National Park). I due parchi sono divisi dalla strada che va da Nairobi a Mombasa (la A109) e dalla ferrovia, parte della Uganda Railway costruita dagli inglesi alla fine del XIX secolo. Entrambi sono amministrati dal Kenya Wildlife Service. Il centro abitato pi\u00f9 vicino \u00e8 il villaggio di Voi, nella contea di Taita-Taveta, Coast Province. Il parco prende il nome dal fiume Tsavo, che lo attraversa.\nA sud, \u00e8 contiguo al Parco nazionale di Mkomazi, in Tanzania, costituendo un'area protetta unica per la tutela dei movimenti migratori degli elefanti, degli orici e delle zebre durante la stagione delle piogge: l'unione dei due parchi costituisce uno dei maggiori e pi\u00f9 importanti ecosistemi protetti del pianeta.\nGeografia e ambiente.\nIl parco include diversi tipi di habitat. Tsavo est \u00e8 principalmente pianeggiante, con grandi aree di savana attraversate dal fiume Galana, unione dello Tsavo e dell'Athi. Il rilievo principale \u00e8 l'altopiano di Yatta, che con i suoi 190\u00a0km di lunghezza rappresenta la pi\u00f9 grande superficie lavica del mondo; \u00e8 stato creato dall'attivit\u00e0 del vulcano Ol Doinyo Sabuk. Tsavo ovest \u00e8 pi\u00f9 montagnoso e umido, con pianure alluvionali e un lago, il Jipe, nel parco si trovano anche le sorgenti di Mzima. Le Cascate Lugard sono in effetti un sistema di rapide formate dal Galana, e prendono il nome da Frederick Lugard.\nA causa della sua eccezionale biodiversit\u00e0, il parco viene considerato una delle riserve naturali pi\u00f9 preziose del mondo, e costituisce una delle maggiori attrazioni turistiche del Kenya. Due terzi della parte orientale (Tsavo est) sono interdetti ai turisti e riservati alla sola ricerca scientifica.\nPopolazione.\nIl gruppo etnico pi\u00f9 diffuso nella zona dello Tsavo \u00e8 quello dei Wakamba.\nFlora.\nNel parco possiamo trovare arbusti, baobab, foreste pluviali, palme e vegetazioni locali.\nFauna.\nLa fauna \u00e8 pi\u00f9 abbondante e varia nello Tsavo est. Fra le numerosissime specie endemiche africane ospitate dal parco si possono citare sciacalli, babbuini gialli, bufali, civette africane, dik-dik, galaghi, tragelafi striati, caracal, gatti selvatici, ghepardi, licaoni, ghiri africani, celalofi azzurri, silvicapre, \"eland\", elefanti, otocioni, genette, gherenuc, giraffe, lepri africane, lepri saltatrici del Capo, alcelafi di Coke, ricci dell'Africa orientale, iene maculate, iene striate, procavie, procavie arboricole, impala, \"protele crestato\", saltarupi, cud\u00f9 minori, leopardi, leoni, manguste, manguste nane, clorocebi, scimmie di Sykes, orici, pangolini, istrici, topi del bamb\u00f9, ratti giganti, eterocefali glabri, tassi del miele, cervicapre redunche, rinoceronti neri, serval, scoiattoli di terra, \"suni\", facoceri, antilopi d'acqua, zebre comuni, zebre di Gr\u00e9vy e damalischi di Hunter. La vastissima avifauna include struzzi, uccelli tessitori, martin pescatori, segretari e aironi. "}
{"id": "656883", "revid": "14691", "url": "https://it.wikipedia.org/wiki?curid=656883", "title": "Parco nazionale di Tsavo est", "text": ""}
{"id": "656892", "revid": "8897", "url": "https://it.wikipedia.org/wiki?curid=656892", "title": "Infermiera", "text": ""}
{"id": "656894", "revid": "486946", "url": "https://it.wikipedia.org/wiki?curid=656894", "title": "Attore porno", "text": ""}
{"id": "656916", "revid": "14691", "url": "https://it.wikipedia.org/wiki?curid=656916", "title": "Tsavo East National Park", "text": ""}
{"id": "656917", "revid": "14691", "url": "https://it.wikipedia.org/wiki?curid=656917", "title": "Tsavo West National Park", "text": ""}
{"id": "656919", "revid": "14691", "url": "https://it.wikipedia.org/wiki?curid=656919", "title": "Parco nazionale di Tsavo ovest", "text": ""}
{"id": "656922", "revid": "14691", "url": "https://it.wikipedia.org/wiki?curid=656922", "title": "Mangiatori d'uomini dello Tsavo", "text": ""}
{"id": "656924", "revid": "339392", "url": "https://it.wikipedia.org/wiki?curid=656924", "title": "Riserva naturale di Ngorongoro", "text": ""}
{"id": "656925", "revid": "14691", "url": "https://it.wikipedia.org/wiki?curid=656925", "title": "Itenge", "text": ""}
{"id": "656930", "revid": "712828", "url": "https://it.wikipedia.org/wiki?curid=656930", "title": "Beru Whitesun", "text": ""}
{"id": "656931", "revid": "13833", "url": "https://it.wikipedia.org/wiki?curid=656931", "title": "Striscia di Caprivi", "text": ""}
{"id": "656933", "revid": "712828", "url": "https://it.wikipedia.org/wiki?curid=656933", "title": "Beru Lars", "text": ""}
{"id": "656935", "revid": "13833", "url": "https://it.wikipedia.org/wiki?curid=656935", "title": "Caprivi-Zipfel", "text": ""}
{"id": "656937", "revid": "74801", "url": "https://it.wikipedia.org/wiki?curid=656937", "title": "Contea di Washington (Rhode Island)", "text": "La contea di Washington, in inglese \"Washington County\", \u00e8 una contea del sud-ovest del Rhode Island negli Stati Uniti.\nGeografia fisica.\nLa contea confina a nord con la contea di Kent, a est si affaccia sulla baia di Narragansett che la separa dalla contea di Newport, a sud si affaccia sul \"Block Island Sound\" ed ha un confine marittimo con la contea di Suffolk dello Stato di New York, a ovest confina con la contea di New London del Connecticut.\nIl territorio \u00e8 pianeggiante ed \u00e8 in larga parte drenato dal fiume \"Pawcatuck\" e dai suoi affluenti \"Wood\", \"Beaver\" e \"Queen\". Il Pawcatuck \u00e8 l'emissario del lago \"Worden Pond\" in cui sfocia il fiume \"Chipuxet\". Il Pawcatuck segna parte del confine con il Connecticut prima di sfociare nel \"Block Island Sound\" con un ampio estuario. Nel sud della contea vi sono ampie zone umide. Della contea fa parte l'isola di Block, posta nell'Oceano Atlantico.\nStoria.\nIl fiume \"Pawcatuck\" ha storicamente segnato il confine occidentale della \"Colonia di Rhode Island\". La contea fu fondata nel 1729 e fu denominata \"King's County\" fino al 1781 quando assunse il nome attuale.\nComuni.\nLa contea \u00e8 suddivisa in nove comuni (\"town\"):\nRiserva indiana.\nNel territorio della citt\u00e0 di Charlestown \u00e8 compresa una riserva di indiani Narrangansett."}
{"id": "656940", "revid": "1534511", "url": "https://it.wikipedia.org/wiki?curid=656940", "title": "CORPG", "text": ""}
{"id": "656941", "revid": "254401", "url": "https://it.wikipedia.org/wiki?curid=656941", "title": "Sottoripa", "text": "La via di Sottoripa, detta anche portici di Sottoripa o semplicemente Sottoripa (\"Sotor\u00eea\" o \"Sotor\u00eeva\" in genovese), \u00e8 una strada pedonale porticata situata nel centro storico di Genova.\nToponimo.\nLa via fu detta \"di Sottoripa\" (\"Sotor\u00eea\" in lingua ligure, \"Sottoripa\" nella traduzione italiana) perch\u00e9 il mare arrivava a lambire i portici, le cui fondazioni si trovavano al di sotto del livello del mare, e quindi letteralmente \"sotto la ripa\". Il termine \"ripa\" (\"riva\") indicava la banchina portuale principale dell'antico porto di Genova, distinguendolo dalle tante piccole cale della riviera ligure (cio\u00e8 il tratto di costa, o riviera appunto, indicata in lingua originale come \"riv\u00eaa\" o \"rip\u00e9tta\").\nStoria.\nI portici della \"Ripa Maris\", in seguito detti di Sottoripa, sono i pi\u00f9 antichi porticati pubblici di cui si abbia conoscenza in Italia: vennero infatti iniziati fra il 1125 e il 1133 per iniziativa dei consoli del Comune, che avviarono, con apposito lodo consiliare, un'operazione urbanistica pianificata nei minimi dettagli. All'epoca della loro costruzione il mare occupava l'area delle odierne piazza Caricamento e via Turati, arrivando a lambire le fondazioni delle case della zona chiamata Ripa e quindi i portici erano direttamente affacciati sul porto, protetti dalle mareggiate da bassi argini in pietra.\nLa via, divenuta da subito uno dei luoghi pi\u00f9 frequentati della citt\u00e0, fu realizzata espressamente per creare gli spazi necessari ai commerci portuali, e ospitava negozi, botteghe artigiane e magazzini in cui venivano stipate le merci appena sbarcate dalle navi o in attesa di essere spedite oltremare. Le merci venivano movimentate dai camalli, gli scaricatori del porto che trasportavano i carichi dalle navi fino alle banchine e ai magazzini.\nCon questa iniziativa i Padri del Comune affermavano i diritti pubblici su una zona strategica per lo sviluppo della citt\u00e0, sottraendola ai privati, che erano autorizzati ad occupare gli spazi pubblici pagando una gabella alla pubblica amministrazione. Le famiglie della nobilt\u00e0 mercantile costruirono case a schiera al di sopra delle botteghe affacciate sul porticato. La costruzione della \"Ripa Maris\" fece anche da polo di attrazione per le nascenti consorterie legate alle stesse famiglie nobili, che nei decenni tra il XII e XIII secolo si insediarono nelle vie retrostanti; tra queste alcune rimaste attive sulla scena politica genovese nei secoli successivi, quali Dalla Volta, De Mari, Doria, Fieschi, Grimaldi, Usodimare, Vento e Zaccaria.\nSottoripa fu descritta nel 1432 da Enea Silvio Piccolomini, il futuro papa Pio II, in visita a Genova, come \"un porticato lungo mille passi dove si pu\u00f2 acquistare ogni merce.\".\nCon l'ampliamento dei moli la via nel tempo si allontan\u00f2 progressivamente dal mare con il quale perse definitivamente il suo naturale rapporto nel XVII secolo, quando la costruzione delle \"Mura nuove\" separ\u00f2 la citt\u00e0 dal porto e venne del tutto colmato il bacino portuale prossimo al porticato. Perso ogni contatto diretto con il mare, i portici e le attivit\u00e0 commerciali andarono incontro a un periodo di decadenza fino alla met\u00e0 dell'Ottocento, quando con la creazione di piazza Caricamento sull'area antistante la palazzata della Ripa, il tratto nord-occidentale del porticato venne restaurato da Alfredo d'Andrade. Con questo intervento la zona recuper\u00f2 la vitalit\u00e0 commerciale di un tempo.\nUn altro intervento fu realizzato nel 2004, in occasione della manifestazione Genova capitale europea della cultura, quando vennero restaurate le facciate dei palazzi della Ripa. Oltre al miglioramento dell'estetica dei palazzi questo intervento ha avuto anche ricadute positive sulla riqualificazione della zona di Sottoripa e delle aree adiacenti del centro storico.\nDescrizione.\nLa strada, lunga in origine circa 900 m (3613 palmi genovesi), ha oggi uno sviluppo di circa 500 m, di cui 300 m corrono al di sotto della palazzata che costituisce il fronte a mare del sestiere della Maddalena, tra via al Ponte Reale e via al Ponte Calvi e prosegue a levante nel sestiere del Molo fino a piazza Cavour. Un ulteriore tratto, meno conosciuto, proseguiva, con portici pi\u00f9 bassi e arretrato rispetto alla Ripa, oltre la via al Ponte Calvi fino alla porta di porta di Santa Fede, parallela a via del Campo. Di questa porzione, detta \"Sottoripa la scura\", resta un breve tratto tra via al Ponte Calvi e piazza San Marcellino, mentre il resto \u00e8 stato cancellato nel 1835 dalle ristrutturazioni dei palazzi nobiliari di via del Campo in occasione dell'apertura della \"carrettiera Carlo Alberto\" (attuale via Gramsci).\nLungo i portici, un tempo sede degli \"scagni\" (uffici) degli spedizionieri portuali, ricavati in locali angusti sfruttando solai e sottoscala si trovano trattorie tipiche e caratteristiche botteghe, fra cui le friggitorie frequentate e cantate da Fabrizio De Andr\u00e9, affiancate, nella nuova citt\u00e0 multietnica, da negozi alimentari \"take-away\" gestiti dalle comunit\u00e0 indiana, centro-americana, maghrebina e africana.\nUna parte dei portici si affaccia su piazza Caricamento su cui sorge Palazzo San Giorgio, un tempo \"Palazzo delle Compere di San Giorgio\" e oggi sede dell'autorit\u00e0 portuale. Al centro della piazza si innalza la statua bronzea intitolata all'armatore Raffaele Rubattino, realizzata da Augusto Rivalta nel 1889.\nSottoripa dopo l'opera di riqualificazione operata negli anni novanta in occasione delle celebrazioni per il cinquecentenario della scoperta dell'America, che hanno interessato l'area del porto antico e l'intero \"waterfront\" portuale, \u00e8 divenuta una delle pi\u00f9 frequentate mete turistiche della citt\u00e0.\nLa parte centrale dei portici, quella prospettante su piazza Caricamento, si presenta nel suo aspetto originale, mentre quelli nel tratto sud-orientale sono stati ricostruiti nell'Ottocento, quando per ampliare la sede stradale vennero demoliti i portici originari che andavano da via San Lorenzo a piazza Cavour, detti \"Ripa di Coltelleria\" perch\u00e9 in un vicino vicolo vi erano le botteghe dei fabbricanti di coltelli.\nLe facciate dei palazzi medioevali che si innalzano sopra i portici hanno caratteri molto diversi tra loro, ma nell'insieme si nota una certa coerenza architettonica, pur se alterata dall'impatto visivo dell'edificio al centro della palazzata, con i relativi portici, che ha un aspetto del tutto moderno, frutto della ricostruzione nel secondo dopoguerra degli edifici distrutti dal bombardamento aereo del 22 ottobre 1942. Al centro della palazzata si leva una delle superstiti torri medievali genovesi, la torre Morchi.\nLa forma particolare della volta dei portici \u00e8 indicativa dell'epoca di costruzione: le voltine a crociera con o senza costoloni e le travi a vista indicano le forme originarie del XII secolo, la soffittatura ribassata indica la frammentazione con soppalchi costruiti nel corso dei secoli che hanno dimezzato l'altezza originaria del passaggio; la soletta orizzontale in materiali moderni \u00e8 propria solo del moderno edificio costruito nel secondo dopoguerra, infine le volte alte e lineari con i profili post-neoclassici caratterizzano il porticato di via Turati realizzato nel 1865 demolendo la Ripa di Coltelleria, originaria prosecuzione a levante dei portici. \nIn realt\u00e0 anche i portici che vediamo nelle forme originarie del XII secolo hanno subito vari rimaneggiamenti, e le forme attuali sono frutto del restauro effettuato nell'Ottocento sotto la direzione di Alfredo d'Andrade, che elimin\u00f2 i soppalchi che ne dimezzavano le altezze e il passaggio dell'acquedotto che ne chiudeva in alto le luci.\nDa Sottoripa si dipartono numerosi \"caruggi\" diretti verso il cuore del centro storico, situato immediatamente alle spalle della palazzata della Ripa. Da qui si possono raggiungere gli storici quartieri di Pr\u00e8, della Maddalena e del Molo.\nVia al Ponte Reale, accesso a piazza Banchi, sede della \"Borsa Vecchia\", delimita l'area della Maddalena da quella del Molo, interrompendo la continuit\u00e0 dei portici. All'imbocco di via al Ponte Reale, ai lati opposti della strada si trovano due storici palazzi, entrambi iscritti al registro dei Rolli nel 1614 ed oggi utilizzati come uffici ed abitazioni: il palazzo Emanuele Filiberto Di Negro (civ. 2) che ospit\u00f2 l'hotel Feder, e il cinquecentesco palazzo Adorno (civ. 1), trasformato nell'Ottocento in un albergo di lusso (\"Hotel de France\") che ospit\u00f2 illustri viaggiatori."}
{"id": "656945", "revid": "1494169", "url": "https://it.wikipedia.org/wiki?curid=656945", "title": "Chobe", "text": ""}
{"id": "656948", "revid": "256896", "url": "https://it.wikipedia.org/wiki?curid=656948", "title": "Istituto Nazionale di Cultura Fascista", "text": ""}
{"id": "656953", "revid": "124838254", "url": "https://it.wikipedia.org/wiki?curid=656953", "title": "Entella TV", "text": "Entella TV \u00e8 una televisione locale ligure con sede a Lavagna e copertura di segnale a tutto il golfo del Tigullio e l'entroterra.\nPrende il nome dal fiume che divide Lavagna da Chiavari e che sfocia con un letto particolarmente ampio.\nStoria.\nFu fondata nel Febbraio 1986 da Paolo Pinat un costruttore di ripetitori TV.\nHa come slogan \"Accendi Entella TV... C'\u00e8 il Tigullio\". Fin dagli inizi vi \u00e8 un telegiornale con le notizie locali\nNel 1990, a seguito della legge Mamm\u00ec, le emittenti devono produrre almeno 8 ore di programmazione propria, e rispettare regole in materia di pubblicit\u00e0. Da allora si \u00e8 sempre pi\u00f9 concentrata sulle notizie locali anche sportive.\nPer coprire anche l'entroterra, in una situazione orografica difficile Entella TV ha 40 ripetitori per una popolazione servita di 150.000 abitanti.\nHa iniziato le trasmissioni in digitale dalla postazione di Cogorno, con copertura del 60% del suo bacino, in Dvb-t.\nLa sede dell'emittente \u00e8 nei carruggi di Lavagna. La targa con il logo dell'emittente \u00e8 fatta con la caratteristica pietra nera locale, l'ardesia, il materiale utilizzato per le lavagne.\nIl rapporto tra Entella TV e il territorio \u00e8 particolarmente forte in occasione della tradizionale festa della Torta dei Fieschi che si tiene ogni anno nella piazza principale di Lavagna. Per l'occasione Entella TV allestisce una lunga diretta: alcuni bar della zona mandano in onda queste immagini in diretta su maxischermo\nAttualmente l'editore \u00e8 Marco Pinat, figlio del fondatore Paolo precocemente scomparso negli anni novanta."}
{"id": "656957", "revid": "339392", "url": "https://it.wikipedia.org/wiki?curid=656957", "title": "Djerdap", "text": ""}
{"id": "656963", "revid": "11936", "url": "https://it.wikipedia.org/wiki?curid=656963", "title": "Anthony More", "text": ""}
{"id": "656966", "revid": "114223209", "url": "https://it.wikipedia.org/wiki?curid=656966", "title": "Parco nazionale del Chobe", "text": "Il parco nazionale del Chobe (in inglese Chobe National Park) \u00e8 un parco nazionale del Botswana. Fondato nel 1967, ha un'area di 10.689\u00a0km\u00b2 e si trova nel nordovest del paese, nei pressi della citt\u00e0 di Kasane. Pur essendo la terza area naturale protetta del Botswana in ordine di grandezza (dopo la Riserva faunistica del Kalahari centrale e il Parco nazionale Gemsbok), il Chobe \u00e8 di gran lunga il parco pi\u00f9 rinomato del Botswana, e uno dei pi\u00f9 noti dell'intera Africa, per la variet\u00e0 e l'abbondanza della vegetazione e della fauna.\nIl parco ricade all'interno dell'Area di conservazione transfrontaliera Okavango-Zambesi.\nGeografia e ambiente.\nIl parco pu\u00f2 essere suddiviso in quattro aree, ognuna con un diverso tipo di habitat:\nStoria del parco.\nLa regione del parco era originariamente abitata da boscimani basarwa, cacciatori-raccoglitori nomadi che hanno lasciato numerose pitture rupestri sulle colline rocciose del parco.\nAll'inizio del XX secolo il territorio del parco (allora distretto di Chobe) era quasi tutto di propriet\u00e0 della corona britannica. Negli anni trenta, per proteggere la fauna locale e incentivare il turismo, la caccia fu proibita in un'area di 24.000\u00a0km\u00b2 (1932), estesa poi a 31.600\u00a0km\u00b2 (1933).\nNel 1943 il progetto di trasformare l'area in parco nazionale venne accantonato in seguito a una devastante infestazione di mosche tse-tse. Solo 14 anni dopo, nel 1953, il progetto fu ripreso dal governo. Nel 1960 venne creata la prima riserva, la \"Chobe Game Reserve\", trasformata ufficialmente in parco nazionale (il primo del Botswana) nel 1967.\nNegli anni successivi vennero gradualmente smantellati gli insediamenti umani nella zona (in particolare, presso Serondela c'era una fiorente industria del legname), operazione che fu conclusa nel 1975. Il parco crebbe gradualmente negli anni (in particolare fu esteso nel 1980 e nel 1987), fino a raggiungere le dimensioni attuali.\nGli elefanti del Chobe.\nIl parco del Chobe \u00e8 rinomato per essere il luogo con la massima concentrazione di elefanti in Africa (nel parco vivono circa 120.000 individui). Questa popolazione sta crescendo in modo continuo dal 1990, epoca in cui nel parco si contavano poche migliaia di esemplari. Nonostante la grande concentrazione di elefanti, l'amministrazione del Chobe ha finora rifiutato di adottare le misure di riduzione artificiale della popolazione impiegate da altri parchi.\nTurismo.\nIl parco include numerose strutture ricettive per i turisti, incluse diverse aree per il campeggio e molti lodge. Nell'area in cui si trova il parco \u00e8 presente la malaria."}
{"id": "656974", "revid": "98077", "url": "https://it.wikipedia.org/wiki?curid=656974", "title": "TeleRadioPace", "text": ""}
{"id": "656975", "revid": "1318658", "url": "https://it.wikipedia.org/wiki?curid=656975", "title": "Mit brennender Sorge", "text": "Mit brennender Sorge (pronuncia ) (in lingua italiana Con viva [letteralmente \"bruciante\", \"cocente\"] preoccupazione) \u00e8 una enciclica di papa Pio XI scritta in tedesco e pubblicata il 10 marzo 1937. Indirizzata ai vescovi tedeschi, ed eccezionalmente redatta in tedesco per facilitarne la diffusione e la lettura nelle chiese del Paese, l'enciclica \u00e8 incentrata \u00absulla situazione religiosa nel \"Reich\" tedesco\u00bb.\nL'enciclica, che porta la data del 14 marzo, venne letta nelle parrocchie tedesche il 21 marzo (domenica delle Palme) e divulgata alla stampa il giorno successivo.\nCome \u00e8 uso per le encicliche, il titolo del documento \u00e8 tratto dalle prime parole del testo, con la peculiarit\u00e0 che essendo l'enciclica stata scritta in tedesco per semplificarne la diffusione tra il clero ed il popolo tedesco ai quali \u00e8 indirizzata, la denominazione ufficiale \u00e8 parimenti in tedesco, anzich\u00e9 in latino. \u00c8 la sola lettera enciclica di un papa edita ufficialmente in tedesco.\nStoria.\nIl 20 luglio 1933 papa Pio XI aveva stipulato con la Germania nazista un concordato (\"Reichskonkordat\") che garantiva certi diritti alla Chiesa cattolica, in particolar modo per quanto concerneva l'insegnamento religioso.\nLe motivazioni del concordato da parte cattolica sono ricordate all'inizio dell'enciclica:\nLa Germania nazista venne tuttavia ben presto meno ai patti: durante la notte dei lunghi coltelli vennero gi\u00e0 uccisi dei dirigenti di organizzazioni cattoliche (tra cui spicca Erich Klausener al vertice della \"Katholische Aktion\"), mentre poco dopo iniziarono le persecuzioni anticattoliche. Il cardinale Eugenio Pacelli (futuro papa Pio XII e allora cardinale segretario di Stato) rivolse invano, dal 1933 al 1939, 45 note di protesta al governo tedesco.\nSecondo il testo dell'enciclica Hitler, che viene indirettamente chiamato \"inimicus homo\" (uomo nemico), aveva in realt\u00e0 gi\u00e0 avuto in mente di non rispettare i patti, non avendo altro scopo se non una lotta fino all'annientamento della Chiesa attraverso la campagna \u00abdell'odio, della diffamazione, di un'avversione profonda, occulta e palese, contro Cristo e la sua Chiesa, scatenando una lotta che si aliment\u00f2 in mille fonti diverse, e si serv\u00ec di tutti i mezzi.\u00bb\nL'enciclica reca la firma di Pio XI ma fu materialmente redatta in segreto dai cardinali Pacelli (che ben conosceva la lingua e la cultura tedesche) e von Faulhaber (arcivescovo di Monaco e Frisinga). Per non essere intercettata dalla Gestapo, fu trasmessa segretamente in Germania e tenuta nascosta dai parroci, spesso all'interno dei tabernacoli.\nContenuto.\nL'enciclica parla della situazione della Chiesa cattolica tedesca e dei suoi membri nella Germania nazista. Il documento deplora le violazioni del Concordato del 1933 e condanna la dottrina nazionalsocialista come fondamentalmente anticristiana e pagana:\nIn particolare, il documento condanna in chiari termini il culto della razza e dello stato, definendoli perversioni idolatriche e dichiarando \"folle\" il tentativo di imprigionare Dio nei limiti di un solo popolo e nella ristrettezza etnica di una sola razza:\nL'enciclica ringrazia poi apertamente i \u00absacerdoti\u00bb e \u00abtutti i fedeli\u00bb che \u00abnella difesa dei diritti della divina Maest\u00e0 contro un provocante neopaganesimo, appoggiato, purtroppo, spesso da personalit\u00e0 influenti\u00bb, adempiono \u00abil proprio dovere di cristiani\u00bb.\nNel testo viene condannata anche la mistificazione o lo stravolgimento dei contenuti della fede cristiana:\nConseguenze.\nLa pubblicazione dell'enciclica \"Mit brennender Sorge\" dest\u00f2 una violenta reazione da parte del regime nazista, colto di sorpresa dalla lettura dell'enciclica nei pulpiti delle chiese. Hitler in persona ordin\u00f2 di sequestrare tutte le copie del testo e di impedirne l'ulteriore diffusione. Vennero inoltre inasprite le persecuzioni contro i cattolici. Vennero inscenati migliaia di nuovi processi verso esponenti del clero (con l'accusa di frode fiscale o di abusi sessuali), con il supporto della stampa propagandistica. Vennero colpite anche alcuni giornali cattolici (costretti alla soppressione) e associazioni cattoliche (fino ad ottenerne lo scioglimento). Nel maggio 1937 1.100 sacerdoti e religiosi vennero imprigionati, di cui 304 vennero poi deportati nel campo di concentramento di Dachau nel 1938.\nLa replica del regime non fu diretta, ma i gesti di Hitler nei mesi dopo la pubblicazione dell'enciclica segnalarono le rinnovate tensioni con la Chiesa Cattolica. Nel maggio del 1937, egli afferm\u00f2 che \u00abNoi non possiamo ammettere che l'autorit\u00e0 del governo sia messa sotto attacco da qualsiasi altra autorit\u00e0. E questo vale anche per le Chiese\u00bb. Tale ammonimento era rivolto non solo alla Chiesa cattolica, ma anche alle Chiese protestanti in disaccordo con il regime hitleriano.\nI cattolici antifascisti accolsero l'enciclica in modo differente. Ad esempio, William Teeling, critico verso la politica concordataria seguita dalla Chiesa, disse che l'enciclica costituiva \u00absolo una protesta, niente di pi\u00f9\u00bb; Robert d'Harcourt afferm\u00f2 al contrario che essa costituiva un \u00abpunto conclusivo\u00bb nella storia dei rapporti tra Chiesa Cattolica e Germania nazista."}
{"id": "656976", "revid": "13833", "url": "https://it.wikipedia.org/wiki?curid=656976", "title": "Mit Brennender Sorge", "text": ""}
{"id": "656979", "revid": "57873038", "url": "https://it.wikipedia.org/wiki?curid=656979", "title": "Calendario fiorentino", "text": ""}
{"id": "656989", "revid": "486946", "url": "https://it.wikipedia.org/wiki?curid=656989", "title": "Friesland", "text": ""}
{"id": "656990", "revid": "716642", "url": "https://it.wikipedia.org/wiki?curid=656990", "title": "Partick Thistle Football Club", "text": "Il Partick Thistle Football Club, meglio noto come Partick Thistle o solamente Thistle, \u00e8 una societ\u00e0 calcistica scozzese con sede a Glasgow. Milita in Scottish Championship, la seconda divisione del campionato scozzese di calcio.\nMalgrado il nome, il club ha sede a Maryhill, nel nord-est della citt\u00e0, e non pi\u00f9 a Partick, dove gioc\u00f2 dal 1876 al 1908. \u00c8 nota come la \"terza squadra\" di Glasgow, dopo i pi\u00f9 famosi Celtic e Rangers. Nel suo palmar\u00e8s c'\u00e8 una Scottish Cup e una Scottish Challenge Cup.\nStoria.\nGli esordi.\nIl club nacque nel 1876 a Partick, all'epoca un \"Police Burgh\" autonomo (sar\u00e0 assorbito dalla citt\u00e0 di Glasgow solo nel 1912). La prima partita disputata di cui si abbia notizia risale al febbraio 1876, contro una societ\u00e0 locale, il \"Valencia\", che si concluse con la vittoria del Partick Thistle. L'impianto che ospit\u00f2 questa e le altre partite dei primi anni del club era l'Overnewton Park, la cui collocazione non \u00e8 nota con precisione, anche se doveva trovarsi nelle vicinanze di Overnewton Road, a sud di Kelvingrove Park. Successivamente il Partick Thistle cambi\u00f2 diverse volte impianto di gioco, fra i principali si ricordano Kelvingrove, Jordanvale, Muirpark, Inchview e Meadowside. Nel 1909 il club si trasfer\u00ec definitivamente al Firhill Park, stadio dove gioca ancor oggi, situato nel distretto di Maryhill. In ogni caso, il club conserv\u00f2 il nome \"Partick\".\nNel 1897, quattro anni dopo l'esordio nei campionati nazionali, il club vinse per la prima volta la Division Two, ottenendo la promozione in massima serie. Negli anni a cavallo del 1900 fece la spola tra prima e seconda divisione, ma dal 1902 prese posto stabilmente in Division One.\nGli anni delle vittorie.\nIl pi\u00f9 importante successo della storia del Partick Thistle arriv\u00f2 nel 1921, con la vittoria della Scottish Cup, grazie all'1-0 sui Rangers in finale. La rete decisiva della partita giocata a Parkhead venne segnata da Johnny Blair. Nove anni dopo i \"Jags\" furono nuovamente in finale, sempre contro i \"Gers\", che questa volta ebbero la meglio vincendo 2-1 il replay della finale originariamente terminata 0-0.\nNel 1935 il club si aggiudic\u00f2 due competizioni molto considerate all'epoca, la Glasgow Cup e la Charity Cup, confermandosi come una delle migliori squadre della Scozia, anche se in quel periodo non sal\u00ec mai oltre il quarto posto in campionato.\nGli anni successivi alla seconda guerra mondiale videro il Thistle raggiungere il miglior piazzamento della sua storia in massima serie, con il 3\u00ba posto conquistato nelle stagioni 1947-48, 1953-54 e 1962-63. Retrocesso per la prima volta nel 1970, il club torn\u00f2 in Division One dopo la vittoria del torneo cadetto 1970-71 e, sempre nel 1971, arriv\u00f2 il principale successo da cinquant'anni a quella parte, la vittoria della Scottish League Cup: in finale, il Celtic fu superato 4-1, con reti di Alex Rae, Bobby Lawrie, Denis McQuade e Jimmy Bone nel primo tempo e gol della bandiera di Kenny Dalglish nella ripresa. Questa vittoria permise ai \"Jags\" di disputare la Coppa UEFA 1972-1973.\n\"Save the Jags\".\nNegli anni seguenti il Partick Thistle affront\u00f2 periodi di difficolt\u00e0 sportive e finanziarie. La riorganizzazione dei campionati avvenuta nel 1975 lasci\u00f2 il club in First Division, la nuova seconda serie dietro la Scottish Premier Division. Nel 1975-76 vinse il campionato, rientrando fra le elette del calcio scozzese, ma in seguito la squadra perse il posto stabile nel massimo campionato: dal 1982 al 1992 trascorse ininterrottamente undici stagioni in First Division. Riconquist\u00f2 poi la Premier Division, ma quattro anni dopo dovette lasciarla nuovamente. \nNel 1998 il Thistle fu a un passo dal fallimento: i tifosi lanciarono allora l'iniziativa \"Save the Jags Campaign\", che riusc\u00ec a impedire la bancarotta, ma non la retrocessione in Second Division (la terza divisione). Con l'8\u00ba posto del 1998-1999, un solo punto di differenza dall'East Fife imped\u00ec la retrocessione in Third Division, il pi\u00f9 basso campionato nazionale.\nRitorni in massima serie (2002 e 2013).\nNel 1999 torn\u00f2 sulla panchina del Thistle John Lambie, che gi\u00e0 aveva allenato a Firhill nel 1988-1989 e dal 1990 al 1995. Dopo un anno di transizione, i \"Jags\" vinsero la Second Division 2000-01, e l'anno seguente la First Division, salendo in Scottish Premier League per la stagione 2002-03. Per poter prendere parte al massimo campionato fu necessario ampliare la capacit\u00e0 dello stadio fino a raggiungere i posti a sedere, cosa che venne fortemente criticata dal presidente Tom Hughes. A fine stagione il 10\u00ba posto garant\u00ec la salvezza, ma con l'addio di Lambie, che si ritir\u00f2 dal mondo del calcio, il club non fu in grado di competere nel campionato successivo e la retrocessione arriv\u00f2 con l'ultimo posto a 8 punti di ritardo dall'Aberdeen.\nCominci\u00f2 un altro periodo buio per il club giallorosso, che arriv\u00f2 9\u00b0 in First Division 2004-05, retrocedendo per la seconda stagione consecutiva. A quell'epoca, il Thistle era l'unica squadra in Scozia ad aver sofferto due retrocessioni consecutive per demeriti sportivi. Giunti al 4\u00ba posto nella Second Division 2005-06, i \"Jags\" furono in grado di vincere i play-off, superando lo Stranraer in semifinale e battendo il Peterhead in finale ai tiri di rigore.\nL'allenatore della promozione, Dick Campbell, fu esonerato il 27 marzo 2007, dopo un pessimo inizio di campionato in First Division. Il club fu quindi agli ordini della coppia Bone-Butcher prima di passare a Ian McCall; costui rimase in panchina sino all'aprile 2011, conseguendo risultati di prestigio, come il raggiungimento dei quarti di finale nella Scottish Cup 2007-2008 e il 2\u00ba posto in campionato l'anno seguente, pur se a notevole distanza dal St. Johnstone primo. In questa stagione due calciatori del club si misero in mostra: Gary Harkins fu eletto \"Irn Bru Phenomenal Player of the Year\", mentre Jonathan Tuffey entr\u00f2 a far parte in pianta stabile della Nazionale scozzese.\nDopo la partenza di McCall, la panchina dei \"Jags\" pass\u00f2 a Jackie McNamara, dapprima \"ad interim\" e, a fine stagione, a tempo pieno. Sotto la sua guida il club concluse la stagione 2011-12 al 6\u00ba posto, ma cominci\u00f2 a nutrire ambizioni di promozione l'anno seguente, guidando la classifica a met\u00e0 stagione. McNamara, malgrado gli ottimi risultati, lasci\u00f2 il club per accettare l'offerta del Dundee United, cosa che ha provocato attrito con la tifoseria \"Jag\", convinta del suo \"tradimento\". Il 30 gennaio 2013 Alan Archibald, calciatore del Thistle, divenne manager \"ad interim\", col compito di terminare la stagione. All'epoca il club era secondo in classifica, a maggio invece fu primo e conquist\u00f2 la promozione in massima serie dopo dieci anni d'assenza. \nAnni recenti.\nPer la Premiership 2013-14 Archibald fu confermato allenatore e il Partick Thistle esord\u00ec in campionato proprio contro il Dundee United di McNamara, in una partita terminata 0-0. Il Partick trascorse tutto il campionato nella parte bassa della classifica, ma infine si classific\u00f2 10\u00b0 e mantenne la categoria. Miglior\u00f2 i risultati nelle stagioni successive, e nella Premiership 2016-17 \u00e8 arrivato al 6\u00ba posto, per la prima volta nella \"top-six\". Ma l'anno seguente conclude penultimo e, sconfitto allo spareggio dal Livingston, retrocede in Championship. Nella successiva stagione in seconda serie si piazza al 6\u00ba posto, al termine di un campionato disputato in bassa classifica. In Championship 2019-20, interrotto per la pandemia di COVID-19, si classifica all'ultimo posto e retrocede. L'anno successivo vince il campionato di League One ed \u00e8 di nuovo in Championship.\nColori e simboli.\nColori sociali.\nI colori sociali del Partick Thistle sono il giallo, il rosso ed il nero. Tuttavia, all'inizio della loro storia, i \"Jags\" utilizzarono divise prevalentemente blu con dettagli biancorossi. Dopo il 1900, per un breve periodo, la squadra indoss\u00f2 divise nero-arancio a strisce verticali, infine nel 1905 fu adottata una divisa blu e amaranto simile a quella usata dall'Aston Villa.\nNel 1909 venne nuovamente utilizzata la divisa blu e questa rimase la maglia ufficiale sino alla stagione 1936-1937, quando fu introdotta la combinazione di colori giallo-rosso-nera ancora oggi in voga. Questo cambiamento fu dovuto all'influenza del locale West of Scotland Football Club, una squadra di rugby che utilizzava divise giallo-rosso-nere.\nL'unico cambiamento intervenuto da quella data ad oggi risale al 2009 quando, per celebrare il centenario del trasferimento a Firhill, fu utilizzata una divisa interamente blu. Nella stagione in corso la divisa \u00e8 gialla con inserti rossi e neri, i calzoncini ed i calzettoni sono neri.\nStemma.\nIl simbolo per eccellenza del club \u00e8 un cardo (in inglese \"thistle\"), che compare in ogni stemma sociale sin dal 1902. Una seconda versione dello stemma, datata 1909, \u00e8 stata usata sino al 1978, quando venne rivisto con l'inserimento del cardo in una coccarda. Nel 1990 fu introdotto il disegno con un cardo in un rettangolo di fattura pi\u00f9 moderna, rimpiazzato nel 2008 dall'attuale logo.\nStadio.\nDal 1909 il club gioca le partite casalinghe al Firhill Stadium. Inizialmente noto come \"Firhill Park\", si compone oggi di tre tribune distinte: la \"Main Stand\", eretta nel 1927 e capace di 2900 spettatori; la Jackie Husband Stand, costruita nel 1994 con 6500 posti a sedere e la \"North Stand\", che pu\u00f2 ospitare circa 2000 spettatori.\nFino al 2006 era possibile seguire le partite da uno spiazzo a prato noto come \"The Bing\", demolito in quell'anno. Al suo posto non \u00e8 stato costruito nulla e, quindi, la zona meridionale dello stadio si presenta spoglia.\nFirhill Park fu condiviso con il Clyde dal 1986 al 1991, quando erano in corso lavori allo Shawfield Stadium. In altre occasioni fu l'Hamilton Academical ad essere ospitato a Firhill.\nNel dicembre 2005, lo stadio \u00e8 divenuto sede delle partite casalinghe dei Glasgow Warriors, formazione professionista di rugby. Dopo un breve periodo a Glasgow, il club torn\u00f2 ospite del Firhill Stadium in occasione della Celtic League 2007-2008 e 2008-2009 e, dall'aprile 2009, per altri quattro anni, ma dal 2012 i Warriors hanno sede allo Scotstoun Stadium.\nNel 2012-2013, Firhill \u00e8 stato sede delle partite casalinghe della formazione Under-20 del Celtic, ma dopo la promozione del Partick Thistle in Premiership questa collaborazione ha dovuto essere interrotta.\nStatistiche.\nStatistiche nelle competizioni UEFA.\nTabella aggiornata alla fine della stagione 2020-2021.\nOrganico.\nRosa 2020-2021.\n\"Aggiornata al 3 marzo 2021\"\nRosa 2019-2020.\n\"Aggiornata al 26 dicembre 2019\"\nRosa 2018-2019.\n\"Aggiornata al 31 gennaio 2019\"\nTifoseria.\nRivalit\u00e0.\nPur essendo concittadini, non c'\u00e8 una particolare rivalit\u00e0 con Celtic e Rangers, essendo questi di livello e prestigio molto superiori. Le rivalit\u00e0 pi\u00f9 sentite sono dunque col Clyde e con gli Airdrieonians."}
{"id": "656991", "revid": "71613296", "url": "https://it.wikipedia.org/wiki?curid=656991", "title": "Gelderland", "text": ""}
{"id": "656992", "revid": "228587", "url": "https://it.wikipedia.org/wiki?curid=656992", "title": "Brooklyn (disambigua)", "text": ""}
{"id": "656993", "revid": "93436", "url": "https://it.wikipedia.org/wiki?curid=656993", "title": "Limburg", "text": ""}
{"id": "656994", "revid": "74173", "url": "https://it.wikipedia.org/wiki?curid=656994", "title": "Noord-Brabant", "text": ""}
{"id": "656995", "revid": "74173", "url": "https://it.wikipedia.org/wiki?curid=656995", "title": "Noord-Holland", "text": ""}
{"id": "656996", "revid": "486946", "url": "https://it.wikipedia.org/wiki?curid=656996", "title": "Zuid-Holland", "text": ""}
{"id": "656997", "revid": "339392", "url": "https://it.wikipedia.org/wiki?curid=656997", "title": "Fergy", "text": ""}
{"id": "657001", "revid": "812213", "url": "https://it.wikipedia.org/wiki?curid=657001", "title": "Cacciatore-raccoglitore", "text": ""}
{"id": "657006", "revid": "6923", "url": "https://it.wikipedia.org/wiki?curid=657006", "title": "Ancora", "text": "L'\u00e0ncora, nella nautica, \u00e8 un oggetto pesante utilizzato per trattenere un'imbarcazione o un idrovolante in un punto specifico del fondale di uno specchio d'acqua; un'ancora \u00e8 realizzata spesso in metallo e collegata all'imbarcazione per mezzo di una catena o di una cima.\nL'\u00e0ncora \u00e8 uno strumento antico, conosciuto e usato dai fenici e dai greci, che fu successivamente perfezionato dai romani subendo nel tempo notevoli miglioramenti, ma conservando ancora alcuni dei tratti originari. Nel tempo si \u00e8 evoluta sia nel materiale con l'uso di ferro, ghisa o acciaio sia nelle forme.\nMeccanismi di funzionamento di un'ancora.\nUn'ancora lavora esercitando le forze di resistenza sufficienti a trattenere l'imbarcazione a cui essa \u00e8 collegata. Sono due i modi primari per realizzare questa azione: tramite il peso, che tende a spingere l'ancora sul fondo, e tramite la sua forma, che permette una presa ottimale sui fondali. Mentre le ancore permanenti fanno uso prevalente del fattore peso mediante grandi masse lasciate sul fondo marino, ci\u00f2 non risulta pratico per le ancore temporanee che necessitano di essere sollevate a bordo dell'imbarcazione. Sebbene il peso dell'ancora e la lunghezza, quindi anche il peso, della catena sommersa (calumo) contribuiscano al meccanismo di ancoraggio garantendo il giusto angolo di presa sul fondo, le ancore temporanee fanno affidamento prevalente sul fattore di forma per \u00abdar testa\u00bb bene nei fondali: migliore \u00e8 la forma, minore \u00e8 il peso necessario affinch\u00e9 l'ancora funzioni.\nTipi di ancore.\nEsistono due principali tipi di ancore e conseguentemente di ancoraggi: ancora provvisoria e ancora permanente. \nForma e tipi di ancore temporanee.\nUn'ancora temporanea moderna consiste generalmente di una barra centrale, detta \"fusto\", e di bracci (\"marre\") dotati di superfici (patte) di forma opportuna al fine di penetrare il fondale. Il fusto \u00e8 generalmente chiuso ad un'estremit\u00e0 da un anello (cicala) per legare l'ancora alla cima o alla catena e presenta in genere all'altra estremit\u00e0 il \"diamante\", dal quale si dipartono le marre.\nLe variazioni e le integrazioni di questi elementi-base hanno dato sviluppo a diversi tipi di ancore, utilizzate in relazione al tipo di fondale nel quale devono esercitare la presa ed alle caratteristiche dell'imbarcazione. In generale le ancore a patte larghe sono pi\u00f9 indicate per fondali di sabbia o fango, mentre quelle a patta stretta ed unghia appuntita sono pi\u00f9 indicate per fondali duri. Oggi esistono ancore di ultima generazione definite \u00abuniversali\u00bb, ovvero capaci di utilizzo in ogni tipo di fondale penetrabile.\nFondamentalmente le moderne ancore temporanee si dividono in cinque famiglie:\nAncore a ceppo.\nLe ancore a ceppo sono tra le pi\u00f9 efficienti. L'esempio pi\u00f9 noto di tale famiglia \u00e8 l'ancora \"Ammiragliato\" (cos\u00ec detta perch\u00e9 introdotta con decreto dell'Ammiragliato Britannico nel 1852; la scoperta per\u00f2 di un'ancora di questo tipo nel contesto dello scavo delle Navi di Nemi ne ha retrodatato la codificazione dall'Inghilterra vittoriana alla Roma imperiale), spesso usato a simbolo stesso dell'ancora. La sua efficacia \u00e8 legata alle dimensioni contenute delle marre, che le permettono di affondare anche nel groviglio delle alghe, e al ceppo che le permette, una volta arrivata sul fondo, di assumere una posizione particolarmente favorevole alla presa delle marre nel terreno. In commercio si trovano per lo pi\u00f9 a ceppo sfilabile, per un pi\u00f9 facile stivaggio.\nL'ancora \"Northill\" appartiene a questa famiglia, ma per il suo peso \u00e8 di uso esclusivo su navi.\nAncore a vomere o aratro.\nLe ancore di questa famiglia hanno in comune il fatto che le loro marre assomigliano a un aratro. Esso sono particolarmente popolari tra i naviganti diportisti e possessori di barche private. Hanno generalmente un buon comportamento in tutti i fondali, ma non sono eccezionali su nessuno in particolare. Le ancore di questa famiglia pi\u00f9 conosciute sono la \"CQR\" e la \"Delta\", che \u00e8 \u00abfiglia\u00bb della prima.\nLa CQR originale fu messa a punto nel 1933 dal matematico Geoffrey Ingram Taylor, per coprire le esigenze degli idrovolanti che necessitavano di un'\u00e0ncora di ancoraggio leggera, ma efficiente. Ha la caratteristica che, trascinata sul fondo marino, tende a girarsi lateralmente, conficcando la sua punta nel terreno e quindi ammorsarsi grazie alla sua forma ad aratro. Fa prese su ogni tipo di fondale, tranne che nella posidonia, dove per\u00f2 riesce a sfruttare ogni tipo di asperit\u00e0 per aggrapparsi.\nAncore a cucchiaio.\nIn questa famiglia cadono molte delle ancore contemporanee ad alta tenuta. Sono ancore totali, ovvero non solo adatte a tutti i fondali, ma anche con la pi\u00f9 alta tenuta in ogni fondale. Essendo di recente costruzione non sono ancora estremamente diffuse. Le pi\u00f9 conosciute sono Spade, Rocna, Ultra.\nIn questa famiglia si pu\u00f2 far in qualche modo rientrare la ormai storica ancora Bruce e tutte le sue derivate, per esempio la Trefoil, considerandola una sorta di \u00abcucchiaio capovolto\u00bb o guantone. L'ancora Bruce fu disegnata nel 1970 da Peter Bruce, ingegnere navale, per l'ancoraggio delle piattaforme petrolifere. Nata specificamente per la sabbia, \u00e8 un'ancora molto popolare tra le piccole imbarcazioni e ha un'ottima presa nei fondali giusti, diversi da quelli fangosi ed erbosi. Funziona bene nei modelli ad elevato peso, meno bene in quelli a basso peso, tipicamente utilizzate nelle piccole imbarcazioni.\nAncore a marre articolate.\nSi tratta di ancore con marre molto grandi e piatte che possono ruotare su un asse trasversale al fusto.\nL'ancora \"Danforth\" \u00e8 la pi\u00f9 conosciuta di questa famiglia. \u00c8 un'\u00e0ncora leggera con una presa eccezionale su fondali di sabbia, ma con prestazioni molto limitate su altri fondali, in particolare su fondali rocciosi e di posidonie, sui quali tende a scivolare con un effetto slitta.\nAnche l'ancora \"Hall\" appartiene a questa famiglia, ma per il suo peso \u00e8 di uso prevalente su navi di grandi dimensioni.\nAncore a grappino o a ombrello.\nDi forma tradizionale, il grappino \u00e8 semplice da progettare e costruire. Ha il vantaggio che, indipendentemente dal lato con cui tocca il fondo marino, c'\u00e8 sempre una marra che fa presa sul fondale. \u00c8 particolarmente usata su piccoli natanti.\nIl tipo con marre larghe \u00e8 adatta in fondali sabbiosi, fangosi o ciottolosi, mentre quella con marre pi\u00f9 strette rende meglio su fondali duri, sono comunque da evitare i fondali rocciosi per la facilit\u00e0 con cui si pu\u00f2 incattivare.\nAncore di recente sviluppo.\nIn anni recenti sono stati portati a termine diversi progetti di ancore, di facile uso e con una forte capacit\u00e0 di presa, orientate per imbarcazioni da piccola a grande dimensione: molti di questi progetti sono sotto brevetto.\nAncore a tenuta dinamica Fra le ancore recenti l'ultima evoluzione \u00e8 quella delle cosiddette \u00abancore a tenuta dinamica\u00bb ovvero quelle che, sotto tiro, hanno un comportamento che gli permette non solo di dare testa in poco spazio, ma di assestarsi in posizioni di forza mano a mano che cresce il tiro. Questa caratteristica fa s\u00ec che abbiano una tenuta statica gi\u00e0 pi\u00f9 alta delle ancore di precedente concezione, ma se si dovesse superare questa tenuta a causa di un tiro pi\u00f9 forte o per un semplice giro di vento che le fa ruotare queste si assestano sempre pi\u00f9 solidamente nel fondale e non spedano.\nIn poche parole, queste ancore fanno testa con grande capacit\u00e0 in ogni fondale (penetrabile), non possono spedare e possono essere solo salpate con un tiro verso l'alto a circa 80-90\u00b0.\nForma e tipi di ancore permanenti.\nLe ancore permanenti rientrano in una grande variet\u00e0 di forme. Non dovendo essere sollevate a bordo, se non occasionalmente, e dovendo garantire l'ancoraggio in qualsiasi condizione meteo, caratteristica comune delle ancore permanenti \u00e8 il loro elevato peso. Per le navi-faro e in fondali sabbiosi spesso \u00e8 utilizzata l\"'ancora a fungo\". Ancore permanenti possono essere costituite anche da grandi lastre di roccia o cemento. In alternativa, ancore permanenti sono pure costituiti da sistemi infissi sul fondo mediante trivellazione; in tutti questi casi si parla pi\u00f9 propriamente di \u00abcorpi morti\u00bb.\nSimbolo e simbolismi.\nNelle cartografia nautica, il simbolo dell'ancora \u00ab\u2693\u00bb (Unicode U+2693) \u00e8 spesso utilizzato per indicare una zona di ancoraggio.\nNell'iconografia cristiana l'ancora rappresenta la fede cristiana e la speranza nella risurrezione: San Paolo, nella sua \"Lettera agli Ebrei\", parla della speranza che serve alla nostra anima come un'\u00e0ncora ferma ed assicurata al fondo marino.\nLa \"cub\u00eca\", dove trova alloggiamento l'ancora, \u00e8 detta anche \"occhio di cub\u00eca\": tale nome deriva dall'usanza di alcune popolazioni antiche di dipingere un occhio quale espressione di fede in una divinit\u00e0 che si credeva sempre vigile contro i pericoli della navigazione."}
{"id": "657007", "revid": "812213", "url": "https://it.wikipedia.org/wiki?curid=657007", "title": "Cacciatore raccoglitore", "text": ""}
{"id": "657009", "revid": "812213", "url": "https://it.wikipedia.org/wiki?curid=657009", "title": "Cacciatori e raccoglitori", "text": ""}
{"id": "657010", "revid": "834", "url": "https://it.wikipedia.org/wiki?curid=657010", "title": "Adamo di Brema", "text": ""}
{"id": "657011", "revid": "363629", "url": "https://it.wikipedia.org/wiki?curid=657011", "title": "Hobgoblin (Dungeons &amp; Dragons)", "text": ""}
{"id": "657012", "revid": "834", "url": "https://it.wikipedia.org/wiki?curid=657012", "title": "Adam Bremensis", "text": ""}
{"id": "657014", "revid": "174925", "url": "https://it.wikipedia.org/wiki?curid=657014", "title": "Scrima", "text": ""}
{"id": "657015", "revid": "30909", "url": "https://it.wikipedia.org/wiki?curid=657015", "title": "Fan-fiction", "text": ""}
{"id": "657017", "revid": "15431", "url": "https://it.wikipedia.org/wiki?curid=657017", "title": "Uniwersytet Jagiello\u0144ski", "text": ""}
{"id": "657025", "revid": "1573940", "url": "https://it.wikipedia.org/wiki?curid=657025", "title": "Oncorhynchus keta", "text": "Oncorhynchus keta () conosciuto comunemente come salmone keta, \u00e8 una specie di pesce osseo marino e d'acqua dolce appartenente alla famiglia Salmonidae.\nDistribuzione e habitat.\nIl salmone keta \u00e8 diffuso nell'Oceano Pacifico settentrionale, su entrambe le sponde. Sul lato asiatico vive in Corea, Giappone e lungo le rive dei mari di Bering e di Okhotsk, su quello americano si incontra dal versante artico dell'Alaska fino alla California (a sud fino a San Diego). \u00c8 stato introdotto in vari stati tra cui l'Iran, il Cile e l'Europa settentrionale Come tutti i salmoni \u00e8 una specie anadroma che passa gran parte della vita in mare ed effettua migrazioni riproduttive verso le acque dolci, dove avviene la deposizione delle uova. In mare ha abitudini epipelagiche.\nDescrizione.\nAppare simile agli altri salmoni del Pacifico e si pu\u00f2 distinguere per l'assenza di punti scuri su dorso e pinna caudale. La pinna caudale ha bordo leggermente forcuto. Il dorso degli esemplari che vivono in mare \u00e8 blu acciaio con chiazze indistinte nere, argenteo sul resto del corpo. Nei maschi le punte delle pinne caudale, anale e pettorali sono scure. La livrea nuziale del maschio \u00e8 bruno scuro sul dorso e rossiccio sui fianchi, su cui risaltano delle barre verticali verdastre scure e ventre grigio scuro. Le pinne ventrali e l'anale hanno punte bianche. La femmina in livrea riproduttiva ha colorazione simile al maschio ma meno vivace.\nRaggiunge il metro di lunghezza (la taglia media \u00e8 poco inferiore ai 60\u00a0cm) per 16\u00a0kg circa di peso.\nBiologia.\nPu\u00f2 vivere fino a 7 anni.\nAlimentazione.\nSi nutre di copepodi, tunicati, krill, pteropodi, cefalopodi e pesci. Gli adulti in acqua dolce non si alimentano.\nRiproduzione.\nAvviene nella parte alta dei fiumi, in acque fredde, con forte corrente e una profondit\u00e0 di circa 3 metri. La deposizione delle uova avviene su fondi di sabbia o ghiaia dove la femmina scava un avvallamento. Ogni maschio e ogni femmina si possono accoppiare con diversi compagni. Ogni femmina depone da 300 a 3.500 uova. Circa una settimana dopo la riproduzione i riproduttori muoiono. Le larve scendono al mare la primavera successiva alla nascita, a una lunghezza di 2,7\u20135\u00a0cm e i primi tempi si tengono nei pressi della costa. La vita marina dura da 2 a 4 anni, dopo di che avviene una nuova migrazione che li porter\u00e0 nel luogo esatto della nascita\nPesca.\nSpecie di importanza elevata per la pesca professionale e per la pesca sportiva. Gli stati che catturano le maggiori quantit\u00e0 sono Giappone e Stati Uniti. Le marinerie dell'Alaska che pescano questa specie hanno ricevuto la certificazione di sostenibilit\u00e0 e di buona gestione degli stock del Marine Stewardship Council. La carne \u00e8 ottima come quella del salmone atlantico e viene in gran parte inscatolata ma pu\u00f2 essere commerciata anche fresca, congelata o affumicata."}
{"id": "657026", "revid": "210936", "url": "https://it.wikipedia.org/wiki?curid=657026", "title": "Micheal Jackson", "text": ""}
{"id": "657031", "revid": "1573940", "url": "https://it.wikipedia.org/wiki?curid=657031", "title": "Oncorhynchus masou", "text": "Oncorhynchus masou () conosciuto comunemente come salmone giapponese, \u00e8 una specie di pesce osseo marino e d'acqua dolce appartenente alla famiglia Salmonidae.\nDistribuzione e habitat.\nQuesta specie \u00e8 endemica dell'Oceano Pacifico nordoccidentale, si incontra nel mar di Okhotsk e nel mar del Giappone. Risale i fiumi del Giappone settentrionale e della Corea orientale.\nAlcune forme di questa specie (soprattutto le pi\u00f9 meridionali) sono stabilmente residenti nelle acque dolci montane ed hanno un ciclo vitale simile a quello delle trote di torrente mentre altre sono anadrome come il salmone atlantico.\nDescrizione.\nL'aspetto generale di questa specie non \u00e8 diverso da quello degli altri Oncorhynchus diffusi sulle coste americane.\nLa colorazione degli esemplari non ancora discesi in mare o che compiono il loro intero ciclo in acqua dolce \u00e8 notevole per la presenza di 7-10 macchie brune ovali allungate sui fianchi, simili alle macchie \"parr\" dei giovani salmoni atlantici o delle trote sarde ma molto pi\u00f9 incise e definite. Spesso la linea laterale \u00e8 accompagnata da una linea rossa o da punti rossi sparsi. In mare gli esemplari hanno una livrea azzurra o grigio acciaio simile a quella dei congeneri. Quando inizia la riproduzione invece la livrea diventa sgargiante: nera o bruno scura su dorso e ventre con fianchi percorsi da bande trasversali rosso cremisi che si fondono in una fascia rossa irregolare a met\u00e0 altezza del corpo.\nMisura fino a circa 80 cm per 10 kg di peso.\nAlimentazione.\nIn mare si ciba soprattutto di crostacei planctonici e di pesciolini. In acqua dolce cattura soprattutto insetti e secondariamente crostacei e pesci.\nRiproduzione.\nLe uova sono deposte in una buca sul fondo e abbandonate dai genitori. Le forme dulciacquicole si riproducono in inverno, pi\u00f9 volte nella vita, come le trote di torrente mentre le forme migratrici si riproducono una sola volta nella vita, dopo la quale i riproduttori muoiono come avviene per la generalit\u00e0 degli \"Oncorhynchus\" anadromi. Al contrario che nei congeneri, nei quali la mortalit\u00e0 \u00e8 totale, alcuni esemplari sopravvivono, in genere maschi, ed in tal caso restano in acqua dolce fino alla stagione successiva, quando possono riprodursi nuovamente. Il giovane per i primi tempi dopo la discesa a mare si mantiene nei pressi dell'estuario del fiume da cui proviene.\nSottospecie.\nErano riconosciute quattro sottospecie di salmone giapponese che dagli anni duemila sono per\u00f2 considerate non pi\u00f9 valide:\n\"Oncorhynchus masou formosanus\".\nQuesta sottospecie, da alcuni autori classificata come specie valida e da altri considerata sinonimo della sottospecie nominale, vive esclusivamente nelle fredde acque dolci montane dell'isola di Taiwan ed \u00e8 in serio pericolo di estinzione\nPesca.\nQuesta specie ha importanza per la pesca commerciale e soprattutto per l'acquacoltura delle regioni dove vive. \u00c8 una preda molto ambita anche per i pescatori sportivi. Le carni sono simili a quelle di tutti i salmoni, ottime."}
{"id": "657032", "revid": "37401", "url": "https://it.wikipedia.org/wiki?curid=657032", "title": "Nel paese dei balordi", "text": ""}
{"id": "657033", "revid": "34222", "url": "https://it.wikipedia.org/wiki?curid=657033", "title": "Fasulin de l'occ cun le cudeghe", "text": ""}
{"id": "657039", "revid": "767487", "url": "https://it.wikipedia.org/wiki?curid=657039", "title": "Davide Lajolo", "text": "Biografia.\nDavide Lajolo nasce da una modesta famiglia contadina astigiana e all'et\u00e0 di otto anni, per dargli la possibilit\u00e0 di continuare gli studi, dal momento che a Vinchio la scuola arrivava solamente al terzo ciclo di elementari, viene mandato dai genitori in collegio dai salesiani a Castelnuovo.\nIl distacco dalla famiglia sar\u00e0 doloroso ma necessario e il giovane, dopo alcuni tentativi di fuga, si rassegner\u00e0 alla vita del collegio iniziando a dimostrare buone attitudini per gli studi e soprattutto per la letteratura. Dopo la maturit\u00e0 classica, conseguita presso il Liceo Plana di Alessandria, segue per un breve periodo la carriera militare come il fratello maggiore, ma si dimostra soprattutto interessato alle discipline umanistiche e la sua ambizione \u00e8 quella di diventare giornalista di professione.\nDal carattere avventuroso e difficile, rimane affascinato dalla propaganda mistica della rivoluzione fascista in contrapposizione ad un certo conformismo borghese, conosce alcuni gerarchi del regime e si iscrive al partito fascista.\nNel 1937 partecipa alla guerra di Spagna con il nome di battaglia \"Ulisse\" e milita nella divisione \"Volontari del Littorio\" sotto la guida del generale Annibale Bergonzoli. Sulla sua esperienza scrisse circa i rapporti con la popolazione locale:\nNel 1939 inizia a lavorare al \"Corriere Adriatico\" di Ancona e fra i suoi progetti c'\u00e8 la pubblicazione della rivista di poesia \"Glauco\". Nello stesso anno si unisce in matrimonio con la compaesana Rosetta Lajolo e pubblica il suo primo romanzo \"Bocche di donne bocche di fucili\". Dall'unione con Rosetta nascer\u00e0 la figlia Laurana.\nCon i gradi di ufficiale dell'esercito partecipa alla seconda guerra mondiale sui fronti greco e albanese e, nonostante il suo passare da un campo di battaglia all'altro, in situazioni dove le barbarie diventano modello di vita e la ragione sembra scemare, continua a scrivere soprattutto poesie di rifiuto della morte e della guerra e di fedelt\u00e0 ai giovani commilitoni caduti.Risale al 1940 la sua prima raccolta poetica dal titolo \"Nel cerchio dell'ultimo sole e L'ultima rivoluzione\" e al 1943 il secondo libro di poesie, \"Ponte alla voce\".\nFa carriera all'interno del PNF. Nel 1943 lascia il servizio militare perch\u00e9 viene nominato vice Segretario federale del PNF di Ancona. E manterr\u00e0 tale carica fino alla caduta del fascismo il 25 luglio 1943.\nUn cambiamento radicale, che lo porter\u00e0 in seguito a sconfessare i suoi trascorsi giovanili, giunge l'8 settembre 1943, al ritorno al paese natio, dove prende la tormentata decisione di passare alla lotta partigiana sulle colline astigiane, con il nome di battaglia di Ulisse.\nTracce di questa conversione, definita da lui stesso \"voltar gabbana\", si trovano in \"Classe 1912\" (1945) (ristampato nel 1975 e nel 1995 con il titolo \"A conquistare la rossa primavera\") e ne \"Il voltagabbana\" (1963), in cui l'autore analizza le ragioni che lo portarono a schierarsi, dopo una giovinezza fascista, dalla parte della Resistenza.\nNel 1945 diventa caporedattore e poi direttore dell'edizione dell'Italia settentrionale de \"l'Unit\u00e0\", nel 1947 si trasferisce, come vicedirettore, a \"l'Unit\u00e0\" di Milano e dal 1949 al 1958 ne \u00e8 direttore.\nLajolo, sempre pi\u00f9 immerso e legato al mondo del giornalismo, fonda il giornale sportivo \"Il campione\", dirige negli anni settanta \"Giorni-Vie nuove\" e collabora molto assiduamente a quotidiani e settimanali; per molti anni con Giancarlo Vigorelli \u00e8 direttore della rivista \"Europa Letteraria\", pubblica la raccolta di poesie \"Ponte alla Noce\" (1939), un romanzo ambientato nelle risaie piemontesi, \"Quaranta giorni, quaranta notti\" (1952), volumi autobiografici e alcune raccolte di racconti.\nNel 1956 compie un viaggio in Cina, che assume per lo scrittore un'indimenticabile esperienza e incontra Mao Tse Tung e Ciu En Lai.\nNel 1958 viene eletto deputato per il partito comunista, incarico svolto per tre legislature consecutive, fino al 1972, e assume la carica di Deputato Questore.\nPer un breve periodo \u00e8 vicepresidente della Commissione interparlamentare di Vigilanza sulla RAI-TV e si batte contro la censura del cinema. Durante gli anni delle sue legislature si prodiga, insieme a Sandro Pertini, per arricchire la pinacoteca della Camera dei deputati con numerosi dipinti di artisti, per lo pi\u00f9 contemporanei.\nContinua comunque la sua attivit\u00e0 di scrittore e nel 1960 pubblica la sua opera pi\u00f9 nota \"II vizio assurdo - Storia di Cesare Pavese\", una commossa rievocazione della vita di Cesare Pavese, suo fraterno amico che, tradotta in molte lingue, vinse nel 1961 il Premio Crotone.\nSvolge anche un'intensa attivit\u00e0 di consulente per le case editrici Rizzoli, Sperling &amp; Kupfer, Frassinelli; nel 1972 pubblica la biografia di un noto fondatore del sindacalismo italiano, Giuseppe Di Vittorio, intitolato \"Il volto umano di un rivoluzionario: la straordinaria avventura di Giuseppe Di Vittorio\", e con \"Veder l'erba dalla parte delle radici\" nel 1977 vince il prestigioso Premio Viareggio; infine, nel 1983, da dialoghi con Leonardo Sciascia, pubblica \"Conversazione in una stanza chiusa\".\nNel 1983, con \"Il merlo di campagna e il merlo di citt\u00e0\" vince il Premio Stresa di Narrativa.\nLajolo scrive anche sceneggiature per il teatro, a partire dal suo successo \"Il vizio assurdo\", in collaborazione con Diego Fabbri, Luigi Vannucchi come attore e Giancarlo Sbragia come regista oltre a \"I giorni, gli uomini da Fiori rossi al Martinetto\" che, sotto la regia di Leandro Castellani, venne rappresentato al Teatro Stabile di Torino.\nScrive inoltre sceneggiature per il cinema e la televisione e cura la stesura di documentari televisivi, oltre a condurre per la televisione le trasmissioni con Guido Sacerdote su Beppe Fenoglio intitolate \"Voi ed io - dialogo con gli ascoltatori\" e la rubrica \"Tuttolibri\".\nColpito da un secondo infarto, chiude la sua vita, vissuta con spirito libero e anticonformista, il primo giorno d'estate, il 21 giugno 1984 a Milano e riposa nella tomba di famiglia a Vinchio che riporta il motto scelto dallo stesso scrittore: \u00abDignit\u00e0 nella vita, serenit\u00e0 nella morte\u00bb.\nIl rapporto con Beppe Fenoglio.\nDavide Lajolo fu protagonista della bocciatura di uno degli scrittori italiani oggi pi\u00f9 apprezzati, Beppe Fenoglio, quando dalle pagine de \"L'Unit\u00e0\" critic\u00f2 aspramente il racconto \"I ventitr\u00e9 giorni della citt\u00e0 di Alba\", reo di non aver dipinto una Resistenza eroica: \u00abPubblicare e diffondere questo tipo di letteratura significa non soltanto falsare la realt\u00e0, significa sovvertire i valori umani e distruggere quel senso di dirittura e onest\u00e0 morale di cui la tradizione letteraria pu\u00f2 farsi vanto [...] Stupisce che un editore come Einaudi pubblichi roba del genere, con partigiani che stanno tra la caricatura e il picaresco\u00bb.\nPoi per\u00f2 ci fu una vigorosa correzione di rotta. Negli anni settanta, Lajolo dedic\u00f2 al conterraneo tutta una serie di opere: radio, tv, riscrittura, critica, biografia si intrecciano in un solido ritratto multimediale di Fenoglio, che spesso fa emergere sull'opera elementi in precedenza poco noti. Il riferimento bibliografico principale \u00e8 Davide Lajolo, \"Fenoglio. Un guerriero di Cromwell sulle colline delle Langhe\", Milano, Rizzoli, 1978."}
{"id": "657040", "revid": "1573940", "url": "https://it.wikipedia.org/wiki?curid=657040", "title": "Oncorhynchus mykiss", "text": "Oncorhynchus mykiss (), comunemente indicata come trota iridea oppure come trota arcobaleno o salmonata, \u00e8 un pesce osseo d'acqua dolce e marina appartenente alla famiglia dei Salmonidae.\nDistribuzione e habitat.\nL'areale della specie comprende il versante pacifico dell'America settentrionale a sud fino al nord del Messico e le coste asiatiche del Pacifico tra la Kam\u010datka e il basso corso dell'Amur. La specie \u00e8 stata introdotta in tutta Europa ma ha stabilito solo poche popolazioni in grado di riprodursi e dunque non dipendenti dall'apporto di individui di allevamento; alcune popolazioni naturalizzate sono presenti nei torrenti alpini di Slovenia, Svizzera e Austria, nel bacino del fiume Serchio in Toscana e nella parte alta del torrente Savena, in provincia di Bologna e Firenze.\nVive in torrenti e laghi montani con acque fredde e ossigenate. \u00c8 stata per\u00f2 introdotta in ambienti anche non ottimali e pu\u00f2 essere trovata dappertutto tranne che in stagni poco ossigenati con temperatura dell'acqua che supera i 25\u00b0 in estate. Alcune popolazioni (americane) di torrenti costieri o immissari di laghi sono anadrome, queste popolazioni sono dette in inglese \"steelhead\".\nDescrizione.\nLa forma generale di questa trota assomiglia molto a quella della trota europea, da cui si distingue principalmente per i caratteri della livrea. Il corpo \u00e8 affusolato e leggermente compresso lateralmente, con muso ottuso e bocca ampia. La pinna caudale ha un'intaccatura centrale a differenza che in \"Salmo trutta\" (trota fario) in cui \u00e8 tronca. La colorazione di fondo \u00e8 verdastra sul dorso e bianca sul ventre con un'ampia fascia longitudinale rosea o violacea pi\u00f9 o meno visibile sui fianchi. Tutto il corpo e le pinne dorsale e caudale sono punteggiate di nero (la pinna caudale non ha mai punteggiature nelle trote europee). Negli individui anadromi viventi in mare il colore \u00e8 uniformemente argenteo con punti neri.\nLa taglia massima \u00e8 di 120\u00a0cm per 25,4\u00a0kg.\nBiologia.\nPu\u00f2 vivere fino a 11 anni.\nRiproduzione.\nIl periodo riproduttivo avviene in primavera: gli esemplari adulti delle popolazioni anadrome cominciano in inverno la migrazione dalle coste oceaniche verso le sorgenti dei fiumi mentre le variet\u00e0 stanziali si limitano ad effettuare spostamenti all'interno dei bacini fluviali. La deposizione avviene sui letti ghiaiosi dei torrenti montani. Ogni femmina pu\u00f2 deporre fino a 2000 uova per kg di peso. In Europa la riproduzione della specie \u00e8 molto rara e le popolazioni selvatiche si possono mantenere solo grazie alla continua immissione di esemplari di allevamento.\nAlimentazione.\nCome tutte le trote \u00e8 un predatore: in acqua dolce si ciba di invertebrati acquatici e terrestri e di pesci, in mare di pesci e cefalopodi.\nPesca.\nLa trota iridea \u00e8 una preda apprezzata dai pescatori sportivi e viene largamente introdotta in appositi bacini per la pesca sportiva. Viene catturata sia con esche naturali che artificiali con tecniche in tutto simili a quelle impiegate per la trota fario.\nLe carni sono eccellenti anche se reputate leggermente inferiori a quelle della trota europea.\nAllevamento.\nIn Italia la trota iridea \u00e8 il pesce maggiormente impiegato in acquacoltura, adattandosi meglio di altre specie di trota ad acque pi\u00f9 calde e meno ossigenate e avendo una buona capacit\u00e0 di accrescimento. La variet\u00e0 \"salmonata\", caratterizzata da carni di color rosa salmone che spesso spuntano un prezzo pi\u00f9 alto sui mercati, non \u00e8 una vera e propria razza o variet\u00e0, il colore delle carni dipende essenzialmente dalla dieta a base di crostacei (in natura) o a base di farine di gambero o altri cibi ricchi di carotenoidi (in allevamento).\nImpatto ecologico.\nL'impatto ecologico delle ripetute immissioni di questa specie \u00e8 stato notevole, \u00e8 infatti uno dei principali responsabili della rarefazione delle trote di ceppo autoctono in Italia ed in Europa. Gli avannotti della trota iridea riescono a competere efficacemente con quelli della trota europea accrescendosi pi\u00f9 in fretta e consumando la maggior parte delle risorse alimentari.\nLa IUCN ha inserito la trota iridea nell'elenco delle 100 tra le specie invasive pi\u00f9 dannose al mondo.\nConsumo.\nLe carni della trota iridea sono apprezzate sia per il loro sapore delicato sia da un punto di vista nutrizionale. Infatti, pur essendo ricche di grassi, tra questi sono particolarmente abbondanti gli omega3, ritenuti utili per contenere l'ipercolesterolemia. Sono adatte per varie preparazioni, e in particolare vengono consumate lessate, alla griglia o arrostite."}
{"id": "657042", "revid": "14691", "url": "https://it.wikipedia.org/wiki?curid=657042", "title": "Chobe National Park", "text": ""}
{"id": "657043", "revid": "1305772", "url": "https://it.wikipedia.org/wiki?curid=657043", "title": "Oregon (disambigua)", "text": ""}
{"id": "657044", "revid": "1833487", "url": "https://it.wikipedia.org/wiki?curid=657044", "title": "Eadem mutata resurgo", "text": "La locuzione latina Eadem Mutata Resurgo, tradotta letteralmente, significa \u201cUguale o Diversa, Risorgo\u201d.\nQuesta frase \u00e8 stata coniata da Jakob Bernoulli (1654-1705), membro di una famosa famiglia di matematici svizzeri, che la volle incisa anche sulla sua tomba a Basilea, in relazione ai suoi studi sulla spirale logaritmica; per suo volere, questa avrebbe dovuto essere accompagnata da una spirale dello stesso tipo, ma lo scultore ne scalpell\u00f2 una archimedea. Tale curva \u00e8 presente in molte manifestazioni della natura: esempi sono la conchiglia di Nautilus, la disposizione dei semi di girasole."}
{"id": "657046", "revid": "729019", "url": "https://it.wikipedia.org/wiki?curid=657046", "title": "Giulio Bedeschi", "text": "L'esperienza della guerra.\nLa produzione letteraria di Bedeschi, in parte autobiografica, tratta principalmente le vicende del corpo degli Alpini durante la seconda guerra mondiale al quale partecip\u00f2 come ufficiale medico.\n\"Alpino, medico e scrittore\", come lui stesso amava definirsi, dopo essersi laureato in medicina all'universit\u00e0 di Bologna frequenta la scuola allievi ufficiali, terminata nel 1940. Arruolatosi volontario per la Campagna italiana di Grecia, Bedeschi partecip\u00f2 come sottotenente medico nel 2\u00ba Battaglione dell'11\u00ba Reggimento Fanteria, Divisione \"Casale\", per essere poi trasferito alla 13\u00aa Batteria del Gruppo Conegliano, 3\u00ba Reggimento Artiglieria da Montagna, Divisione alpina \"Julia\" con cui partecip\u00f2 alla campagna italiana di Russia. Sopravvisse alla tragedia della ritirata.\nDopo l'8 settembre 1943 si iscrisse al Partito Fascista Repubblicano e comand\u00f2 la XXV Brigata Nera \"Arturo Capanni\" di Forl\u00ec. La fine delle ostilit\u00e0 trov\u00f2 il suo reparto dislocato nella zona di Thiene a fronteggiare la resistenza vicentina, ingaggiando pesanti scontri con le brigate partigiane della zona, fino alla resa.\nSuccessivamente, alcuni brigatisti neri della \"Capanni\" furono uccisi sul posto mentre altri 25 furono prelevati da una squadra di partigiani forlivesi e fucilati senza processo.\nLa Commissione provinciale di Forl\u00ec per l'applicazione di sanzioni a carico di fascisti politicamente pericolosi giudicandolo \"fascista politicamente pericoloso\" lo invit\u00f2 a comparire il giorno 24 aprile 1946 per essere interrogato ma stante la sua scomparsa ci\u00f2 non avvenne ed egli \u00abfederale repubblichino di Forl\u00ec, fuggito al Nord, latitante\u00bb fu di conseguenza privato dei \u00abdiritti elettorali attivi passivi per anni dieci\u00bb.\nSecondo lo storico della Resistenza Benito Gramola, che sul tema ha pubblicato un libro, questi si sarebbe nascosto presso conoscenti salvando la vita. Si sarebbe successivamente trasferito in Sicilia, ove avrebbe trascorso i primi anni del dopoguerra senza timore di rappresaglie.\nGli scritti.\nLe emozioni ed esperienze vissute e raccolte in Russia furono la base del suo libro \"Centomila gavette di ghiaccio\". Scritto tra il 1945 e il 1946, ma terminato definitivamente nel 1948, venne riscritto dopo aver perso la prima stesura durante l'alluvione del Polesine del 1951. Dopo una serie di rifiuti da parte di vari editori, Mursia decise di pubblicare il manoscritto nel 1963. Il libro vinse il Premio Bancarella l'anno successivo.\nNel 1966 pubblic\u00f2 un secondo libro, \"Il peso dello zaino\", seguito di \"Centomila gavette di ghiaccio\". Dopo questo furono dati alle stampe molti altri suoi libri tra cui: \"La rivolta di Abele\", \"Gli Italiani in Russia\", \"Nikolajewka: c'ero anch'io\", \"Fronte greco-albanese: c'ero anch'io\", \"Fronte d'Africa: c'ero anch'io\", \"Fronte russo: c'ero anch'io\" e \"Il Corpo d'Armata Alpino sul fronte russo\".\nNel 2004 esce postumo il libro \"Il segreto degli alpini\", raccolta di scritti dell'autore, sempre edito da Mursia e curato dalla moglie, Luisa Vecchiato, che ne realizza l'introduzione. Nel libro vengono citate le esperienze del tenente al fronte, specie nella raccolta di lettere dal fronte russo, datate 1943. Prima di queste, una serie di aneddoti che contraddistinguono il corpo degli alpini, ricordi affettuosi e ricostruzioni dettagliate del cappello alpino, dei fedeli muli e del fucile 91 rendono il libro un insieme coinvolgente ed eterogeneo dell'esperienze vissute dall'autore.\nGli incontri con i suoi compaesani Bepi De Marzi e il paroliere Carlo Geminiani hanno ispirato alcuni dei canti alpini e popolari pi\u00f9 belli del musicista e compositore vicentino: \"Joska la rossa\", \"l'Ultima notte\", \"Il ritorno\", \"Le voci di Nikolajewka\", \"Il Golico\".\nLa pi\u00f9 moderna storiografia ritiene i suoi scritti non totalmente veritieri, perch\u00e9 permeati fin troppo dal vittimismo del cosiddetto \u201cpovero soldato italiano\u201d e da eccessiva ostilit\u00e0 verso i soldati sovietici.\nAd Arzignano, sua citt\u00e0 natale, comunque gli \u00e8 stata dedicata la nuova biblioteca comunale.\nOnorificenze.\n Medaglia commemorativa della guerra 1940-1943"}
{"id": "657049", "revid": "30909", "url": "https://it.wikipedia.org/wiki?curid=657049", "title": "Live Action Movie", "text": ""}
{"id": "657061", "revid": "72387", "url": "https://it.wikipedia.org/wiki?curid=657061", "title": "Confraternita dei preraffaelliti", "text": ""}
{"id": "657064", "revid": "1543377", "url": "https://it.wikipedia.org/wiki?curid=657064", "title": "Arthur Hughes", "text": "Le sue opere pi\u00f9 note sono \"Amore d'aprile\" (\"April Love\") e \"Il lungo fidanzamento\" (\"The Long Engagement\"), il cui soggetto comune \u00e8 l'amore contrastato di una coppia. Hughes risente particolarmente dell'influenza di John Everett Millais e del gusto floreale tipico del decadentismo, che determina una grande presenza di vegetazione nei suoi dipinti. L'artista si \u00e8 inoltre occupato della figura di Ofelia e di altri soggetti da William Shakespeare, ha illustrato il poema \"La vigilia di Sant'Agnese\" (\"The Eve of St. Agnes\") di Keats ed alcune opere di George MacDonald, di cui era amico.\nArthur Hughes era lo zio del pittore, anch'egli preraffaellita ed esteta, Edward Robert Hughes."}
{"id": "657066", "revid": "1856513", "url": "https://it.wikipedia.org/wiki?curid=657066", "title": "Air America", "text": "Air America era il nome di una compagnia aerea americana, segretamente controllata dalla CIA e attiva dal 1950 al 1976, con compiti di rifornimento e supporto delle operazioni coperte nel Sud-est Asiatico, in particolare durante la guerra del Vietnam e la guerra civile in Laos.\nStoria.\nNel 1957 la compagnia madre della precorritrice di Air America, la Civil Air Transport (CAT), cambi\u00f2 il suo nome da Airdale Corporation a The Pacific Corporation. La CAT tent\u00f2 allo stesso tempo di cambiare il suo nome in Air America, ma obiezioni da parte di Air France e American Airlines ritardarono il cambio di due anni. Dal 1959 al 1962 la compagnia aerea forn\u00ec supporto diretto e indiretto alle operazioni \"Ambidextrous\", \"Hotfoot\" e \"White Star\", che servirono ad addestrare le forze armate regolari del Laos.\nNell'estate del 1970, la compagnia aerea disponeva di due dozzine di aerei da trasporto bimotore, altre due dozzine di aerei STOL e 30 elicotteri, dedicati alle operazioni in Birmania, Cambogia, Thailandia e Laos. Il personale contava pi\u00f9 di 300 piloti, copiloti, meccanici e specialisti di trasporto aereo di stanza in Laos e Thailandia. Nel corso del 1970, Air America consegn\u00f2 20.000 tonnellate di cibo in Laos. In quello stesso anno gli elicotteri arrivarono a sommare pi\u00f9 di 4.000 ore di volo al mese.\nQuando le forze nordvietnamite invasero il Vietnam del Sud nel 1975, dopo la caduta di Saigon Air America mise a disposizione degli elicotteri per evacuare l'ambasciata statunitense nella citt\u00e0 vietnamita, ed in quello stesso anno cess\u00f2 le attivit\u00e0 nel paese, finendo di esistere il 30 giugno 1976, quando venne acquisita dalla Evergreen International Airlines.\nAttivit\u00e0.\nLo slogan di Air America era \"Anything, Anywhere, Anytime, Professionally\" (\"Qualsiasi cosa, in qualsiasi luogo, in qualsiasi momento, professionalmente\"), infatti gli apparecchi della compagnia trasportavano diversi tipi di carichi in paesi come Vietnam, Laos e Cambogia. La compagnia operava da basi collocate in queste nazioni e in Thailandia, in Taiwan e anche Giappone. In alcune occasioni condusse delle missioni top-secret in Birmania e in Cina.\nTra il 1962 e il 1975, Air America si occup\u00f2 di trasportare e prelevare personale statunitense, forn\u00ec supporto logistico ad un esercito segreto costituito dalla CIA nel Laos settentrionale, trasport\u00f2 rifugiati e condusse missioni di ricognizione fotografica che fornirono preziose informazioni sulle attivit\u00e0 del nemico. I suoi aerei con insegne civili vennero usati di frequente, sotto il controllo della 7\u00aa/13\u00aa Air Force, per condurre missioni di ricerca e soccorso dei piloti statunitensi abbattuti in Indocina. I piloti di Air America erano gli unici dipendenti di una azienda privata statunitense di cui si ha notizia, ad operare aerei militari non certificati dalla FAA in missioni di combattimento, anche se molti di loro erano in realt\u00e0 personale militare trasferito alla linea aerea. La compagnia trasport\u00f2 inoltre civili, diplomatici, spie, rifugiati, commando, squadre di sabotaggio, medici, vittime di guerra, funzionari antidroga, e perfino VIP in visita come Richard Nixon in tutto il Sud-est Asiatico. Ebbe un ruolo a supporto della CIA durante le operazioni dell'ente nella guerra civile in Laos; ad esempio, prevedevano il supporto logistico alle trib\u00f9 locali che combattevano le forze nordvietnamite e quelle dei rivali locali del Pathet Lao. La guerra cre\u00f2 un'interruzione nella catena alimentare della regione, cosicch\u00e9 migliaia di tonnellate di cibo dovettero essere trasportate, compresi polli, maiali e bestiame vivo. Oltre ai lanci di cibo (noti come 'rice drops') arrivavano anche le richieste logistiche per la guerra stessa, e i piloti di Air America compirono migliaia di voli trasportando e sganciando carichi di armi e munizioni per le forze amiche.\nVolare per Air America era rischioso, anche se la paga era migliore sia rispetto ai normali piloti civili sia rispetto ai piloti dell'aeronautica militare, il lavoro era pericoloso, e gli aerei spesso sovraccarichi. I piloti di elicotteri dovevano affrontare voli ad alta quota sulle montagne nell'afa tropicale, il che diminuiva la spinta che potevano dare i rotori e ne aumentavano gli sforzi. Molti piloti di Air America vennero abbattuti, anche pi\u00f9 volte nel corso della guerra.\nSecondo \"The Politics of Heroin in Southeast Asia\", uno studio del 1972 dello storico Alfred W. McCoy, Air America trasport\u00f2 oppio e eroina per conto del leader Hmong, Vang Pao durante la guerra civile in Laos. Tuttavia William M. Leary, Professore di Storia alla University of Georgia, sostiene che i suoi due decenni di ricerche non hanno svelato alcune prova che Air America fu coinvolta nel traffico di stupefacenti.\nFilmografia.\nNel 1990 usc\u00ec nei cinema il film Air America, con Mel Gibson e Robert Downey jr. nel ruolo di due piloti della compagnia; la pellicola mostra anche un senatore Lane Smith venuto ad indagare su voci di traffico di oppio in collaborazione con il leader delle forze armate locali."}
{"id": "657074", "revid": "729019", "url": "https://it.wikipedia.org/wiki?curid=657074", "title": "Ferrovia del Nord (Austria)", "text": "La ferrovia del Nord (in lingua tedesca \"Nordbahn\") \u00e8 una linea ferroviaria a doppio binario ed elettrificata in Austria che dalla stazione di Vienna Praterstern raggiunge B\u0159eclav. Il percorso \u00e8 parte del corridoio paneuropeo IV e Ten-22, che va da Atene a Norimberga e Dresda ed \u00e8 utilizzato dai treni a lunga percorrenza diretti verso Praga, Berlino e Varsavia.\nL'infrastruttura originaria (all'epoca in sigla KFNB) fu costruita dalla societ\u00e0 austriaca Kaiser Ferdinands Nordbahn a tratte, a partire dal 1837, nel territorio dell'Impero austriaco per collegare Vienna con le aree minerarie di carbone e di ferro e con quelle di sale di Bochnia, a sud di Cracovia.\nStoria.\nLa \"Nordbahn\" o \"Kaiser-Ferdinands-Nordbahn\" fu la prima linea ferroviaria con trazione a vapore costruita in Austria; fu finanziata da Salomon Mayer von Rothschild e gestita dalla Kaiser Ferdinands Nordbahn.\nIl primo tratto fu costruito tra Floridsdorf e Deutsch Wagram nel 1837, mentre il tratto mancante fino a Vienna fu completato nel 1838 e quello attraverso B\u0159eclav fino a Brno nel 1839. Nel 1841 la ferrovia giunse fino a P\u0159erov e Olomouc e nel 1842 Lipn\u00edk nad Be\u010dvou. L'estensione fino a Ostrava e Bohum\u00edn fu completata nel 1847.\nLa ferrovia del Nord non raggiunse mai Cracovia o Bochnia, perch\u00e9 fu in seguito collegata alla rete ferroviaria della Prussia presso Auschwitz. La ferrovia fu nazionalizzata nel 1907; la compagnia tuttavia continu\u00f2 ad operare in quanto possedeva numerose miniere di carbone e altre imprese a Ostrava; queste attivit\u00e0 continuarono anche dopo la nazionalizzazione della ferrovia.\nDal novembre 1918 la \"Nordbahn\" venne gestita dalle \u00d6sterreichischen Staatsbahnen (\u00d6StB); nel 1923 dalle Bundesbahnen \u00d6sterreich (BB\u00d6). Dall'Anschluss e fino al 1945 la linea pass\u00f2 sotto il controllo della Deutsche Reichsbahn. Dopo il conflitto, a partire dal 1947 venne inserita nella rete delle \u00d6sterreichische Bundesbahnen (\u00d6BB) tuttavia la sua operativit\u00e0 rimaneva limitata dalla interruzione sul Danubio il cui ponte era stato distrutto nell'aprile 1945 e venne riattivato solo dopo il 1959. La creazione della cosiddetta cortina di ferro aveva inoltre fatto perdere importanza alla ferrovia in quanto diretta verso il blocco orientale.\nIl 17 gennaio 1962 venne riattivata la linea ferroviaria Floridsdorf-Meidling con la nuova fermata di Vienna Traisengasse tra il Prater Stern e Floridsdorf.\nLa stazione di Vienna Nord, distrutta nella seconda guerra mondiale, fu ricostruita nel 1962.\nNel 1996 la stazione di Floridsdorf fu completamente rinnovata; tra 2004 e 2008 venne costruita la stazione di Vienna Praterstern e adattata per il traffico di treni a lunga percorrenza. La stazione Nord \u00e8 utilizzata solamente per le linee ferroviarie suburbane o regionali.\nSezioni della linea costruite fino al 1856.\nI confini degli stati e i nomi delle citt\u00e0 sono quelli odierni:"}
{"id": "657078", "revid": "119982489", "url": "https://it.wikipedia.org/wiki?curid=657078", "title": "Ingrid Chauvin", "text": "Biografia.\nFra i suoi lavori spiccano \"M\u00e9diterran\u00e9e\", \"Femmes de loi\" (conosciuto in Italia con il nome \"Il giudice e il commissario\") e \"Dolmen\". Nel 2006 partecipa al film TV \"Prova d'amore\" (\"Chass\u00e9 crois\u00e9 amoureux\"). Dal 2017 recita nella soap opera \"\"."}
{"id": "657079", "revid": "19933", "url": "https://it.wikipedia.org/wiki?curid=657079", "title": "Busto (abbigliamento)", "text": ""}
{"id": "657084", "revid": "287204", "url": "https://it.wikipedia.org/wiki?curid=657084", "title": "Living with a Hernia", "text": "Living with a Hernia \u00e8 una canzone di \"Weird Al\" Yankovic, pubblicato come singolo estratto dall'album \"Polka Party!\" nel 1986. \u00c8 la parodia di \"Living in America\" di James Brown.\nSignificato.\nLa canzone parla delle ernie. In una parte del testo vengono elencati alcuni comuni tipi di ernia: incompleta, epigastrica, vescicale, strangolata, lombare, di Richter, ostruita, inguinale e diretta.\nVideo.\nIl video \u00e8 la parodia della performance di James Brown in \"Rocky IV\", ed \u00e8 stato girato nello stesso scenario.\nIn alcune scene si vede Weird Al che fa fatica a svolgere delle cose (per esempio: fare la spesa, giocare a bowling, giocare a tennis ecc.) a causa della sua ernia."}
{"id": "657085", "revid": "1573940", "url": "https://it.wikipedia.org/wiki?curid=657085", "title": "Oncorhynchus tshawytscha", "text": "Oncorhynchus tshawytscha (), conosciuto comunemente come salmone reale, \u00e8 una specie di pesce osseo marino e d'acqua dolce appartenente alla famiglia Salmonidae.\nDistribuzione e habitat.\nIl suo areale comprende l'Oceano Pacifico settentrionale. Lungo le coste americane \u00e8 presente dall'Alaska alla California (a sud fino a San Diego). Sul lato asiatico dell'oceano \u00e8 presente in Giappone. Si pu\u00f2 incontrare nel mar del Giappone, nel mar di Bering e nel mar di Okhotsk. \u00c8 stato introdotto nei Grandi Laghi e in alcune zone della Nuova Zelanda, dell'Australia, dell'Argentina e del Cile. Come tutti i salmoni \u00e8 una specie anadroma che passa gran parte della vita in mare ed effettua migrazioni riproduttive verso il tratto alto dei fiumi dove avviene la deposizione delle uova nello stesso torrente natale. Alcuni individui si accrescono nei laghi anzich\u00e9 in mare. I giovanili di solito scendono in mare a un anno di et\u00e0 ma talvolta dopo solo 3 mesi o dopo addirittura 3 anni. In mare ha abitudini epipelagiche anche se pare che possa spingersi fino a 375 metri di profondit\u00e0.\nDescrizione.\nL'aspetto di questo pesce durante la vita marina \u00e8 simile a quello degli altri salmoni ma ha corpo pi\u00f9 alto e compresso, specialmente negli individui di taglia maggiore. Il maschio riproduttivo ha dorso gibboso e mascelle incurvate. Si distingue dagli altri salmoni del Pacifico in fase marina per i piccoli punti neri che ricoprono il dorso ed entrambi i lobi della pinna caudale e per avere gengive nere nella mascella inferiore. Il dorso e la testa sono di colore da verde cupo a blu, i fianchi argentei e il ventre biancastro. La livrea riproduttiva \u00e8 variabile, di solito ha toni brunastri, rossicci o rosei, molto pi\u00f9 marcati negli individui maschili.\nPu\u00f2 raggiungere i 150\u00a0cm di lunghezza, con una taglia media compresa tra i 60 e 90\u00a0cm. Il peso massimo noto \u00e8 di 61.4\u00a0kg.\nBiologia.\nVive fino a 9 anni.\nAlimentazione.\nI giovanili in acqua dolce catturano in prevalenza insetti e piccoli crostacei. In mare si ciba soprattutto di pesci e crostacei.\nRiproduzione.\nLa migrazione riproduttiva inizia in inverno e pu\u00f2 raggiungere una distanza massima di 4.827\u00a0km dal mare. La femmina prepara un nido scavando una buca sul fondale dopo di che viene affiancata dal maschio dominante pi\u00f9 vicino, seguito da alcuni altri maschi non dominanti che si pongono nelle immediate vicinanze. Il maschio tocca la pinna dorsale della femmina per stimolarla. I riproduttori muoiono pochi giorni dopo la riproduzione.\nPesca.\nQuesto salmone \u00e8 molto importante per la pesca commerciale (che lo insidia con reti a strascico e reti da posta) e per la pesca sportiva. Gli stati che catturano le maggiori quantit\u00e0 sono Stati Uniti e Russia. La carne \u00e8 ottima, in gran parte degli esemplari ha colore rosso ma talvolta \u00e8 bianca. Le marinerie dell'Alaska che pescano questa specie hanno ricevuto la certificazione di sostenibilit\u00e0 e di buona gestione degli stock del Marine Stewardship Council."}
{"id": "657086", "revid": "110157", "url": "https://it.wikipedia.org/wiki?curid=657086", "title": "P\u0159erov", "text": "P\u0159erov (\"Prerau\" in tedesco) \u00e8 una citt\u00e0 della Regione di Olomouc, in Repubblica Ceca. Vi abitano circa 43.300 persone.\nStoria.\nDalla citt\u00e0, partivano numerose linee ferroviarie della Nordbahn, che collegavano i territori dell'ex-Impero austro-ungarico.\nGeografia antropica.\nLa citt\u00e0 \u00e8 composta dai villaggi di P\u0159edmost\u00ed, Lov\u011b\u0161ice, Kozlovice, Dluhonice, \u00dajezdec, \u010cekyn\u011b, Hen\u010dlov, L\u00fdsky, Popovice, Vinary, \u017deravice e Pen\u010dice, che sono parti amministrative di P\u0159erov."}
{"id": "657091", "revid": "287204", "url": "https://it.wikipedia.org/wiki?curid=657091", "title": "Prerov", "text": ""}
{"id": "657105", "revid": "110157", "url": "https://it.wikipedia.org/wiki?curid=657105", "title": "Bohum\u00edn", "text": "Bohum\u00edn (in tedesco: \"Oderberg\", in polacco: \"Bogumin\") \u00e8 una citt\u00e0 della Repubblica Ceca, presso il confine con la Polonia. Si trova sul fiume Oder ed ha una popolazione di 23,078 abitanti (2005). Si trova nell'okres (provincia) di Karvin\u00e1, nella Regione di Moravia-Slesia. Durante il Medioevo, era una signoria dell'Alta Slesia.\nBohum\u00edn \u00e8 un importante crocevia ferroviario della Repubblica Ceca: ci sono linee in direzione di Ostrava, B\u0159eclav, Vienna, Olomouc, Praga, Petrovice u Karvin\u00e9, Katowice, (costruite sul percorso della Ferrovia del Nord), Cha\u0142upki e Racib\u00f3rz. Un'altra importante linea \u00e8 quella verso \u010cesk\u00fd T\u011b\u0161\u00edn, \u017dilina e Ko\u0161ice. Vi \u00e8 anche un grande deposito a Bohum\u00edn."}
{"id": "657109", "revid": "709565", "url": "https://it.wikipedia.org/wiki?curid=657109", "title": "Teyla Emmagan", "text": "Teyla Emmagan \u00e8 un personaggio immaginario appartenente all'universo fantascientifico di \"Stargate Atlantis\", interpretato da Rachel Luttrell.\nBiografia.\nTeyla Emmagan, figlia di Tagan, era una leader di un villaggio del pianeta Athos. Molti dei suoi familiari vennero eliminati dai Wraith, anche se lei, come anche alcuni altri Athosiani, ha la capacit\u00e0 di \"percepire\" telepaticamente i Wraith perch\u00e9 possiede una piccola parte di DNA Wraith a causa del fatto che essi in passato condussero esperimenti genetici su alcuni Athosiani di cui Teyla \u00e8 una discendente. Una volta scoperta questa cosa, Teyla ha scoperto di poter anche collegarsi telepaticamente alla mente collettiva dei Wraith ottenendo informazioni, dimostrandosi abbastanza forte da potere perfino prendere il controllo di una loro Regina per breve tempo, anche se con grande sforzo e correndo un alto rischio personale. Il DNA alieno nelle sue cellule le permette anche di controllare le navi-alveare Wraith, i cui sistemi principali necessitano di geni Wraith per essere attivati. Spesso per\u00f2 la sua capacit\u00e0 di connettersi al collettivo Wraith le si \u00e8 ritorta contro, perch\u00e9 dal momento che funziona in entrambi i sensi ha potuto essere sfruttata dall'ibrido Wraith-umano denominato \u031fMichael e anche da una Regina Wraith particolarmente potente, che in diverse occasioni ne hanno preso il controllo del corpo per breve tempo. Teyla \u00e8 inoltre abile nella strategia militare, nelle arti marziali, e nella diplomazia della galassia di Pegasus; pratica un tipo di combattimento con un bastone con John Sheppard e sa usare alcune armi dei Tau'ri come la P-90 con grande facilit\u00e0. Teyla \u00e8 in grande forma fisica e riesce a sconfiggere facilmente tre avversari in combattimento con arti marziali.\nHa un figlio di nome Torren John Emmagan, avuto con un athosiano, Kenaan."}
{"id": "657111", "revid": "287204", "url": "https://it.wikipedia.org/wiki?curid=657111", "title": "Bohumin", "text": ""}
{"id": "657114", "revid": "767487", "url": "https://it.wikipedia.org/wiki?curid=657114", "title": "The Red Hot Chili Peppers Phenomenon", "text": "The Red Hot Chili Peppers Phenomenon \u00e8 un DVD documentario/musicale non ufficiale sui Red Hot Chili Peppers pubblicato nel 2006. Il materiale \u00e8 edito dalla Angry Penguin sotto la collana Classic Rock, sezione Phenomenon, dedicata ad importanti gruppi che hanno caratterizzato il panorama musicale dell'ultimo decennio (tra gli altri gli stessi RHCP, U2, Green Day, ed altri ancora). \nIl DVD contiene principalmente la biografia del gruppo (raccontata da filmati originali e interviste a produttori musicali), interviste ai componenti del gruppo e pregiato materiale live e di archivio."}
{"id": "657116", "revid": "13388", "url": "https://it.wikipedia.org/wiki?curid=657116", "title": "Confessione di augusta", "text": ""}
{"id": "657117", "revid": "13388", "url": "https://it.wikipedia.org/wiki?curid=657117", "title": "Confessione di asburgo", "text": ""}
{"id": "657123", "revid": "4175", "url": "https://it.wikipedia.org/wiki?curid=657123", "title": "Bloody Sunday (1920)", "text": "Bloody Sunday (in italiano \"Domenica di sangue\") \u00e8 un'espressione che indica la rappresaglia armata messa in atto dall'esercito britannico il 21 novembre 1920 a Dublino sulla folla di Croke Park durante l'incontro di calcio gaelico fra le contee di Dublino e Tipperary, a seguito dell'uccisione di 19 agenti segreti britannici dai membri della squadra di Michael Collins.\nMorirono 14 spettatori (di cui due schiacciati dalla folla in preda al panico) e un giocatore del Tipperary, Michael Hogan, a cui ora \u00e8 dedicata una tribuna. Nello stesso giorno, tre uomini, due membri dell'organizzazione di Collins (Dick McKee, comandante della \"Dublin Brigade\" dell'IRA e Peadar Clancy), e un terzo creduto inizialmente anch'esso membro dell'organizzazione, furono uccisi (come riferirono le autorit\u00e0 \"mentre cercavano di scappare\") nella caserma in cui erano stati rinchiusi in stato di arresto la sera precedente: questo port\u00f2 a un totale di 36 le vittime della giornata."}
{"id": "657124", "revid": "76963", "url": "https://it.wikipedia.org/wiki?curid=657124", "title": "Bruno Madinier", "text": "Ha raggiunto la notoriet\u00e0 con le serie televisive \"Il commissario Cordier\" (1992-2005) e \"Dolmen\" (2005).\nHa partecipato al film per la TV \"I delitti delle saline\".\n\u00c8 sposato con Camille Jean-Robert."}
{"id": "657131", "revid": "112134128", "url": "https://it.wikipedia.org/wiki?curid=657131", "title": "Circuito permanente del Jarama", "text": "Il circuito permanente del Jarama \u00e8 un autodromo sito a San Sebasti\u00e1n de los Reyes, nelle vicinanze di Madrid, in Spagna. Ha ospitato nove edizioni del Gran Premio di Spagna di Formula 1 (nel 1968, nel 1970, nel 1972, nel 1974, dal 1976 al 1979 e nel 1981), quindici del Gran Premio di Spagna del Motomondiale (nel 1969, nel 1971, nel 1973, nel 1975, dal 1977 al 1986 e nel 1988) e due del Gran Premio di superbike di Jarama (dal 1991 al 1992).\nStoria.\nProgettato da John Hugenholz e costruito dall'architetto italiano Sandro Rocci, venne inaugurato il 23 luglio 1967. La prima gara di Formula 1 disputata fu il Gran Premio di Spagna 1967, vinto da Jim Clark ma non valido come prova mondiale, mentre la prima gara valida per il mondiale venne vinta da Graham Hill su una Lotus che per la prima volta abbandonava il colore verde e adottava il colore dello sponsor (la \"Gold Leaf\").\nTracciato.\nAll'epoca dell'inaugurazione misurava 3.404 metri ed era larga almeno 9 metri. Nel 1976 vennero fatti molti lavori per migliorare la sicurezza, ma senza variare il tracciato; su richiesta dalla Commissione Sportiva Internazionale, nel 1977 vennero allargate le curve \"Varzi\", \"Farina\", \"Le Mans\", \"Ascari\", \"De Portago\", \"Esse Bugatti\", \"Monza\" e \"Tunel\", si posero 1.500 metri di nuovo \"guard-rail\", raddoppiandolo in taluni punti, vennero posti 2.000 metri di rete di protezione per il pubblico e 3.000 metri di reti di sicurezza per i piloti.\nNel 1980 venne modificata nuovamente la curva \"Bugatti\", poich\u00e9 la FISA chiese agli organizzatori del Gran Premio di Spagna di modificare il tracciato che ospitava la gara. Pur essendo considerato uno dei tracciati pi\u00f9 sicuri, la FIA impose di modificare la \"Eses de Bugatti\", dove si verificavano spesso degli incidenti, tra cui quello che aveva visto coinvolti Jacky Ickx, Jack Brabham e Jackie Oliver durante l'edizione del 1970. Quel tratto era una combinazione di una veloce curva a destra con il successivo tornantino a sinistra, con quest'ultimo che venne anticipato di poche decine di metri e che divent\u00f2 cos\u00ec una curva a raggio molto pi\u00f9 ampio dotata di un'enorme via di fuga. Questo comportava una maggiore velocit\u00e0 media sul giro per le monoposto, che per\u00f2 cos\u00ec non sarebbero state pi\u00f9 costrette a entrare veloci nella prima curva, per poi frenare in cima a una piccola salita per affrontare il vecchio tornantino; la frenata iniziava prima, in una zona pi\u00f9 \"sicura\", e il circuito venne di fatto accorciato di circa 100 metri, con la lunghezza totale della pista che scese da 3.404 metri a 3.312 metri. Nel 1990 il circuito venne allungato nella zona delle curve \"Ascari\" e \"Pegaso\", portando lo sviluppo totale a 3.850 metri. La presenza di un solo rettilineo lungo 900 metri e di una lunga serie di curve lente, unita alla ridotta sede stradale, rendeva difficoltosi i sorpassi alle vetture Formula 1, tanto che nel Gran Premio di Spagna 1981 Villeneuve riusc\u00ec a vincere la gara grazie alla potenza del suo motore turbo, allungando sul rettilineo per poi resistere sul misto agli assalti di un trenino composto da quattro monoposto vicinissime. Nel 1991 l'impianto ha ospitato la Race of Champions su un tracciato da rally appositamente allestito per l'occasione."}
{"id": "657143", "revid": "1543377", "url": "https://it.wikipedia.org/wiki?curid=657143", "title": "Regione di Batha", "text": "La regione di Batha \u00e8 una regione del Ciad. Il capoluogo \u00e8 Ati.\nSuddivisione amministrativa.\nLa regione \u00e8 divisa in 3 dipartimenti:"}
{"id": "657146", "revid": "427552", "url": "https://it.wikipedia.org/wiki?curid=657146", "title": "Sistema Whitworth di unit\u00e0 di misura", "text": ""}
{"id": "657150", "revid": "1543377", "url": "https://it.wikipedia.org/wiki?curid=657150", "title": "Minor Consiglio", "text": "Il Minor Consiglio era uno degli organi costituzionali della Repubblica di Venezia.\nEra formato dai sei consiglieri ducali che assistevano il doge e ne moderavano l'autorit\u00e0.\nStoria.\nCome il Maggior Consiglio, il Minor Consiglio si evolse dal \"Consilium sapientum\", antico organo del \"Commune Veneciarum\" posto accanto al doge per frenarne la potenza. La data di fondazione \u00e8 incerta, ma dovrebbe collocarsi tra il 1172 e il 1178.\nInizialmente era formato da due Consiglieri provenienti dal Maggior Consiglio, che in seguito divennero sei (uno per sestiere). L'eletto, che non poteva rifiutare la nomina, rimaneva in carica un anno; successivamente doveva osservare una contumacia di un altro anno, che fu poi portata a sedici mesi. Non potevano entrarvi, per ovvie ragioni, i parenti del doge.\nCome \u00e8 stato detto, il Minor Consiglio aveva principalmente il compito di affiancare il doge in modo da ridurne i poteri. Esso lo accompagnava in tutti i consigli della Repubblica e i suoi membri (anche singolarmente) avevano diritto d'iniziativa; per esempio, avevano la facolt\u00e0 di convocare il Maggior Consiglio qualora lo ritenessero necessario.\nAveva inoltre poteri nei periodi di vacanza tra la morte di un doge e l'elezione del successore. In questi casi il Consiglio si occupava delle operazioni di voto e uno dei Consiglieri veniva nominato vice-doge, assumendone le funzioni.\nIn aggiunta, amministrava la capitale, monitorando l'attivit\u00e0 dei pubblici ufficiali e gestendo l'elezione dei nuovi. Si occupava, poi, di dirimere le controversie sorte tra le varie istituzioni sui diritti di competenza.\nD'altra parte, nel 1441 il Minor Consiglio perse la facolt\u00e0 di disporre di denaro pubblico sino a 10 libbre d'oro. Altra importante limitazione fu, nel 1446, l'abolizione del diritto di interpretare in maniera autentica le leggi.\nErano aggregati al Minor Consiglio i Capi della Quarantia (che, talvolta, potevano fare le veci dei consiglieri assenti); insieme formavano la cosiddetta Signoria. Nel 1437 vennero istituiti i tre Consiglieri inferiori, ovvero i Consiglieri uscenti che, pur non facendo pi\u00f9 parte del Consiglio, presiedevano la Quarantia Criminale durante determinate situazioni."}
{"id": "657151", "revid": "254059", "url": "https://it.wikipedia.org/wiki?curid=657151", "title": "Ponte Youyi", "text": "Il ponte di Thakot \u00e8 stato gettato nel 1978 presso l'omonima cittadina pakistana per superare il fiume Indo durante la costruzione della strada del Karakorum. Ha una lunghezza totale di 130 m.\nAlla sua costruzione ha partecipato sia personale cinese che della Frontier Works Organization pakistana che scelsero la soluzione del ponte sospeso retto da 42 piloni distanziati di 3 metri. \nIn memoria degli sforzi e delle vittime sofferte dal personale cinese e pakistano nella costruzione dell'intera strada del Karakorum, il ponte \u00e8 stato poi ribattezzato Youyi, parola cinese che significa \"fratellanza\". \nIl ponte \u00e8 anche noto localmente come \"Chinese bridge\" (\"ponte cinese\" in inglese)."}
{"id": "657155", "revid": "110157", "url": "https://it.wikipedia.org/wiki?curid=657155", "title": "Deutsch-Wagram", "text": "Deutsch-Wagram \u00e8 un comune austriaco di 8 229 abitanti nel distretto di G\u00e4nserndorf, in Bassa Austria; ha lo status di citt\u00e0 (\"Stadtgemeinde\").\nGeografia fisica.\nSorge a 15 chilometri a nord-est di Vienna.\nStoria.\nIl prefisso \"Deutsch-\" (\"tedesco\") venne attribuito alla citt\u00e0 nel 1560 per distinguerla dalla vicina localit\u00e0 di Kroatisch-Wagram (\"Wagram croata\"), oggi Wagram an der Donau, situata a circa 20\u00a0km di distanza e facente parte dell'attuale comune di Eckartsau.\nDeutsch-Wagram fu il luogo in cui si svolse la battaglia di Wagram nel corso delle Guerre napoleoniche (5-6 luglio 1809)."}
{"id": "657156", "revid": "74173", "url": "https://it.wikipedia.org/wiki?curid=657156", "title": "Deutsch Wagram", "text": ""}
{"id": "657162", "revid": "834", "url": "https://it.wikipedia.org/wiki?curid=657162", "title": "George and Mildred", "text": ""}
{"id": "657163", "revid": "3831", "url": "https://it.wikipedia.org/wiki?curid=657163", "title": "Chinese Bridge", "text": ""}
{"id": "657166", "revid": "3831", "url": "https://it.wikipedia.org/wiki?curid=657166", "title": "Ponte di Thakot", "text": ""}
{"id": "657167", "revid": "834", "url": "https://it.wikipedia.org/wiki?curid=657167", "title": "Fox Busters", "text": ""}
{"id": "657168", "revid": "74801", "url": "https://it.wikipedia.org/wiki?curid=657168", "title": "Milly Buonanno", "text": "\u00c8 stata tra i primi a occuparsi a livello accademico in Italia degli studi di genere nell'ambito giornalistico e dello studio delle produzioni seriali televisive.\nBiografia.\nLaureata in Lettere presso l'Universit\u00e0 degli studi di Roma \"La Sapienza\", \u00e8 attualmente professore ordinario sul settore scientifico-disciplinare della sociologia dei processi culturali e comunicativi presso la facolt\u00e0 di Scienze della comunicazione dello stesso ateneo, dopo molti anni passati alla facolt\u00e0 di Scienze politiche \"Cesare Alfieri\" dell'ateneo fiorentino.\nNegli anni ottanta, presso il dipartimento di letteratura inglese dell'allora Istituto universitario orientale di Napoli, insieme con Lidia Curti e Iain Chambers diede via al primo filone di cultural studies in Italia.\nNel 1986, insieme con il compagno, Giovanni Bechelloni, ha fondato l'Osservatorio sulla fiction italiana (OFI) e l'associazione \"Il Campo\", che gestisce l'osservatorio stesso; ha coordinato (1997-2005) inoltre il progetto per lo studio dell'industria televisiva europee \"EuroFiction\", di cui l'OFI \u00e8 capofila, e ha diretto (2004-2012) il \"laboratorio avanzato di creazione e produzione di fiction televisiva\", istituito a Milano dalla Scuola nazionale di cinema - Centro sperimentale di cinematografia.\nHa insegnato anche nelle universit\u00e0 di Napoli Federico II e Salerno e tenuto corsi e lectures in numerose universit\u00e0 straniere.\nCampi di studio.\nI suoi interessi di ricerca vertono, oltre che sullo \"story-telling\" televisivo, sull'evoluzione dello stile giornalistico in rapporto all'incidenza della televisione e dei nuovi media, con particolare attenzione alla spettacolarizzazione della notizia (donde il neologismo \"faction\", derivante dalla fusione delle parole inglesi \"fact\" e \"fiction\") e al ruolo delle donne: Milly Buonanno \u00e8 uno dei pionieri della prospettiva di genere negli studi socio-comunicazionali.\nCollegamenti esterni.\nIl Campo - OFI"}
{"id": "657184", "revid": "87142354", "url": "https://it.wikipedia.org/wiki?curid=657184", "title": "EBITA", "text": "EBITA \u00e8 un acronimo inglese che significa \"earnings before interest, taxes and amortization\" ovvero utili prima degli interessi, delle imposte e degli ammortamenti dei beni immateriali (avviamento). \nQuesto indice utilizzato in economia aziendale definisce il margine operativo di un'azienda al netto degli ammortamenti delle immobilizzazioni materiali (in inglese \"depreciation\"), ma al lordo degli ammortamenti delle immobilizzazioni immateriali (in inglese \"amortization\").\nTale configurazione di reddito ha lo scopo di fornire una misura il pi\u00f9 oggettiva possibile della ricchezza generabile attraverso la gestione operativa, isolando gli effetti di una componente che \u00e8 frequentemente oggetto di politiche di bilancio, ovvero le immobilizzazioni immateriali. In tal senso \u00e8 un indicatore meno volatile rispetto all'EBIT, il quale si ottiene sottraendo dallo stesso EBITA gli ammortamenti delle immobilizzazioni."}
{"id": "657189", "revid": "767487", "url": "https://it.wikipedia.org/wiki?curid=657189", "title": "Gutemondo", "text": "Fu il secondo figlio di Gento, il quarto e pi\u00f9 giovane figlio di Genserico, fondatore del Regno dei Vandali in Africa. Poich\u00e9 tutti i successori di Genserico morirono giovani, alcuni uccisi dallo stesso Unerico che vedeva in loro un pericolo per il proprio dominio, Gutemondo si trov\u00f2 infatti ad essere il discendente maschio pi\u00f9 anziano della dinastia degli Hastingi, quando lo zio mor\u00ec nel 484. Nonostante quest'ultimo avesse cercato di far salire al trono il figlio, Gutemondo fu proclamato Re in accordo con le norme di successione introdotte dal nonno. \nGutemondo benefici\u00f2 per tutto il periodo in cui regn\u00f2 del fatto che i pi\u00f9 potenti rivali dei Vandali, Visigoti, Ostrogoti e Impero Bizantino, erano impegnati in lunghe e sanguinose guerre, che impedirono loro di dedicarsi alla conquista del Regno Vandalo che, dopo aver toccato il suo apogeo sotto Genserico, subiva ora un rapido declino.\nGutemondo, pur professando come il suo predecessore la religione ariana, cess\u00f2 le persecuzioni dei cattolici, riconsegnando al culto cattolico la Basilica di Sant'Agileo e provocando il loro ritorno in massa sulle coste dell'Africa settentrionale. Gi\u00e0 nel 487 la maggior parte delle chiese ortodosse erano riaperte e gli ecclesiastici esiliati stavano rientrando. Stabilizz\u00f2 quindi la situazione economica interna, portata da Unerico sull'orlo del collasso.\nDovette contrastare una ribellione dei Mauri, che respinse ma non debell\u00f2.\nApprofittando del conflitto tra Odoacre e Teodorico, cerc\u00f2 di riappropriarsi della Sicilia, ma le truppe spedite sull'isola, nel 491, furono ricacciate dagli Ostrogoti e cos\u00ec perdette il contributo che Odoacre versava al re dei Vandali, dal 476, per il possesso dell'isola.\nMor\u00ec nel 496, a quarantasei anni, durante una partita di caccia al cervo. A lui successe il fratello Trasamondo, che fu molto meno efficace del suo predecessore nel governo del Regno. "}
{"id": "657197", "revid": "1865216", "url": "https://it.wikipedia.org/wiki?curid=657197", "title": "Domenico Colombo", "text": "Le notizie anagrafiche non sono molto attendibili, atteso che non vi sono documenti che indichino esattamente la sua data di nascita e di morte, poich\u00e9, all'epoca, non si tenevano ancora registri delle nascite e delle morti, i quali furono ordinati, dal Concilio di Trento, intorno alla met\u00e0 del Cinquecento. I dati biografici sono ricavati quindi da fonti eterogenee, ad esempio da atti notarili, contratti, capitolazioni (una sorta di capitolati), nei quali compare il nome o il cognome, spesso dissimili da quello convenzionalmente usato nella storiografia.\nBiografia.\nDomenico \u00e8 nato nel 1418. Aveva tre fratelli, che sono chiamati Franceschino, Giacomo e Bertino. \nSuo padre, Giovanni Colombo, forse nato in Moconesi, era cardatore e lanaiolo e Domenico lo seguiva come apprendista dall'et\u00e0 di 11 anni. Domenico, divenne maestro cardatore e fu anche un negoziante. \nGli affari di Domenico, procedevano con alterne fortune. Aveva aperto una taverna a Savona, in contrada Cassari, trafficando anche con la lana e viaggiando continuamente. Si industriava anche nel commercio dei vini e di altri generi alimentari, nonch\u00e9 nella compravendita di case e terreni. Quando si trovava in difficolt\u00e0, era aiutato economicamente dal figlio Cristoforo. Domenico era anche quello che oggi si definirebbe un attivista politico, impegnato in una lotta tra famiglie genovesi potenti, guelfe e ghibelline, che parteggiavano per la Francia o per la Spagna.\nCos\u00ec, ogni mutamento politico lo coinvolgeva, positivamente o negativamente, secondo le vittorie o le sconfitte dei Fragoso, alleati degli Spinola e dei Doria, protetti dalla Casa francese degli Angi\u00f2 e nemici dei Fieschi, degli Adorno e dei Grimaldi, protetti dal Regno di Castiglia. Domenico, in uno dei suoi momenti pi\u00f9 favorevoli, fu nominato custode della Porta dell'Olivella, affitt\u00f2 una casa nel quartiere di Portoria, dentro le mura di Genova, e un terreno di propriet\u00e0 dei monaci dell'abbazia di Santo Stefano, in via dell'Olivella. Probabilmente, fu l\u00ec dove nacque Cristoforo, nel 1451. Domenico cambi\u00f2 nuovamente di casa, quando il partito, al quale apparteneva, cominci\u00f2 a perder terreno, affittandone una ad un centinaio di metri verso il centro, nel Vicolo Diritto, nel quartiere di Ponticello, vicino alla Porta di Sant'Andrea, chiamata anche Porta Soprana. In questa casa, Domenico vi mor\u00ec, nel 1499 o 1500.\nI figli.\nSposato con Susanna Fontanarossa, Domenico ebbe da lei cinque figli, ma solo tre furono riconosciuti legittimi, negli accertamenti istruttori relativi alla causa per il maggiorasco di Cristoforo Colombo: Cristoforo, appunto, e poi Bartolomeo, cartografo, e Diego, equivalente spagnolo di Giacomo.\nSanto Domingo.\nL'isola di Santo Domingo fu cos\u00ec chiamata, dall'Ammiraglio, in memoria di suo padre Domenico, \"Domingo\" in spagnolo, e anche perch\u00e9 la citt\u00e0 \u00e8 stata creata nel giorno dell'omonimo santo."}
{"id": "657200", "revid": "254059", "url": "https://it.wikipedia.org/wiki?curid=657200", "title": "Movimento Giovanile Salesiano", "text": "Il Movimento Giovanile Salesiano (MGS) \u00e8 il movimento che riunisce i gruppi e le associazioni che si riconoscono nella spiritualit\u00e0 e nell'impegno educativo salesiano.\nL'MGS nasce negli anni '70 in Sicilia ed alcuni paesi del Sud America.\nIn Sicilia i giovani degli oratori salesiani decidono di incontrarsi per condividere le proprie esperienze salesiane e crescere e formarsi insieme nello stile di Don Bosco come uomini e donne, come laici impegnati e come educatori, dando vita a Catania, alla casa Auxilium sull'Etna nell'agosto 1975 al primo convegno regionale degli oratori di Sicilia, l'anno seguente a \"La Plaja\" di Catania si conia il MOGS (Movimento Giovanile Salesiano) che nel quinto convegno del 1978 diventer\u00e0 MGS (Movimento Giovanile Salesiano) perch\u00e9 dopo i primi incontri cominciarono a partecipare anche giovani non solo degli oratori, ma di tutti gli ambienti educativi e delle associazioni dei Salesiani e delle Figlie di Maria Ausiliatrice.\nLe idee luce che ancora oggi sono alla base del MGS vengono redatte a Palermo e prese in carico ufficialmente nel convegno tenutosi sempre a \"La Plaja\" nel 1980.\nNel 1988 in occasione dei festeggiamenti del centenario della morte di Don Bosco il Rettor Maggiore don Vigan\u00f2, durante un incontro di giovani provenienti da tutte le case salesiane del mondo, dichiar\u00f2 ufficialmente che facevano parte del Movimento Giovanile Salesiano mondiale.\nLe strutture del MGS nascono in Italia nel 1995, quando dopo un incontro a livello nazionale si prese coscienza di fare parte di un unico grande movimento. Dall'8 al 15 agosto 1995 presso il Colle Don Bosco si tenne un Confronto tra le diverse realt\u00e0 presenti sul territorio italiano. Alcuni animatori di quell'incontro iniziarono a tessere una serie di rapporti che port\u00f2 alla nascita della segreteria nazionale. Nel 1998 Massimo Selleri fu eletto primo segretario nazionale del movimento, affiancato da Marco Pappalardo, Italo Canaletti e Michela Picchi.I giovani, insieme ai Salesiani di Don Bosco e alle Figlie di Maria Ausiliatrice arrivarono a stilare il primo documento in cui venivano illustrati i principi su cui si fonda l'MGS. \nFanno parte del MGS giovani e adulti, laici e consacrati che condividono la Spiritualit\u00e0 Giovanile Salesiana (SGS) che ha in Don Bosco il padre e maestro. \u00c8 una realt\u00e0 aperta a tutti i ragazzi e i giovani che, vivendo lo stile salesiano nella loro quotidianit\u00e0 e nell'esperienza comunitaria, si lasciano coinvolgere in un cammino educativo di formazione umana e cristiana, il quale sfocia in un impegno concreto di animazione e servizio di \"giovani per i giovani\".\nLa struttura, seppur minima, del movimento prevede un organo di assemblea nazionale (consulta nazionale) composto da un coordinatore nazionale (laico), un delegato dei Salesiani (consacrato), una delegata delle Figlie di Maria Ausiliatrice (consacrata) rappresentanti MGS regionali (laici) e rappresentanti delle associazioni civilistiche di stampo salesiano (Cinecircoli Giovanili Socioculturali, Polisportive Giovanili Salesiane (PGS), Salesiani Cooperatori (ASC), Volontarianto Internazionale Donne Educazione Sviluppo (VIDES), Volontariato Internazionale per lo Sviluppo (VIS), Turismo Giovanile Sociale (TGS).\nIl MGS promuove:\n\"MOVIMENTO\": perch\u00e9 l'appartenenza dei giovani che si riconoscono nello spirito di don Bosco non \u00e8 dettata da una \"tessera\". La singola persona appartiene ad un gruppo o ad un'associazione, gruppi ed associazioni si riferiscono alla SGS e, di conseguenza, si riconoscono appartenenti al MGS.\n\"GIOVANILE\":non solo perch\u00e9 \u00e8 formato da ragazzi, ragazze, e giovani, ma soprattutto per lo stile e per la modalit\u00e0 di animazione e di coinvolgimento che lo caratterizzano. \"Amate ci\u00f2 che amano i giovani, affinch\u00e9 i giovani amino ci\u00f2 che amate voi\", questo \u00e8 l'insegnamento di don Bosco che ci guida nell'essere giovani per i giovani.\n\"SALESIANO\": perch\u00e9 prende l'origine dall'esperienza di don Bosco e madre Mazzarello portando i giovani a vivere la Spiritualit\u00e0 Giovanile Salesiana. I Salesiani, le Figlie di Maria Ausiliatrice e gli altri membri della Famiglia Salesiana li aiutano a crescere nel quotidiano, affiancandoli e condividendo quel cammino che ha come meta la santit\u00e0."}
{"id": "657201", "revid": "682118", "url": "https://it.wikipedia.org/wiki?curid=657201", "title": "Cnr", "text": ""}
{"id": "657219", "revid": "599013", "url": "https://it.wikipedia.org/wiki?curid=657219", "title": "Crl", "text": ""}
{"id": "657227", "revid": "312810", "url": "https://it.wikipedia.org/wiki?curid=657227", "title": "Piazza Grande (programma televisivo)", "text": ""}
{"id": "657243", "revid": "486946", "url": "https://it.wikipedia.org/wiki?curid=657243", "title": "Comunit\u00e0 Montana Valli Argentina e Armea", "text": ""}
{"id": "657249", "revid": "110157", "url": "https://it.wikipedia.org/wiki?curid=657249", "title": "Cray Inc.", "text": "Cray Inc. () \u00e8 un produttore di supercomputer con sede a Seattle, Washington. La compagnia nacque come \"Cray Research, Inc.\" (CRI), e venne fondata nel 1972 dal progettista di supercomputer Seymour Cray. Nel 1976 mise in commercio il supercomputer vettoriale Cray-1. Cray nel 1989 cre\u00f2 la societ\u00e0 collegata Cray Computer Corporation (CCC) che fece bancarotta nel 1995. La societ\u00e0 madre fu acquisita dalla Silicon Graphics l'anno successivo. La Cray Inc. nacque nel 2000 quando la Tera Computer Company acquis\u00ec quello che rimaneva della Cray Research dalla SGI e adott\u00f2 questa denominazione.\nFa parte della Hewlett Packard Enterprise.\nStoria della societ\u00e0.\nLa Cray Research.\nSeymour Cray lavorava nel settore dei computer fin dagli anni cinquanta quando entr\u00f2 a far parte della Engineering Research Associates (ERA) a Saint Paul nel Minnesota. Li contribu\u00ec alla realizzazione dell'ERA 1103, il primo calcolatore scientifico di successo. L'ERA divenne parte di UNIVAC e Cray decise di abbandonare la societ\u00e0 nel 1960. Qualche anno prima degli impiegati ERA avevano abbandonato la societ\u00e0 per fondare la Control Data Corporation (CDC). Cray entr\u00f2 nella CDC e fond\u00f2 un laboratorio a Chippewa Falls nel Wisconsin. Nel 1972 Cray abbandono la CDC per fondare una propria societ\u00e0, la Cray Research che aveva i suoi laboratori di ricerca e sviluppo a Chippewa Falls mentre il settore commerciale si trovava a Minneapolis nel Minnesota.\nIl Cray-1 fu il maggiore successo della societ\u00e0, era pi\u00f9 veloce di qualsiasi altro computer. I primi sistemi vennero venduti per 8,8 milioni di dollari. Seymour Cray lavor\u00f2 al progetto Cray-2 sebbene quando il sistema fu terminato era solo leggermente pi\u00f9 potente del Cray X-MP sviluppato da un altro gruppo di ricerca della societ\u00e0.\nCray abbandon\u00f2 presto la posizione di CEO della societ\u00e0 e divenne un appaltatore indipendente per essa. Cray costru\u00ec un laboratorio di ricerca VLSI per il Cray-2 a Boulder in Colorado. Il laboratorio si chiamava Cray Laboratories e venne creato nel 1979. Nel 1982 il laboratorio venne chiuso ma Cray lavor\u00f2 a un progetto simile creando la societ\u00e0 controllata Cray Computer Corporation (CCC) a Colorado Springs nel 1989. Seymour Cray inoltre lavor\u00f2 al progetto del Cray-3, il primo progetto di computer a far uso massiccio dell'arseniuro di gallio (GaAs) come semiconduttore. Tuttavia il mutato clima politico (il collasso del patto di Varsavia e quindi la fine della guerra fredda) resero la richiesta di supercomputer da parte della difesa statunitense molto scarsa e solo un Cray-3 fu venduto. Gli alti costi di ricerca dei progetti Cray e le scarse vendite portarono al societ\u00e0 alla bancarotta nel 1995. Quello che rimaneva della CCC fu utilizzato da Cray per creare la SRC Computer, Inc, l'ultima societ\u00e0 creata da Cray prima della sua morte.\nLa ricerca alla Cray Research continu\u00f2 sotto la guida di Steve Chen che prosegu\u00ec la linea originale della serie X-MP con il Cray Y-MP, il Cray C90 e il Cray T90. Tutti i progetti in sostanza erano dei Cray-1 miniaturizzati e collegati in parallelo. La serie X-MP poteva avere fino a quattro Cray-1 mentre le serie successive arrivarono fino a 32 Cray-1. Data l'incertezza sui tempi del progetto Cray-2 molte societ\u00e0 rilasciarono delle macchine compatibili con i programmi scritti per i computer Cray. Scientific Computer Systems (SCS), American Supercomputer, Supertek, e altre rilasciarono macchine compatibili. Queste macchine non volevano competere con i sistemi Cray per le prestazioni ma volevano fornire prestazioni inferiori a una frazione del costo dei sistemi Cray. Le macchine utilizzano tecnologia CMOS che era pi\u00f9 lenta ma anche pi\u00f9 economica, le macchine utilizzavano il COS operating system (COS) e disponevano del compilatore CFT Fortran.\nAll'inizio degli anni ottanta il mercato dei computer ad alte prestazioni fu invaso da una serie di sistemi a parallelismo massivo. I primi furono il Thinking Machines della Kendall Square Research, l'nCUBE di MasPar e Meiko Scientific. Inizialmente la Cray Research denigr\u00f2 l'approccio ritenendo molto difficile parallelizzare i programmi in modo da sfruttare la pletora di processori utilizzati dalle macchine parallele. Infine Cray comprese che l'approccio parallelo era l'unico possibile per incrementare in maniera significativa le prestazioni e avvio un progetto quinquennale volto allo sviluppo di macchine parallele e all'ottenere il predominio del settore. Il progetto port\u00f2 allo sviluppo dei sistemi Cray T3D e Cray T3E basati su processori DEC Alpha. Ironicamente grazie a questi sistemi Cray rimase l'unico venditore di supercomputer all'inizio del 2000.\nTra la fine degli anni 80 e l'inizio degli anni 90 molte societ\u00e0 introdussero piccoli supercomputer conosciuti anche come minisupercomputer che iniziarono a erodere il mercato dei sistemi Cray di fascia bassa. Fu molto popolare la serie Convex Computer e un insieme di macchine parallele prodotte da ditte come la Pyramid Technology e l'Alliant Computer Systems. La compagnia SuperTek, svilupp\u00f2 la macchina S-1 che era un'implementazione CMOS dell'X-MP basata su raffreddamento ad aria. Cray compr\u00f2 SuperTek nel 1989 e vendette l'S-1 come Cray XMS sebbene la macchina fu sempre problematica. Nello stesso periodo l'S-2, un clone dell'Y-MP non ancora terminato venne completato da Cray e venduto come Cray Y-MP EL (conosciuto in seguito come serie EL90) che venne venduto alla fine del 1991 in numero ragionevole. La macchina venne venduta a diverse piccole societ\u00e0, spesso veniva utilizzata per analizzare le prospezioni petrolifere. La linea si evolse nel Cray J90 e infine nel Cray SV1 del 1998.\nCray compr\u00f2 alcune parti della Floating Point Systems, un venditore di server e entr\u00f2 nel mercato dei file server con il Model 500 basato su processori SPARC. La macchina era del tipo SMP e poteva scalare fino a 64 processori. Il sistema utilizzava una versione modificata del Sun Microsystems Solaris. Cray cre\u00f2 la societ\u00e0 Cray Research Superservers, Inc. (in seguito Business Systems Division) per vendere il sistema 500 e i sistemi Cray S-MP in seguito aggiornato con i veloci SuperSPARC e il Cray CS6400. Nonostante le buone prestazioni dei sistema Cray non riusc\u00ec mai a vendere molti sistemi forse per la scarsa affinit\u00e0 di questa nicchia di mercato con la classica nicchia Cray.\nGli anni SGI.\nCray Research si fuse con Silicon Graphics (SGI) nel febbraio del 1996. La fusione fu criticata da alcuni osservatori dato che le due societ\u00e0 avevano delle sovrapposizioni in alcuni settori produttivi.\nSGI immediatamente vendette la divisione Superserver a Sun. Sun termin\u00f2 il progetto \"Starfire\" basato su UltraSPARC e realizz\u00f2 il prodotto Enterprise 10000 che ebbe un notevole successo nel settore server. Il prodotto \u00e8 ancora in vendita sebbene adesso sistemi basati su processori Intel siano in grado di sviluppare prestazioni analoghe.\nSGI utilizz\u00f2 molte tecnologie sviluppate da Cray per realizzare le sue workstation grafiche e per trasformare queste workstation in supercomputer. La tecnologia chiave era il bus HIPPI di interconnessione utilizzato nella serie T3.\nI piani di SGI a lungo termine prevedevano la fusione dei server di fascia alta con i prodotti Cray tramite due progetti, il progetto \"SN1\" e \"SN2\" (SN indica \"Scalable Node\"). La linea SN1 era progettata per sostituire la linea T3E e la linea SGI Origin 2000. In seguito la linea SN1 venne rinominata \"SN-MIPS\" o architettura SGI Origin 3000. La linea SN2 inizialmente era progettata per unificare i supercomputer T90 e i server di fascia alta in una singola architettura. La linea SN2 non venne mai realizzata dato che dopo poco SGI vendette Cray e dagli sviluppi di questa linea nacque la linea \"SN-IA\" detta anche architettura SGI Altix 3000.\nSotto la gestione SGI Cray rilasci\u00f2 la linea SV1 nel 1998. La linea SV1 era un cluster SMP di processori vettoriali sviluppati a partire dalla tecnologia J90.\nSGi si separ\u00f2 da Cray Research Business nell'agosto 1999 in modo da poter vendere la divisione. Il 2 marzo 2000 la divisione venne venduta alla Tera Computer Company. La Tera Computer Company modific\u00f2 la propria denominazione in Cray Inc. il 4 aprile 2000, il giorno che la societ\u00e0 e SGI formalizzarono l'accordo di vendita.\nCray Inc..\nDopo l'acquisizione da parte di Tera il sistema Tera MTA venne ripresentato come Cray MTA-2. Il sistema non fu un successo e vennero vendute solo due unit\u00e0. Cray Inc. acquis\u00ec la possibilit\u00e0 di vendere il sistema NEC SX-6 negli Stati Uniti d'America, in Messico e Canada. Il sistema venne venduto come Cray SX-6.\nNel 2002 la Cray Inc. present\u00f2 il suo primo nuovo modello, il Cray X1, una combinazione di architettura vettoriale e /MPP. Inizialmente noto come \"SV2\" l'X1 \u00e8 un progetto nato sotto la gestione SG1 come SV2 e in seguito modificata dalla nuova societ\u00e0. Nel maggio 2004 Cray annunci\u00f2 di essere uno dei fornitori del dipartimento per l'energia Statunitense per il progetto volto alla realizzazione del pi\u00f9 potente computer del pianeta con una potenza di 50 TeraFLOPS nei Oak Ridge National Laboratory. Nel novembre 2004 il Cray X1 misur\u00f2 5.9 TeraFLOPS di potenza di calcolo rendendo il sistema il 29\u00ba pi\u00f9 potente computer del pianeta. Dopo il sistema venne aggiornato con la versione X1E dotata di un numero di processori doppio per ogni scheda e di una frequenza di clock pi\u00f9 alta.\nNel 4 ottobre 2004 la compagnia present\u00f2 il Cray XD1 una serie di supercomputer di fascia bassa basati su processori a 64 bit AMD Opteron e sul sistema operativo Linux. La linea inizialmente era nota come OctigaBay 12K prima dell'acquisto della societ\u00e0 da parte di Cray.\nNel 2004 Cray realizz\u00f2 anche il Cray Red Storm per i Sandia National Laboratories. Il sistema accoglie in ogni cabinet 96 processori e il sistema \u00e8 in grado di gestire fino a 300 cabinet e in grado di produrre una potenza teorica di 41.5 TeraFLOPS. Il Cray XT3 \u00e8 una versione commerciale del progetto Red Storm un progetto simile all'architettura del T3E ma come l'XD1 basato su processori AMD Opteron.\nProblemi finanziari del 2005-2006.\nCray Inc. ha archiviato il 16 maggio 2005 un rapporto 8-K che l'avvertiva di non aver rispettato le specifiche OSX 404 sulle informative finanziarie. . Nel 2006 Cray ha ricevuto un altro rapporto 10-K . Cray venne informata dal Nasdaq che se non avesse risolto i problemi le sue azioni sarebbero state tolte dal listino . Comunicazioni successive risolsero il problema.\nIl 15 giugno 2005 una class action venne avviata contro Cray colpevole secondo gli accusatori di aver fornito informazioni ingannevoli sugli andamenti finanziari della societ\u00e0 spingendo degli azionisti ad acquistare azioni fuorviati da una situazione finanziaria non reale. Il 2 maggio 2006 la corte distrettuale Statunitense ha rigettato la class action .\nUlteriori problemi alla societ\u00e0 furono causati dalla perdita del chief financial officer e dal manager finanziario nell'ultimo quarto del 2004 e del responsabile tecnologico nel primo quarto del 2005. Nel primo quarto del 2005 Cray ha assunto un certificatore per attestare la reale situazione finanziaria della societ\u00e0. Il valore delle azioni interne della societ\u00e0 passarono dai 3.15 $ del 15 marzo 2005 all'1.38 del 25 marzo 2005 perdendo il 56% del valore.\nNel novembre 2005 Burton Smith, uno dei fondatori della Tera Computer Company e ingegnere capo della Cray, abbandon\u00f2 la posizione in Cray per accettare un'offerta di lavoro all'interno di Microsoft. (Reuters).\nNegli ultimi rendiconti finanziari Cray ha dichiarato ( ,\n , ) modeste perdite e per la fine del 2006 dovrebbe ritornare in attivo.\nNel 2006 Cray ha annunciato da aver iniziato lo sviluppo del sistema \"Eldorardo\" che secondo le previsioni dovrebbe venir commercializzato nel 2007 come MTA-3 . Il sistema combiner\u00e0 processori multithread e utilizzer\u00e0 tecnologie Tera system e i processori SeaStar per l'interconnessione dei processori come il sistema XT3. Tramite il riutilizzo di ASIC, schede madri, cabinet, e programmi sviluppati per la linea ad alti volumi XT3 il sistema MTA pur essendo un sistema specializzato dovrebbe avere un costo ridotto.\nGuardando il futuro Cray annunci\u00f2 una nuova visione per i prodotti definita 'supercalcolo adattivo'. La prima generazione di questi sistemi utilizzer\u00e0 reti di comunicazione comuni, ambienti programmabili, sviluppo su cabinet e sottosistemi I/O comuni. La generazione successiva sar\u00e0 formata da sistemi in grado di combinare diversi elementi di calcolo in un ambiente comune in modo da condividere infrastrutture comuni. Questi sistemi potranno utilizzare processori Opteron, processori vettoriali, processori multithread e FPGA in un unico sistema.\n2007-2009.\nNegli ultimi anni la societ\u00e0 si \u00e8 concentrata nello sviluppo di sistemi di calcolo eterogenei, basati su processori specializzati e su processori commerciali. Inizialmente la societ\u00e0 strinse un accordo con l'AMD per l'utilizzo dei suoi processori nei supercomputer. Ma nell'aprile 2008 la societ\u00e0 strinse un accordo commerciale anche con Intel al fine di poter diversificare la propria offerta.\nNel 2009 la societ\u00e0 ha presentato il sistema XT5m. Questo sistema \u00e8 come i precedenti, basato sui processori commerciali prodotti da AMD.\nLista di computer.\nCray Research (1972\u20132000; parte di SGI 1996\u20132000)\nCray Computer Corp. (1989\u20131995)\nCray Inc. (2000\u2013presente; risultato dall'unione di Tera Computers e Cray Research)"}
{"id": "657253", "revid": "3115", "url": "https://it.wikipedia.org/wiki?curid=657253", "title": "Dopo TG1", "text": "Dopo TG1 \u00e8 stato un programma televisivo di Rai 1 andato in onda (come si evince dal titolo stesso della trasmissione) in coda all'edizione delle ore 20:00 del Tg1, dal 9 gennaio al 1\u00ba giugno 2006.\nLa trasmissione, ideata e condotta dall'allora direttore del TG1 Clemente J. Mimun, si occupava di approfondire quotidianamente nel corso della settimana (sabato e domenica esclusi) un argomento di stretta attualit\u00e0, intervistando in ogni puntata un ospite legato al tema trattato.\nLa trasmissione prese il posto del programma d'approfondimento \"Batti e ribatti\" che a sua volta prese il posto de \"Il Fatto\" di Enzo Biagi.\nLa trasmissione and\u00f2 in onda fino a quando Mimun non fu sostituito da Gianni Riotta, che chiuder\u00e0 la trasmissione, cancellando lo spazio di approfondimento giornalistico che storicamente su Rai 1 andava in onda dopo il telegiornale delle 20:00.\nLe puntate.\nAlcune interviste meritevoli di nota per numero di ascolti:\nTra i politici che sono stati intervistati, oltre a Berlusconi e Prodi, si possono ricordare anche Piero Fassino, Pier Ferdinando Casini, Francesco Rutelli, Fausto Bertinotti, Roberto Calderoli (che in quell'occasione ha tentato di mostrare una maglietta con le vignette anti-Islam danesi), Clemente Mastella, Gianfranco Fini, Giuseppe Pisanu, Umberto Bossi.\nTra i personaggi del mondo dello spettacolo, oltre a Bongiorno (fondatore della televisione italiana insieme a Corrado, Raimondo Vianello e Pippo Baudo), si possono ricordare anche Fiorello, Raffaella Carr\u00e0, Simona Ventura, Pippo Baudo, Laura Pausini, Lino Banfi, Sophia Loren.\nSigla d'apertura e chiusura.\nIl programma ha anche avuto una sigla d'apertura e chiusura, entrambe medesime per tutti gli appuntamenti.\nLa sigla di testa iniziava con uno zoom continuo che partiva con un globo uguale a quello della sigla del TG1 e andava a concludersi con lo studio del Dopo TG1 ripreso dall'alto, al cui centro appariva il logo del programma. La sigla di coda mostra i nomi dei redattori e il logo di Dopo Tg1 in basso a destra, mentre la musica era pressoch\u00e9 uguale alla sigla di testa.\nLa vicenda Calderoli.\nAll'interno di una puntata di Dopo Tg1 il ministro Roberto Calderoli ha mostrato una t-shirt che riproduceva una vignetta satirica su Maometto: la vicenda ha sollevato violente reazioni nel mondo islamico, causando un incidente diplomatico con la Libia, dove una violenta protesta davanti al Consolato Italiano di Bengasi venne repressa dalla polizia libica che spar\u00f2 sulla folla, uccidendo 11 manifestanti. Il ministro si \u00e8 in seguito dichiarato pentito di aver indossato la maglietta."}
{"id": "657255", "revid": "767487", "url": "https://it.wikipedia.org/wiki?curid=657255", "title": "Le origini (Elio e le Storie Tese)", "text": "Le origini \u00e8 un cofanetto contenente i primi due dischi di Elio e le Storie Tese pubblicati dall'etichetta Epic/Sony rispettivamente nel 1989 e nel 1990. \u00c8 stato prodotto da Sony senza l'autorizzazione del gruppo, pertanto non fa parte del canone ufficiale.\nTracce.\nCD 1.\n\"Elio Samaga Hukapan Kariyana Turu\"\nCD 2.\n\"The Los Sri Lanka Parakramabahu Brothers featuring Elio e le Storie Tese\""}
{"id": "657260", "revid": "92723", "url": "https://it.wikipedia.org/wiki?curid=657260", "title": "Reinhard Bendix", "text": "Nell'adolescenza, partecip\u00f2 brevemente a \"Neu beginnen\" e \"Hashomer Hatzair\", gruppi che fecero resistenza al Nazismo. Nel 1938 emigr\u00f2 negli Stati Uniti. Dal 1943 al 1946 insegn\u00f2 alla University of Chicago. Insegn\u00f2 poi per un anno al Dipartimento di Sociologia della University of Colorado prima di spostarsi, nel 1947, al Dipartimento di Sociologia della University of California, Berkeley, dove rimase per il resto della sua carriera.\nNel 1969 Bendix venne eletto Presidente dell'Associazione Sociologica Americana. Dal 1968 al 1970 fu direttore della University of California Education Abroad Program (Programma di Educazione all'Estero) a Gottinga, Germania. Nel 1972 raggiunse il Dipartimento di Scienze Politiche a Berkeley.\nOttenne cattedre in numerose universit\u00e0, inclusa la Columbia University, il St Catherine's College e il Nuffield College alla Universit\u00e0 di Oxford, la Libera Universit\u00e0 di Berlino, la Universit\u00e0 di Costanza, la Universit\u00e0 Ebrea di Gerusalemme, e la Universit\u00e0 di Heidelberg.\nNel corso della sua vita ricevette molti onori, incluse borse di studio dal Fulbright Program e dal Guggenheim , una concessione dalla Carnegie Corporation, fu chiamato dall'Institute for Advanced Study, e venne accettato sia nel Woodrow Wilson International Center for Scholars sia nel Wissenschaftskolleg zu Berlin. Bendix fu inoltre un membro dell'American Academy for the Advancement of Science e dell'American Philosophical Society e ricevette dottorati onorari dalle Universit\u00e0 di Leeds, Mannheim, e Gottinga.\nBendix, che fu profondamente devoto all'insegnamento, mor\u00ec nel 1991 a seguito di un attacco cardiaco, subito dopo aver condotto un seminario di laurea insieme ad un collega pi\u00f9 giovane."}
{"id": "657262", "revid": "29727", "url": "https://it.wikipedia.org/wiki?curid=657262", "title": "Trota salmonata", "text": ""}
{"id": "657263", "revid": "125930061", "url": "https://it.wikipedia.org/wiki?curid=657263", "title": "La vita in diretta", "text": "La vita in diretta \u00e8 un programma televisivo italiano, in onda su Rai 1.\nIl programma contenitore, in precedenza noto come \"Detto tra noi\", \"La cronaca in diretta\", \"L'Italia in diretta\" e \"Cronaca in diretta\", viene trasmesso dal 25 febbraio 1991, prima su Rai 2 e dal 18 settembre 2000 su Rai 1. Si tratta di un vero e proprio rotocalco pomeridiano che si occupa dei vari aspetti dell'attualit\u00e0 e della cronaca ed \u00e8 caratterizzato dalla presenza di inviati in esterna in diretta per ogni argomento trattato. Dal 16 gennaio 2012 \u00e8 inoltre trasmesso in alta definizione su Rai HD.\nIl programma va in onda, sin dalle sue origini, dallo Studio 3 del Centro di produzione Rai di Via Teulada a Roma.\nStoria del programma.\nGli inizi su Rai 2.\nIl programma \u00e8 andato in onda per la prima volta su Rai 2 il 25 febbraio 1991 alle ore 15:20 con il titolo \"Detto tra noi\", condotto da Piero Vigorelli e Patrizia Caselli, con la partecipazione di Dario Salvatori. Gli autori erano lo stesso Vigorelli, Riccardo Bonacina e Valter Preci. La trasmissione fu subito un successo, infatti per la prima volta la cronaca si affacciava al di fuori delle tradizionali fasce di informazione: \"Detto tra noi\" conquista lo spazio fino ad allora dedicato ai ragazzi ed \u00e8 questo l'elemento di grande novit\u00e0 che rompe con il passato, a cui si ispireranno da ora in poi altre trasmissioni della Rai e delle reti concorrenti. Questa prima edizione termina il 31 maggio 1991. La seconda stagione vede riconfermata la coppia di conduttori della prima stagione. Nella terza edizione la Caselli viene sostituita da Mita Medici. Al programma, che aumenta la sua durata e si concentra sempre pi\u00f9 sulla cronaca legata all'attualit\u00e0 e sullo spettacolo, prende parte anche il cantante Memo Remigi. Da gennaio a maggio del 1993 all'edizione pomeridiana si affianca una versione settimanale, in onda al sabato in seconda serata, interamente dedicata a casi di cronaca nera e condotta in solitaria da Vigorelli. Nella quarta edizione, che vede al fianco del riconfermato Piero Vigorelli il ritorno di Patrizia Caselli, lo spazio dedicato alla cronaca nera diminuisce in maniera drastica, in favore della cronaca bianca e rosa. Allo storico inviato Armando Traverso si aggiungono Angela Cavagna e Gianfranco Agus, mentre Marta Marzotto cura una spazio legato al galateo. Alla trasmissione, solo per questa stagione, si affianca una versione mattutina dal titolo \"Detto tra noi Mattina\", condotta da Mita Medici con la partecipazione al pianoforte di Memo Remigi. All'interno della trasmissione sono presenti una rubrica di medicina a cura di Luciano Onder, uno spazio dedicato al verde ed alla natura con Luca Sardella e Janira Maiello, uno spazio legato a salute e bellezza curato da Viviana Antonini, ed uno sportello in \"difesa dei cittadini\" con Anna Bartolini. In questa stagione inoltre, Piero Vigorelli scrive un libro dal titolo \"Detto tra Noi - Venti storie di cronaca italiana\", edito da Rai-Eri.\nA partire dalla stagione 1994/1995 il programma subisce un importante restyling a partire dal titolo, che passa da \"Detto tra Noi - La cronaca in diretta\" al pi\u00f9 immediato \"La cronaca in diretta\". La squadra storica di autori rimane ma si aggiunge un nuovo autore (Daniel Toaff) e la conduzione \u00e8 affidata ad Alessandro Cecchi Paone che sostituisce Vigorelli (nominato direttore della TGR) e la Caselli. Al suo fianco Piero Marrazzo per gli spazi di cronaca nera, Giovanni Anversa per la parte sociale, e Armando Traverso e Gianfranco Agus per gli spazi legati al costume e allo spettacolo. Nel cast di inviati anche Patrizia Schisa ed Antonella Armentano. Nella stessa stagione il programma approda anche in seconda serata con un appuntamento settimanale dal titolo \"Cinema cronaca\", nel quale vengono approfondite tematiche sociali e di attualit\u00e0 protagoniste anche nel film appena trasmesso in prima serata da Rai 2. Vengono inoltre realizzati numerosi speciali in seconda serata legati alla stretta attualit\u00e0.\nNella stagione 1995/1996 la conduzione del programma passa ad Alda D'Eusanio, ed il titolo si trasforma in \"L'Italia in diretta\" (sottotitolo \"Occhi sulla cronaca\"). Complice la nomina di Piero Vigorelli alla direzione della TGR dell'anno precedente, decolla la collaborazione tra il contenitore d'infotainment di Rai 2 e la Testata Giornalistica Regionale, che contribuisce ogni giorno con una finestra dalle regioni d'Italia (\u00e8 per via di questi collegamenti che \u00e8 dovuto il titolo del programma in questa stagione). Questa collaborazione segna la consacrazione a trasmissione leader della fascia oraria tardo-pomeridiana.\nNella stagione 1996/1997 il titolo della trasmissione muta in \"Cronaca in diretta\" e la conduzione \u00e8 affidata a David Sassoli.\nNella stagione 1997/1998 il programma viene condotto da Danila Bonito, che per\u00f2 nel mese di marzo, in seguito ad alcuni malumori con il gruppo di autori e con l'allora direttore di Rai 2 Carlo Freccero, abbandona il programma e viene sostituita per una settimana dall'inviata della trasmissione Milena Minutoli, ed in seguito, a partire dal 2 aprile del 1998, da Michele Cucuzza, gi\u00e0 conduttore del TG2. Con Michele Cucuzza riconfermato alla guida dell'edizione 1998/1999 il programma ottiene ottimi consensi di pubblico e, a partire da quella stessa stagione, va in onda con un nuovo titolo, \"La vita in diretta\", poi mantenuto per tutte le edizioni successive. Nella stagione 1999/2000 nasce anche un secondo spin-off del programma dal titolo \"Fragole e mambo\". La trasmissione, che precede \"La vita in diretta\", \u00e8 sempre condotta da Michele Cucuzza ma \u00e8 incentrata su notizie legate al costume, al gossip ed all'attualit\u00e0.\nIl passaggio su Rai 1.\nDalla stagione 2000/2001 il programma trasloca su Rai 1, dove sostituisce il contenitore per ragazzi \"Solletico\" e il magazine \"Prima\", entrambi cancellati per bassi ascolti. Dal 7 gennaio 2002, dopo la chiusura del preserale \"Quiz show\", il programma viene allungato sino alle 20:00. La seconda parte della trasmissione si chiama \"La vita in diretta Sera\" e vede Cucuzza affiancato da Monica Leofreddi. L'esperimento prosegue fino al 30 maggio, senza per\u00f2 essere riproposto. Al suo posto nella fascia preserale debutta il nuovo quiz \"L'eredit\u00e0\". Nella stagione 2003/2004 nasce il terzo spin-off del programma \"Un giorno speciale\", sempre condotto da Michele Cucuzza e dedicato alle storie della gente comune, in onda subito prima de \"La vita in diretta\".\nNel maggio del 2004 la trasmissione subisce dei cambi nella conduzione; il 14 maggio, in seguito ad alcune accuse lanciate dal programma \"Striscia la notizia\", su presunte pubblicit\u00e0 occulta all'interno di alcuni servizi, il conduttore Michele Cucuzza e l'inviato storico Gianfranco Agus, si auto-sospesero dal programma; al posto di Cucuzza, subentra da luned\u00ec 17 maggio Luca Giurato, che conduce il contenitore fino alla fine della stagione; venerd\u00ec 14 maggio, prima ancora dell'arrivo di Giurato, ha condotto il programma, per una sola puntata, Antonella Delprino, autrice ed inviata della trasmissione.\nIn occasione dell'autosospensione dalla conduzione del programma, Cucuzza - come aveva sempre dichiarato nonostante i quotidiani attacchi di \"Striscia la notizia\" - \u00e8 risultato del tutto estraneo a qualunque eventuale irregolarit\u00e0, come confermato dall'Audit interno alla Rai e dall'inchiesta della magistratura, dove Cucuzza \u00e8 stato sentito come persona informata dei fatti. Per questo, nel settembre successivo \u00e8 stato riconfermato alla conduzione del programma.\nNel settembre 2004 Cucuzza ritorna alla conduzione del programma. Sempre in quella stagione nasce l'ennesimo spin-off del programma \"Rosa, bianco e nero\", anch'esso dedicato alle storie della gente comune, sempre con Michele Cucuzza come presentatore, che sostituisce \"Un giorno speciale\" ma anche questo \u00e8 senza successo e durer\u00e0 solo una stagione. Nella successiva lo stesso spazio \u00e8 occupato da \"Festa italiana\", in onda dal luned\u00ec al venerd\u00ec subito prima de \"La vita in diretta\" e condotto da Caterina Balivo, che al contrario, ottiene un buon seguito, rimanendo in onda fino alla stagione 2009-2010, riuscendo addirittura, nelle ultime due edizioni, a distaccarsi dalla trasmissione principale diventando dunque un programma completamente autonomo.\nNel 2006 nasce anche la prima versione estiva del programma: \"E la chiamano estate\" sempre condotta da Michele Cucuzza, in onda una volta a settimana in seconda serata fino all'estate del 2009.\nNella stagione 2008/2009, dopo 10 anni di conduzione, Michele Cucuzza lascia definitivamente il programma e viene sostituito alla conduzione dal giornalista Lamberto Sposini; anche Valter Preci, storico autore del programma, lascia la trasmissione per occuparsi del nuovo rotocalco diretto concorrente de \"La vita in diretta\", cio\u00e8 \"Pomeriggio cinque\" condotto da Barbara D'Urso ed in onda su Canale 5 alla stessa ora.\nGli anni 2010.\nDalla stagione televisiva 2010/2011 il programma (visto il passaggio di alcune regioni al digitale terrestre) va in onda nel formato panoramico , il cast si arricchisce grazie alla presenza di Mara Venier che conduce il programma in coppia con il confermato Lamberto Sposini.\nVenerd\u00ec 29 aprile 2011, poco prima dell\u2019inizio dello speciale de \"La vita in diretta\" dedicato al matrimonio tra il principe William e Kate Middleton in diretta da Londra, Lamberto Sposini viene colpito da un ictus e trasportato d'urgenza in ospedale, inizialmente al Santo Spirito e poi al Policlinico Gemelli di Roma. La trasmissione va in onda con circa un'ora di ritardo con la sola conduzione della Venier che, con l'aggravarsi delle condizioni del collega, decide di sospendere la puntata. Dal 2 al 27 maggio (giorno dell'ultima puntata del programma), \"La vita in diretta\" va in onda con la conduzione della sola Mara Venier, che oltre a condurre i suoi blocchi fissi presenta anche gli spazi di Lamberto Sposini, colmando quindi l'assenza del conduttore.\nIl 12 settembre 2011 riparte \"La vita in diretta\". Ad affiancare Mara Venier, dopo l\u2019uscita di scena di Lamberto Sposini, arriva Marco Liorni; il programma si allunga di un'ora (con il segmento \"Buon pomeriggio Italia!\") e dal 16 gennaio 2012 va in onda anche in alta definizione nativa sul canale Rai HD. La coppia Liorni-Venier sar\u00e0 alla guida del programma, con rinnovato successo, anche nella stagione 2012/2013.\nIn questi anni si susseguono numerosi spin-off: \"Le amiche del sabato\", condotto da Lorella Landi e da Danilo Fumiento, in onda il sabato pomeriggio dal 2009 al 2014; \"Se... a casa di Paola\" condotto da Paola Perego, trasmesso senza molto successo nella stagione 2010-2011, al posto di \"Festa italiana\"; \"Domenica in... Cos\u00ec \u00e8 la vita\", versione domenicale del programma, condotto da Lorella Cuccarini con successo dal 2011 al 2013, e la nuova versione estiva del programma, intitolata \"Estate in diretta\", condotta da vari presentatori ed in onda a partire dal 2011 durante il periodo estivo nello stesso slot orario della trasmissione-madre (ad eccezione dell'estate del 2012). Nell'estate del 2017 tale versione estiva viene rinominata \"La vita in diretta Estate\", per poi tornare al titolo \"Estate in diretta\" dal 2021.\nCome stabilito dal DG della Rai Luigi Gubitosi, dal 30 luglio 2013 Daniel Toaff lascia definitivamente la Rai (da gennaio 2014 entra a far parte della squadra d'autori dei programmi infotainment di Videonews, \"Pomeriggio Cinque\" e \"Domenica Live\" trasmessi su Canale 5) ed al suo posto arriva Maria Pia Ammirati, in precedenza tra gli autori di \"Unomattina\" e con questo arrivo il programma vira sull'attualit\u00e0 sociale e la politica, mettendo in secondo piano la cronaca nera ed il gossip: dalla stagione 2013-2014 il programma \u00e8 inoltre condotto da una nuova coppia di presentatori: Franco Di Mare e Paola Perego. In questa edizione la prima parte del programma cambia nome da \"Buon pomeriggio Italia!\" ad \"Italia in diretta\" (che era stato il titolo del programma nella stagione 1995-96); in questa stagione il programma accusa un brusco calo degli ascolti, con tanto di sorpasso da parte del diretto concorrente di Canale 5 \"Pomeriggio Cinque\" condotto da Barbara D'Urso, sul quale in precedenza era invece sempre riuscito a prevalere.\nNella stagione 2014-2015 il programma viene dunque affidato ad una nuova coppia di conduttori: Marco Liorni (tornato dopo una stagione di pausa) e Cristina Parodi, mentre il gruppo autorale viene affidato a Gregorio Paolini, che sostituisce la Ammirati (passata a dirigere la struttura Rai Teche). Pur non riuscendo a riconquistare la leadership degli ascolti, il programma recupera comunque alcuni punti di share rispetto all'annata precedente, tanto che la coppia Liorni-Parodi \u00e8 stata riconfermata alla guida del programma anche per la stagione 2015-2016. Stagione, questa, nella quale lo spin-off \"Italia in diretta\" viene eliminato dividendo il programma in due parti : la prima dalle 14:00 alle 15:00 e la seconda dalle 16:50 alle 18:45. In questa edizione \"La vita in diretta\" prevale nettamente sul competitor. Nell'estate 2016 la redazione subisce un grave lutto: a Cracovia, mentre seguiva la Giornata mondiale della giovent\u00f9 2016, muore d'infarto l'inviata Anna Maria Jacobini. Nella stagione 2016-2017 il programma \u00e8 condotto per la terza stagione consecutiva dalla coppia Liorni-Parodi e vede la nascita di un nuovo spin-off, in onda al sabato pomeriggio: \"Parliamone... sabato\" condotto da Paola Perego, poi soppresso nel marzo 2017 a causa di un servizio mandato in onda durante il programma, ritenuto lesivo per la dignit\u00e0 delle donne.\nLa stagione 2017/2018 vede alla conduzione il riconfermato Liorni, affiancato da Francesca Fialdini. In questa stagione cambia l\u2019orario di messa in onda del programma: la prima parte dalle 15:15 alle 17:10 e la seconda dalle 17:10 alle 18:45. Nella stagione 2018-2019 Liorni viene sostituito da Tiberio Timperi, affiancato dalla confermata Francesca Fialdini; in quest\u2019edizione il programma si accorcia di circa un\u2019ora, andando in onda dalle 16:35 alle 18:45. Dopo gli ascolti non soddisfacenti, il programma viene accorciato di 5 minuti, iniziando alle 16:40, e poi ancora di altri 10 minuti, iniziando alle 16:50.\nNella stagione 2019/2020 la conduzione del programma viene affidata a Lorella Cuccarini e Alberto Matano, iniziando alle 16:00 fino al 11 ottobre 2019; dal 14 ottobre l'inizio del programma \u00e8 alle 16:50. Dal 5 marzo 2020, a causa del COVID-19, il programma rispetta le procedure governative e va in onda senza pubblico in studio. Dal 16 marzo 2020, sempre a causa del Coronavirus, il programma si allunga e va in onda dalle 14:00 alle 15:45 e dalle 16:50 alle 18:45 sostituendo \"Vieni da me\", temporaneamente sospeso. A partire dal 4 maggio 2020 il programma torna al consueto orario 16:50-18:45, ed inoltre viene reso noto che la fine dell'edizione \u00e8 stata procrastinata al 26 giugno 2020 (originariamente era previsto che il programma terminasse il 29 maggio 2020).\nGli anni 2020.\nDalla stagione 2020/2021 il programma \u00e8 condotto in solitaria da Alberto Matano; per la prima volta dal 2010 la trasmissione torna ad essere presentata da un unico conduttore. Da questa stagione, inoltre, il programma inizia alle 17:05 ed \u00e8 diviso in due parti: la prima \u00e8 dedicata ad attualit\u00e0 e cronaca, la seconda (identificata con il sottotitolo \"Pop\") ad un talk con pi\u00f9 ospiti attorno a un tavolo chiamati a dare le loro opinioni circa i temi del giorno, dall'attualit\u00e0 allo spettacolo. A causa del COVID-19, anche in questa edizione, come in parte nella scorsa, in studio non \u00e8 presente il pubblico. La stagione seguente, iniziata il 13 settembre 2021 sempre con la conduzione di Matano, adotta la stessa sigla, in formato ridotto, e la scenografia dell'anno precedente, rivista nelle sole dimensioni dei ledwall e nell'arredamento. Anche questa stagione va in onda senza pubblico e resta invariata la durata di messa in onda. Le novit\u00e0 di questa edizione sono l\u2019addio al programma di Barbara Di Palma (passata a Ore 14 su Rai 2) e l\u2019arrivo di Marco Piccaluga da La7 (gi\u00e0 passato in Rai nella primavera 2021 nel programma di Rai 2 Anni 20).\nProduzione.\nNel corso degli anni \"La vita in diretta\" ha mantenuto intatta la sua caratteristica principale, il riuscito mix tra cronaca, sociale ed intrattenimento, temi che hanno consentito alla trasmissione di diventare, negli anni, leader tra i programmi della fascia pomeridiana. L'attuale formula si divide principalmente in 3 blocchi: la prima parte si occupa di fatti di attualit\u00e0 che verranno raccontati da servizi chiusi e commentati con ospiti e dibattiti in studio; la seconda parte \u00e8 rivolta all'intrattenimento raccontato da una serie di ritratti dei personaggi amati dal grande pubblico, da servizi e collegamenti in diretta realizzati dalla collaudata squadra di inviati del programma e con aggiornamenti e interviste ai protagonisti del mondo dello spettacolo; la terza ed ultima parte \u00e8 dedicata invece all'approfondimento di fatti di cronaca, all'analisi dei temi di indagine sociale, dalla sicurezza al degrado nelle citt\u00e0, dal disagio giovanile ai problemi delle famiglie italiane.\nIl 30 luglio 2013 Daniel Toaff lascia definitivamente la Rai per andare in pensione dopo 20 anni di lavoro presso \"La vita in diretta\" come massimo dirigente: al suo posto arriva Maria Pia Ammirati (ex \"Unomattina\") e con il cambio dirigenziale la trasmissione torna alla vecchia formula che ha caratterizzato la trasmissione negli anni novanta riproponendo la formula de \"La cronaca in diretta\"; questa scelta ha prodotto un notevole calo negli ascolti rispetto alla stagione precedente, consentendo cos\u00ec al concorrente \"Pomeriggio Cinque\" di Canale 5 di recuperare ascolti e quindi di battere Rai 1 dalla stagione 2013-2014 in poi, ad eccezione della stagione 2015-2016 e in numerose occasioni nell'edizione 2019-2020.\nIl capoprogetto della stagione 2018-19 \u00e8 stato, a partire dal 12 febbraio, Casimiro Lieto.\nNella stagione 2019-20 ritorna lo storico autore Vincenzo Galluzzo, affiancato da Alessandro Banfi, neo-arrivato da Mediaset.\nSpin-off.\nNel corso degli anni sono nati vari spin-off del programma:\nPuntate speciali.\nLa Pace e lo sviluppo all'alba del terzo millennio.\nIl 19 ottobre 1991 Piero Vigorelli e Patrizia Caselli conducono una puntata speciale in seconda serata in occasione della 17\u00aa edizione delle \"Giornate Internazionali di studio del centro Pio Manz\u00f9\".\nLa vita in diretta Sanremo.\nA partire dal 1993, in occasione del \"Festival di Sanremo\", la trasmissione va in onda da Sanremo. Nel 2016 and\u00f2 in onda anche di sabato, dalle 14:00 alle 18:45.\nSpeciale Sabato Santo.\nIn occasione della Pasqua del 1993 Piero Vigorelli e Mita Medici conducono una puntata speciale in prima serata nella quale sono raccontate numerose testimonianza di fede. \nItalia interroga.\nNei primi mesi del 1995 Alessandro Cecchi Paone conduce delle puntate speciali in seconda serata (il 1\u00ba marzo in prima serata) dedicate alla crisi della lira, alle manovre fiscali del Governo Italiano e all'attualit\u00e0 economica nazionale ed internazionale.\nEroi per caso - Storie di vite salvate.\nSerata speciale condotta da Alessandro Cecchi Paone in onda nella primavera del 1995 in seconda serata, dedicata a persone che per caso sono diventate degli \"eroi\". \n740 che fare?\nSerata speciale condotta da Alessandro Cecchi Paone in onda nella primavera del 1995 in seconda serata, dedicata alla dichiarazione dei redditi attraverso il nuovo modello 740.\nVia D'Amelio 3 anni dopo.\nLa sera del 19 luglio 1995 Alessandro Cecchi Paone conduce una puntata speciale dedicata al terzo anniversario dell'attentato in cui perse la vita il giudice Paolo Borsellino, in onda dalle 22:20.\nNozze reali tra il Principe William e Kate Middleton.\nIl 29 aprile 2011 Mara Venier conduce una puntata speciale, in onda dalle 15:00 alle 17:00, per commentare le nozze tra il principe William del Regno Unito e Kate Middleton.\nQuesta puntata viene anche ricordata per il malore avvertito prima della partenza (prevista per le 14:10) dal co-conduttore della trasmissione Lamberto Sposini. Dal giorno successivo Sposini non sar\u00e0 pi\u00f9 presente in trasmissione fino alla fine della stagione a causa delle condizioni di salute gravi.\nExpo 2015.\nIl 31 ottobre 2015 Marco Liorni e Cristina Parodi conducono una puntata speciale, in onda dalle 17:00 alle 20:00, in diretta da Milano in occasione della chiusura di Expo 2015.\nAttacco terroristico a Parigi.\nIl 14 novembre 2015 Marco Liorni e Cristina Parodi conducono una puntata speciale, in onda dalle 18:00 alle 20:00, in occasione dell'attacco terroristico avvenuto nella notte a Parigi.\nTerremoto in Centro Italia.\nIl 29 e 30 agosto 2016 il programma va in onda da Amatrice, dove i conduttori Marco Liorni e Cristina Parodi raccontano il terremoto avvenuto in Centro Italia tra il 23 ed il 24 agosto.\nMorte di Fabrizio Frizzi.\nIl 26 marzo 2018 Marco Liorni e Francesca Fialdini conducono una puntata speciale dedicata al ricordo di Fabrizio Frizzi, scomparso nella notte, con molti ospiti in collegamento e in studio che omaggiano il conduttore. La puntata inizia alle 14:00.\n\"#iorestoacasa\".\nDal 16 marzo al 30 aprile 2020 \"La vita in diretta\" va in onda anche dalle 14:10 alle 15:40, al posto di \"Vieni da me\", per dare tutti gli aggiornamenti e raccontare le storie riguardanti l'emergenza Coronavirus.\nSigle.\nSin dalla sua nascita, il programma ha avuto una sigla (\"Pride of the Nation\" del compositore britannico Andy Quin) che, seppur con differenti arrangiamenti negli anni, \u00e8 rimasta pressoch\u00e9 la medesima.\nDalla stagione 2013/2014 la sigla cambia completamente sia in videosigla che in arrangiamento musicale, che viene mantenuta fino alla pausa natalizia dello stesso anno. Dopo la pausa natalizia, la sigla cambia solo nella parte musicale, adottando la canzone \"Viva la vida\" dei Coldplay fino al 14 febbraio 2014 per tutta la durata della trasmissione.\nDal 3 marzo 2014 la colonna sonora della sigla del programma cambia nuovamente, mentre la videosigla, pur essendo la stessa della stagione in corso, non viene pi\u00f9 mostrata nella sua versione completa, ma solo negli ultimi fotogrammi. Solo nelle prime settimane di questa stagione, all'inizio della prima parte (\"Italia in diretta\") veniva fatto un sommario, cancellato dopo poche settimane a causa dei bassi ascolti.\nDall'edizione 2014/2015 la sigla viene completamente rinnovata anche nella parte musicale, con una videosigla che mostra le immagini della sede Rai di via Teulada (da dove viene prodotto e trasmesso il programma), della regia e infine dell'antenna Rai di Monte Mario con a fianco il logo del programma. Da questa stagione i servizi sono preceduti da un countdown visibile negli schermi dello studio accompagnato da un breve jingle. In questa stagione il programma utilizza, prima dell'annuncio e il Meteo 1 che precedono il TG1 delle 16:30, una sigla con arrangiamento completamente differente dalla sigla della stessa trasmissione.\nLa stessa sigla \u00e8 utilizzata anche nell'edizione 2015/2016, ma a differenza della stagione precedente, la sigla con il logo diventato leggermente pi\u00f9 grande, si presenta con lo stesso sfondo della sigla dello spin-off \"Estate in diretta\" utilizzato anche per le immagini quando vengono divise (es. tra le inquadrature dei conduttori in studio e degli inviati in collegamento). Sempre in questa stagione, a differenza di quella precedente, il programma presenta anche la stessa grafica dello spin-off \"Estate in diretta\" e all'inizio della trasmissione la sigla non si presenta pi\u00f9 in versione completa, ma solo negli ultimi fotogrammi.\nLa sigla e la musica vengono utilizzate anche nella stagione 2016/2017, ma viene cambiato lo sfondo della sigla dove non \u00e8 pi\u00f9 raffigurata l'antenna della Rai e il logo presenta la stessa animazione di quello della sigla dello spin-off \"Estate in diretta\". Viene anche utilizzata la stessa inquadratura a due immagini (es. conduttori in studio e inviati in collegamento) dello spin-off \"Estate in diretta\" utilizzata dalla puntata del 15 agosto all'ultima puntata del 26 agosto. Vengono anche rinnovati il logo e la grafica che diventano simili ai precedenti e gli studi sia di Roma che di Milano.\nNell'edizione 2017/2018 viene rinnovata la sigla, con nuovi colori e una nuova grafica; cambia anche il jingle, pi\u00f9 moderno e dinamico rispetto alla sigla precedente. Come gi\u00e0 avveniva da alcune stagioni, anche \"Estate in diretta\" utilizza lo studio, il logo e la sigla uguali alla trasmissione originale.\nNella stagione 2018/2019 vengono nuovamente cambiati la sigla e il logo, cos\u00ec come la musica di sottofondo che \u00e8 \"Live is life\" degli Opus.\nDall'11 febbraio 2019 alla fine dell'edizione 2019/2020, in seguito ad alcuni cambiamenti nella formula del programma, cambiano nuovamente il logo e la grafica, uguali a prima ma con colori differenti. Al posto della sigla precedente, vengono utilizzati alcuni brani contenenti al loro interno la parola \"vita\" (un esempio \u00e8 \"Niente paura\" di Ligabue, utilizzata spesso come sigla iniziale della trasmissione).\nNell'edizione 2019/2020, oltre a un rinnovo di conduzione, formula e autori (con il ritorno di Vincenzo Galluzzo e l'arrivo di Alessandro Banfi), cambia anche la sigla, che \u00e8 la canzone \"Vita ce n'\u00e8\" di Eros Ramazzotti. Cambiano inoltre scenografia, logo e grafica.\nNella stagione 2020/2021, che vede Alberto Matano alla conduzione in solitaria, cambiano nuovamente sigla, logo, grafica e scenografia. La sigla di testa \u00e8 \"Believe\" di Stephane Mirzayan, quella di coda \u00e8 la canzone \"Che vita meravigliosa\" di Diodato. Durante la settimana sanremese la sigla prima e dopo le pause pubblicitarie e di chiusura \u00e8 stata \"Figlia di...\" di Loredana Bert\u00e8, mentre quella di apertura rimane invariata. La stessa cosa \u00e8 avvenuta anche nell'ultima settimana di programmazione dove la sigla di chiusura \u00e8 stata \"Mille\" di Fedez, Orietta Berti e Achille Lauro. Le stesse sigle vengono utilizzate anche nella stagione successiva. Dopo la settimana sanremese 2022 la sigla finale \u00e8 stata Ciao ciao di La Rappresentante di Lista."}
{"id": "657275", "revid": "646350", "url": "https://it.wikipedia.org/wiki?curid=657275", "title": "Serie A (rugby a 15)", "text": "Serie A \u00e8 il nome con cui, dalla stagione 2013-14, \u00e8 noto il campionato nazionale italiano di seconda divisione di rugby a 15.\nDal 1946-47 fino a tutta la stagione 1985-86 il nome Serie A indic\u00f2 il campionato di prima divisione nazionale (oggi noto come TOP10).\nIl campionato di seconda divisione si \u00e8 storicamente chiamato Promozione (dal 1933-34 al 1945-46), Serie B (dal 1946-47 al 1985-86), Serie A2 (dal 1986-87 al 2000-01), una prima volta Serie A1 (dal 2001-02 al 2006-07) e di nuovo Serie A1 (dal 2007-08 al 2013-14).\nSi disputa tra ottobre e maggio tra 30 squadre ripartite su 3 gironi su base regionale e successive \"play-off\" promozione e \"play-out\" retrocessione.\nQuattro sono le retrocessioni in Serie B, previste per le tre squadre che terminano la stagione al decimo posto nel proprio girone e una delle tre squadre giunte none, fra le quali \u00e8 previsto un mini-girone di play-out. Con lo stesso schema sono invece organizzate le promozioni in TOP12 e l\u2019assegnazione del titolo di Campione d\u2019Italia di Serie A: le tre squadre che vincono i gironi si qualificano automaticamente alle semifinali, raggiunte da una delle squadre arrivate seconde all'indomani di un mini-girone di play-off che ha luogo nelle stesse date dei play-out.\nStoria.\nLa Serie A dalla stagione 1946-47 alla stagione 1985-86 fu la massima serie del campionato italiano.\nNel 1986 una prima riforma istitu\u00ec i campionati di Serie A1, la massima serie del campionato italiano, e di Serie A2, la quale divent\u00f2 la seconda divisione, portando pertanto la Serie B nella terza posizione della scala gerarchica dei tornei di rugby a 15 italiani.\nAd eccezione della prima stagione che si svolse senza play-off, la formula rimase fino al 1993 quella del girone unico all'italiana con partite di andata e ritorno, al termine del quale le migliori classificate salivano direttamente in Serie A1 e avevano la possibilit\u00e0 di disputare i \"play-off\" scudetto, mentre le classificate dal terzo al sesto posto si scontravano con le classificate dal settimo al decimo posto di Serie A1 per eventuali altri passaggi di categoria. Le ultime due classificate retrocedevano in Serie B.\nDal 1993 al 2000 si opt\u00f2 per dividere il campionato in due fasi: una prima parte in cui le squadre erano suddivise in gironi all'italiana paritetici con incontri di andata e ritorno, e una seconda parte in cui le migliori classificate disputavano le \"poule promozione\" e le peggiori le \"poule salvezza\". Durante le prime due stagioni di questa nuova formula le migliori classificate delle poule promozione disputarono i play-off per sancire le formazioni promosse.\nNel 2000 si torn\u00f2 alla formula a girone unico per tre stagioni, la prima a 12 squadre e le successive a 14, per poi tornare nuovamente alla modalit\u00e0 dei gironi paritetici con play-off a fine stagione. Nello stesso anno si assunse il sistema di punteggio dell'emisfero sud, ovvero 4 punti per ogni vittoria e 2 per il pareggio, pi\u00f9 due punti di bonus a partita in caso di segnatura di almeno 4 mete e sconfitta con meno di 8 punti di scarto dalla squadra avversaria. Con l'istituzione del Super 10 nel 2001 la seconda divisione assunse la denominazione di Serie A, inoltre da questa stagione la squadra vincitrice pot\u00e9 fregiarsi del titolo di Campione d'Italia di Serie A.\nUn'ulteriore riforma nel 2007 istitu\u00ec le nuove Serie A girone A e Serie A girone B, comunemente ma impropriamente denominate rispettivamente Serie A1 e Serie A2. Consisteva in due gironi non paritetici, equivalenti perci\u00f2 a due differenti livelli della gerarchia del campionato italiano di rugby a 15, le cui quattro squadre migliori classificate al termine della stagione regolare (3 per la Serie A1 e 1 per la Serie A2), disputavano i play-off per la promozione nella massima serie e la conquista del titolo di Campione d'Italia di Serie A, le ultime due classificate della Serie A2 scendevano direttamente in Serie B, mentre le ulteriori quattro peggiori classificate (2 per la Serie A1 e 2 per la Serie A2) si scontravano nei play-out per determinare due ulteriori retrocessioni.\nPer completare i passaggi tra i due gironi della Serie A, la vincitrice della A2 l'anno successivo saliva in A1, mentre le due squadre vincitrici dei playout, e quindi non retrocesse in B, passavano in A2.\nDal 2014 il formato cambi\u00f2 nuovamente: si torn\u00f2 alla denominazione di Serie A e al campionato suddiviso nelle due fasi, la prima con i gironi all'italiana paritetici su base regionale, mentre la seconda con le poule promozione e retrocessione. Le migliori quattro squadre delle poule promozione disputavano le finali per la promozione in Eccellenza e il titolo di Campione d'Italia di Serie A.\nDal 2018 il formato cambi\u00f2, a causa dell'ampliamento della massima serie da 10 a 12 squadre. Venne mantenuta la denominazione di Serie A e la prima fase con i gironi all'italiana paritetici su base regionale, anche se le squadre passarono da 24 a 30 in tre gironi da dieci squadre ciascuna. Quattro furono le retrocessioni in Serie B, previste per le tre squadre classificatesi al decimo posto nel proprio girone al termine della stagione regolare e una delle tre squadre giunte none, fra le quali fu previsto un mini-girone di play-out. Con lo stesso schema furono invece organizzate le promozioni in TOP12 e l\u2019assegnazione del titolo di Campione d\u2019Italia di Serie A: le prime squadre dei rispettivi gironi si qualificavano automaticamente alle semifinali, raggiunte da una delle squadre arrivate seconde all'indomani di un mini-girone di play-off che aveva luogo nelle stesse date dei play-out.\nFormato.\nIl campionato \u00e8 diviso in due fasi: durante la prima le 30 squadre partecipanti sono suddivise in 3 gironi all'italiana su base regionale e vicinanza territoriale da dieci squadre ciascuno.\nAl termine della prima fase le migliori classificate di ciascun girone vengono assegnate nella seconda fase a due poule promozione, mentre le peggiori tre vengono assegnate automaticamente alle semifinali, raggiunte da una delle squadre arrivate seconde all'indomani di un mini-girone di play-off. Le semifinali dei play-off prevedono incontri di andata e ritorno, mentre la finale \u00e8 disputata in gara unica su campo neutro.\nQuattro sono le retrocessioni in Serie B, previste per le squadre che terminano a prima fase al decimo ed ultimo posto posto di ogni girone e per una delle tre squadre giunte none, fra le quali \u00e8 previsto un mini-girone di play-out che ha luogo nelle stesse date dei play-off."}
{"id": "657277", "revid": "119066892", "url": "https://it.wikipedia.org/wiki?curid=657277", "title": "Serie B (rugby a 15)", "text": "La Serie B rappresenta attualmente il campionato nazionale italiano di terza divisione di rugby a 15, preceduta da TOP10 e Serie A, che per molti anni fu il campionato di 2\u00ba livello nazionale.\nFormula.\nIl campionato prevede 48 squadre partecipanti suddivise in 4 gironi all'italiana, su base regionale e vicinanza territoriale, da dodici squadre ciascuno: le vincitrici di ciascun girone vengono promosse in Serie A, mentre le ultime due classificate di ogni girone vengono retrocesse in Serie C.\nStoria.\nLa Serie B venne rifondata nel 2002, dopo che una nuova organizzazione fece diventare il Super 10 (oggi TOP12) la prima divisione del rugby a 15 in Italia, davanti alla Serie A, declassata a seconda divisione."}
{"id": "657279", "revid": "8897", "url": "https://it.wikipedia.org/wiki?curid=657279", "title": "Add-on", "text": ""}
{"id": "657280", "revid": "78273", "url": "https://it.wikipedia.org/wiki?curid=657280", "title": "Autos", "text": ""}
{"id": "657281", "revid": "287204", "url": "https://it.wikipedia.org/wiki?curid=657281", "title": "Bayern", "text": ""}
{"id": "657282", "revid": "110157", "url": "https://it.wikipedia.org/wiki?curid=657282", "title": "Lipn\u00edk nad Be\u010dvou", "text": "Lipn\u00edk nad Be\u010dvou (in tedesco: \"Leipnik\") \u00e8 una citt\u00e0 della Repubblica Ceca facente parte del distretto di P\u0159erov, nella regione di Olomouc. Le citt\u00e0 maggiori pi\u00f9 vicine sono P\u0159erov e Hranice na Morav\u011b, poste a circa dieci-dodici chilometri di distanza."}
{"id": "657283", "revid": "287204", "url": "https://it.wikipedia.org/wiki?curid=657283", "title": "Lipnik nad Becvou", "text": ""}
{"id": "657288", "revid": "18323", "url": "https://it.wikipedia.org/wiki?curid=657288", "title": "Opava (disambigua)", "text": ""}
{"id": "657292", "revid": "287204", "url": "https://it.wikipedia.org/wiki?curid=657292", "title": "Olio da taglio", "text": "L'olio da taglio \u00e8 olio lubrificante adatto per i lavori di taglio meccanico e di filettatura. Si usa soprattutto per lubrificare punte da trapano, maschi, filiere, alesatori e altri utensili che tagliano o incidono il metallo. Oltre a lubrificare aiuta ad asportare il calore generato per attrito durante il taglio. Esiste in molteplici varianti adatte ai materiali pi\u00f9 disparati. &lt;br&gt;\nPer i lavori a mano \u00e8 disponibile in bomboletta spray, flacone di liquido, barattolo di pasta; per l'impiego sulle macchine utensili quali il tornio e la fresatrice, dotate di circuito di raffreddamento a pompa dell'utensile e del pezzo in lavorazione, in versione lubrorefrigerante distribuito in taniche e bidoni.\nQualora non fosse disponibile pu\u00f2 sostituirsi a seconda del materiale con olio comune, olio di colza, olio emulsionabile, stearina, petrolio, oppure nei piccoli lavori amatoriali anche con soluzione di acqua saponata."}
{"id": "657294", "revid": "842", "url": "https://it.wikipedia.org/wiki?curid=657294", "title": "Cray Research", "text": ""}
{"id": "657297", "revid": "1003477", "url": "https://it.wikipedia.org/wiki?curid=657297", "title": "Opava", "text": "Opava (in slesiano: \"Uopawa\", in tedesco: \"Troppau\"; in polacco: \"Opawa\"; in italiano storico: \"Troppavia\") \u00e8 una citt\u00e0 della Repubblica Ceca orientale, sul fiume Opava. La citt\u00e0 \u00e8 la capitale storica della Slesia ceca, e oggi si trova nella Regione di Moravia-Slesia e a gennaio 2020 ha una popolazione di abitanti.\nStoria.\nOpava \u00e8 stata citata per la prima volta nel 1195. Ricevette il diritto di Magdeburgo nel 1224 e nel Medioevo fu la capitale del Ducato di Troppau. Dopo che la maggioranza della Slesia fu annessa alla Prussia durante la Guerra di successione austriaca iniziata nel 1740, il territorio rimanente ancora sotto il controllo degli Asburgo divenne conosciuto come Slesia Austriaca, con capitale a Opava (1742-1918). Il Congresso di Troppau ebbe luogo a Opava nel 1820. Dopo la sconfitta dell'Austria-Ungheria nella prima guerra mondiale, Opava divenne parte della Cecoslovacchia nel 1918.\nDal 1938 al 1945 Opava fu occupata dalla Germania nazista. Il giorno prima dell'annessione dei Sudeti nel 1938, Opava fu separata dal suo okres e divenne una citt\u00e0 indipendente. Dopo la fine della seconda guerra mondiale, la popolazione tedesca di Opava fu espulsa (1945-'46); molti degli espulsi si insediarono a Bamberga, in Germania.\nSport.\nLa squadra di calcio di Opava, il Kaucuk Opava nella stagione 1995-96 \u00e8 arrivata nella 1. Liga, a quel tempo la massima divisione del campionato ceco, chiudendo la stagione al 6\u00ba posto. Negli anni seguenti la squadra si \u00e8 stabilita nella parte medio-bassa della classifica e nelle successive la squadra ha modificato il proprio nome in SFC Opava ed ha avuto stagioni altalenanti. Il 2004 \u00e8 l'anno dell'ultima partecipazione alla Gambrinus Liga.\nIn citt\u00e0 ha sede la squadra di basket B.K. Opava protagonista nel massimo campionato nazionale con la vittoria di titoli e Coppe nazionali.\nEconomia e cultura.\nOpava \u00e8 attualmente un importante centro di affari e culturale: \u00e8 la sede di parecchie istituzioni economiche e culturali che servono l'intera regione, incluso il museo di Stato della Slesia, l'Universit\u00e0 della Slesia di Opava e l'Istituto della Slesia dell'Accedemia delle Scienze. La citt\u00e0 fa parte dell'area industriale intorno a Ostrava e produce materiale per l'equipaggiamento delle miniere."}
{"id": "657301", "revid": "116846667", "url": "https://it.wikipedia.org/wiki?curid=657301", "title": "Emanuele Dotto", "text": "Biografia.\nLaureato con lode e abbraccio accademico in Storia medievale, muove i primi passi nel giornalismo all'inizio degli anni settanta scrivendo di calcio dilettantistico per la Gazzetta del Luned\u00ec, settimo numero del \"Corriere Mercantile\" dove \u00e8 assunto come praticante nel 1975. Per due anni lavora poi, seguendo soprattutto la cronaca, nella redazione genovese de \"Il Giornale\".\nIl suo esordio in Rai risale al 1980, quando entr\u00f2 a far parte della redazione del Giornale Radio Rai. Nello stesso anno effettua la sua prima radiocronaca sportiva (Berloni-Scavolini di pallacanestro).\nRisalgono al 1982 le sue prime radiocronache di incontri di calcio (la prima in assoluto fu l'incontro di Serie B Varese-Lazio 1-1 del 17 gennaio 1982) nella storica trasmissione \"Tutto il calcio minuto per minuto\", commentando per lo pi\u00f9 le partite del Genoa e della Sampdoria, dallo stadio Luigi Ferraris di Genova. Negli anni 2000 diventa una delle voci principali anche per le coppe europee ed \u00e8 spesso seconda voce di \"Tutto il calcio minuto per minuto\", allorch\u00e9 i colleghi Repice, Orlando o Delfino sono impegnati in anticipi e posticipi serali.\nOltre che di calcio si \u00e8 occupato anche dei Gran Premi di Formula 1 (fino al 2008), dei tornei di tennis, alternandosi con Doriana Laraia, e di ciclismo, insieme, nel corso degli anni, ad Antonello Orlando, Giovanni Scaramuzzino, Tarcisio Mazzeo, Antonello Brughini e Manuel Codignoni. Dal 2002 ha presentato ogni anno, ad eccezione del 2016-2017, il contenitore sportivo \"Sabato Sport\", in onda su Radio1 il sabato pomeriggio.\nHa raccontato otto edizioni dei Giochi Olimpici Estivi (in tali occasioni aggiunge agli sport seguiti anche il canottaggio) e a tre edizioni dei Giochi Olimpici Invernali, nonch\u00e9 otto Mondiali di calcio e svariate edizioni di Giro d'Italia, Tour de France (su tutte l'edizione vinta dall'italiano Vincenzo Nibali nel 2014) Mondiali e Classiche di ciclismo.\nDurante una tappa del 92\u00ba Giro d'Italia, Dotto fu vittima di un incidente in motocicletta che gli cost\u00f2 un mese e mezzo di riposo e di ingessatura. Dal 2010, il suo posto fu preso dall'ex ciclista Massimo Ghirotto. Dall'ottobre 2010 \u00e8 subentrato ad Antonello Orlando, passato a Rai Sport, nel ruolo di prima voce del ciclismo.\nIl 4 maggio 2014, dopo oltre trent'anni di carriera, annuncia per la prima volta uno scudetto all'interno di \"Tutto il calcio minuto per minuto\", essendo l'inviato allo stadio Cibali per Catania-Roma 4-1, risultato che permette alla Juventus di laurearsi campione senza scendere in campo. In questa circostanza, nell'annunciare uno dei gol catanesi, riutilizza la leggendaria espressione radiofonica \"Clamoroso al Cibali!\".\n\u00c8 stato anche ospite in varie trasmissioni sportive televisive. Ha partecipato come ospite alla trasmissione di Rai 2 \"Compagni di squola\", condotta da Pino Insegno. Ha condotto per due stagioni gli speciali mattutini dedicati al Giro d'Italia su Rai 3. Il 25 giugno 2008 durante la semifinale degli Europei in Austria e Svizzera tra Germania e Turchia su Rai 1 un black-out sul circuito internazionale fa saltare le immagini e il collegamento col telecronista Gianni Cerqueti: viene cos\u00ec messa in onda in tv, per alcuni minuti, la radiocronaca che Dotto sta nel frattempo effettuando su Radio 1. Il 26 novembre 2008 Emanuele Dotto compare nel Tg sport delle 18.10 su Rai 2, in collegamento diretto con Cluj (Romania) per le ultimissime sull'incontro di UEFA Champions League tra Cluj e Roma, partita di cui cura anche le interviste ed i collegamenti post-partita all'interno di Un mercoled\u00ec da campioni condotto, sempre su Rai 2, da Paola Ferrari.\nLa sua esperienza televisiva si arricchisce a partire dalla stagione 2016-2017, allorch\u00e9 entra nel cast fisso della trasmissione Quelli che il calcio su Rai 2, con il compito di seguire ed aggiornare in diretta tutte le partite della domenica pomeriggio, ruolo mantenuto fino al 1\u00ba marzo 2020.\n\u00c8 fratello di Matteo Dotto, giornalista di Mediaset. Mentre Matteo \u00e8 tifoso del Torino, Emanuele \u00e8 da sempre tifoso dell'Alessandria, che da bambino ha fatto in tempo a vedere giocare in Serie A con Gianni Rivera.\nIl 2 giugno 2019, al termine della radiocronaca dell'ultima tappa del Giro d'Italia, annuncia la conclusione delle sue radiocronache in Rai."}
{"id": "657303", "revid": "78609231", "url": "https://it.wikipedia.org/wiki?curid=657303", "title": "Opava (fiume)", "text": "Il fiume Opava (in lingua polacca: \"Opawa\", in tedesco: \"Oppa\") \u00e8 un fiume della Repubblica Ceca nord-orientale, affluente di sinistra del fiume Odra. La lunghezza \u00e8 di 119\u00a0km, dei quali 25 formano il confine di stato con la Polonia."}
{"id": "657305", "revid": "19933", "url": "https://it.wikipedia.org/wiki?curid=657305", "title": "Troppau", "text": ""}
{"id": "657310", "revid": "767487", "url": "https://it.wikipedia.org/wiki?curid=657310", "title": "Sean Kinney", "text": "Biografia.\nSean Kinney \u00e8 cresciuto a Renton, nello stato di Washington. La sua passione per la musica nasce a cinque anni, quando inizia a suonare la batteria. Gi\u00e0 a nove anni suona nella band del padre, \"The Cross Cats\", con la quale Sean si cimenta in ogni genere di musica, dallo swing alla musica orchestrale, e viaggia per gli Stati Uniti e per il Canada suonando in manifestazioni, matrimoni e balli.\nLa svolta per la sua carriera arriva nel 1987. Sean frequentava la sorella di Mike Starr, bassista della neonata band Alice in Chains. Grazie a lui, Kinney viene arruolato nel gruppo. Sean non possiede la vena compositiva di Jerry Cantrell, ma contribuisce comunque a livello compositivo in pezzi come \"Love/Hate/Love\", \"Rain When I Die\", \"Nutshell\", \"Sludge Factory\", \"Frogs\" e \"Over Now\", mentre il suo apporto stilistico risalta in pezzi come \"No Excuses\" e \"Would?\".\nNel 1998 Sean ha suonato in \"Boggy Depot\", primo album da solista di Cantrell. Nel 1996 compare anche nell'album \"Twisted Willie\", tributo a Willie Nelson, sul brano \"Time of the Preacher\", assieme a Johnny Cash, Krist Novoselic, Kim Thayil dei Soundgarden e John Carter Cash (figlio di Johnny Cash).\nPer un breve periodo \u00e8 stato impegnato con un progetto di nome Spys4Darwin che, oltre a lui, comprendeva il bassista degli Alice in Chains Mike Inez, l'amico Chris DeGarmo (ex Queensr\u00ffche) e Vin Dombroski degli Sponge. Nel 2001 hanno pubblicato un EP di sei brani dal titolo \"Microfish\".\nDopo la reunion degli Alice in Chains, che attualmente vede la presenza di William Duvall al posto del compianto Layne Staley, ha suonato nell'album \"Black Gives Way to Blue\", del 2009, in \"The Devil Put Dinosaurs Here\", del 2013. e in \"Rainier Fog\" del 2018."}
{"id": "657320", "revid": "466539", "url": "https://it.wikipedia.org/wiki?curid=657320", "title": "Circuito del Montju\u00efc", "text": "Il circuito di Montju\u00efc era un circuito cittadino motociclistico disegnato all'interno dell'omonimo parco sito nella citt\u00e0 di Barcellona. Ha ospitato quattro edizioni del Gran Premio di Spagna di Formula 1 (nel 1969, nel 1971, nel 1973 e nel 1975) e diciassette del Gran Premio di Spagna del Motomondiale (dal 1951 al 1955, dal 1961 al 1968, nel 1970, nel 1972, nel 1974 e nel 1976), in aggiunta al \"Gran Premio automobilistico del \"Penya Rhin\"\" (dal nome del club locale organizzatore), disputato negli anni trenta.\nStoria.\nIl circuito venne utilizzato per la prima volta nel 1932 per una gara motociclistica e in seguito venne utilizzato a pi\u00f9 riprese anche per gare di automobili.\nL'edizione del 1975 venne funestata da un grave incidente, dopo che gi\u00e0 nei giorni precedenti vi erano state grandi polemiche in merito alla sicurezza, soprattutto per quel che riguardava i guard-rail. La Hill di Rolf Stommelen piomb\u00f2 tra la folla durante il sedicesimo giro quando era in testa; l'incidente provoc\u00f2 quattro morti e sei feriti. La gara venne interrotta dopo altri quattro giri e la vittoria venne assegnata a Jochen Mass, mentre Lella Lombardi conquist\u00f2 mezzo punto, la prima e l'unica donna ad aver ottenuto dei punti nel mondiale di Formula 1.\nDopo l'incidente venne definitivamente abbandonato dalla massima serie, ma fu utilizzato da altre categorie, come la Formula TT motociclistica (antesignana della Superbike) che vi corse nel 1985 e 1986. Pi\u00f9 longeva della Formula 1 e del Motomondiale, la gara che ha disputato pi\u00f9 edizioni su questo tracciato \u00e8 stata la \"24 Ore del Montju\u00efc\", che si \u00e8 tenuta per ben 32 edizioni, dal 1955 al 1986.\nIl tracciato.\nIl \"Parco del Montju\u00efc\" \u00e8 collocato su una collina e il circuito si sviluppava sul lato settentrionale di quest'ultima. Il disegno del tracciato, che misurava 3.791 metri, \u00e8 rimasto praticamente invariato nel corso degli anni e partiva dalla \"Recta de Las Fuentes\", posta alla base della collina, per poi salire lungo larghe strade e curvoni veloci come \"La P\u00e8rgola\", \"Pueblo Espa\u00f1ol\" e \"Sant Jordi\" (fino alla cima della collina), passando vicino allo \"Stadio Olimpico\", dove il circuito scollinava per rituffarsi verso il traguardo. Da questo punto in poi una ripida discesa (che comprendeva i tornanti \"El Angulo de Miramar\", \"Rosaleda\" e \"Font del Gat\" oltre che le curve \"Teatro Griego\" e \"Vias\"), raggiungeva l'ultima curva, una secca curva a 90\u00b0 denominata \"Guardia Urbana\".\nLe uniche variazioni al circuito si sono avute nel 1951 e 1952 quando, per conformarsi ai nuovi regolamenti della FIM, per le gare motociclistiche furono allestiti due tracciati differenti, da 6.033 metri e da 4.205 metri. Essi si differenziavano dal disegno precedente in quanto da \"Pla\u00e7a de Sant Jordi\" utilizzavano viali differenti nella zona alta della collina, girando intorno allo stadio e riprendendo il vecchio tracciato al tornante \"El Angulo de Miramar\", mentre la Formula 1 spost\u00f2 la linea del traguardo, portandola nei pressi dello stadio a partire dal 1966. Una targa, posta nei pressi del Museo Olimpico e dello Sport, vicino allo Stadio olimpico Llu\u00eds Companys, ne ricorda il percorso."}
{"id": "657321", "revid": "400518", "url": "https://it.wikipedia.org/wiki?curid=657321", "title": "Canale D", "text": "Canale D \u00e8 stato un canale televisivo analogico con copertura nazionale che trasmetteva programmi di shopping 24 ore al giorno.\nStoria.\nIl canale nacque nel 2003 con la trasformazione del canale Home Shopping Europe. Con il cambio di denominazione, il canale fu acquistato da Mediaset.\nDue anni dopo l'acquisto di Mediaset del 2003, le frequenze analogiche di \"Canale D\" vennero liberate e digitalizzate nel mux Mediaset 2."}
{"id": "657323", "revid": "287204", "url": "https://it.wikipedia.org/wiki?curid=657323", "title": "Campionato italiano di hockey su ghiaccio 1959-1960", "text": "Il campionato italiano di hockey su ghiaccio 1959-60 fu la 26\u00aa edizione del campionato nazionale.\nIl 28 novembre \u00e8 costituito il Comitato Nazionale Arbitri Hockey su Ghiaccio, guidato da Enrico Calcaterra, gi\u00e0 Presidente della FISG, il cui scopo \u00e8 quello di tenere aggiornati i direttori di gara e dettare una linea uniforme d'interpretazione delle regole di gioco.\nSerie A.\nLa massima serie vede ai nastri di partenza le stesse squadre dell'anno precedente con partite di doppia andata e ritorno.\nDue importanti cambi di presidenza: nei Diavoli Milano Mario Lucioni lascia la carica a Tullio Monzino, rimanendo per\u00f2 nell'organigramma societario con la carica di vicepresidente, mentre a Cortina alla guida della societ\u00e0 s'insedia Tiziano Serafini Fracassini.\nFormazioni.\nLe 4 formazioni iscritte: Diavoli Milano, Bolzano, Auronzo e Cortina.\nCampionato.\nLa lotta per la conquista del tricolore, ad esclusione dell'Auronzo, \u00e8 circoscritta a Diavoli Milano, Bolzano e Cortina. Queste ultime due formazioni sono protagoniste di due episodi, uno dei quali estrometter\u00e0 il Cortina dalla lotta per la conquista del tricolore: dopo Bolzano-Cortina del 9 gennaio 1960, gli scoiattoli ampezzani sporgono reclamo per contestare delle presunte irregolarit\u00e0; la prima riguarda un goal inesistente convalidato, nonostante il giudice di linea non avesse acceso la lampadina per segnalare la marcatura. La maschera metallica indossata da Alfredo Coletti per proteggere il mento, a causa di una frattura procuratosi nell'amichevole contro il Klagenfurt, sarebbe stata contraria all'articolo 24 del regolamento ed infine le numerose intemperanze del pubblico tra le quali quelle di alcuni tifosi che rubavano dei bastoni dalla panchina degli ampezzani usandoli per colpire Alberto Da Rin e Giuseppe Zandegiacomo. La Federazione qualche giorno dopo respinge l'esposto.\nNella gara del 20 gennaio, giocata ancora a Bolzano, a quattro minuti dal termine del secondo periodo, sul punteggio di 2-2, gli ampezzani abbandonano la pista dopo l'espulsione del capitano Carmine Tucci ed Enrico Bacher a seguito di un diverbio tra i due. A detta degli ospiti gli arbitri avrebbero peccato di parzialit\u00e0. Questo comportamento costa agli ampezzani la sconfitta a tavolino per 2-0, mentre per il Bolzano \u00e8 un passo importante verso la vittoria finale.\nI Diavoli Milano, dopo la sconfitta per 6-2 contro il Cortina, in trasferta, nella seconda gara di andata, sembrano fuori dai giochi, ma con tre vittorie consecutive contro Auronzo (7-2), Bolzano (6-5 in trasferta) e Cortina (4-3) si presentano alla vigilia dell'ultima gara stagionale contro Bolzano ad un punto dai biancorossi. Luogo della sfida decisiva, una sorta di spareggio, \u00e8 il Piranesi di Milano. Dopo il primo tempo chiuso sul 3-1 per gli ospiti, questi commettono l'errore di chiudersi in difesa permettendo ai meneghini di iniziare la rimonta nel periodo centrale con la rete di Gerry Watson che si conclude nell'ultima frazione di gioco nel quale gli avversari vengono travolti con il parziale di 5-1. Il 7-4 finale incorona i Diavoli Milano Campioni d'Italia.\nDopo questa affermazione, passeranno oltre trent'anni prima che una squadra milanese vinca nuovamente lo scudetto: riuscir\u00e0 all'HC Milano Saima nel 1990-91.\nClassifica Finale.\n Il Diavoli Milano Hockey Club vince il suo primo (ed unico) scudetto.\nFormazione Campione d'Italia: Giancarlo Agazzi - Mario Bedogni - Vittorio Bolla - Giampiero Branduardi - Ernesto Crotti - Salvatore Guccione - Igino Fece Larese - Paolo Marchi - Gilberto Nardi - Enzo Poire - Edmondo Rabanser - Gerry Watson."}
{"id": "657334", "revid": "615138", "url": "https://it.wikipedia.org/wiki?curid=657334", "title": "Mario Sica", "text": "Carriera diplomatica.\nLaureatosi in scienze politiche a Firenze il 4 luglio 1959, ha ottenuto il Master's Degree in Studi superiori internazionali presso l'Universit\u00e0 Johns Hopkins di Baltimora nel 1961, ed \u00e8 poi entrato nella carriera diplomatica il 10 settembre 1962.\nHa prestato servizio come diplomatico al Ministero degli Esteri e in missioni diplomatiche a Saigon, Parigi, Canberra, Berna, Mosca e Windhoek.\nImportante fu il contributo di Mario Sica ai tre tentativi di pace italiani alla Guerra del Vietnam tra il 1965 ed il 1968. Mario Sica in quegli anni fu il decifratore d'ambasciata all'ambasciata di Saigon nel Vietnam del Sud. Egli fu anche uomo di fiducia di Giovanni D'Orlandi, l'ambasciatore italiano del Vietnam del Sud in quel periodo e grande diplomatico italiano del secondo dopoguerra.\nDal 1990 al 1992 \u00e8 stato Ambasciatore d'Italia a Mogadiscio e dal 1993 al 1997 \u00e8 stato Capo della Rappresentanza d'Italia presso la CSCE a Vienna.\nRientrato al Ministero degli Esteri a Roma \u00e8 stato dal 2000 al 2001 Direttore Generale per i Paesi dell'Asia, dell'Oceania, del Pacifico e Antartide.\nNominato Ambasciatore di rango nel 2000, ha prestato servizio come Ambasciatore d'Italia al Cairo dal febbraio 2001 al giugno 2003.\nHa lasciato la Carriera diplomatica nel 2004 per raggiunti limiti di et\u00e0.\nEsperienza scout.\nSica \u00e8 entrato nel mondo degli scout a Firenze nel 1947, diventando poi collaboratore dei settori stampa e internazionale dell'Associazione Scouts Cattolici Italiani (ASCI) prima e dell'Associazione Guide e Scouts Cattolici Italiani (AGESCI) poi.\nIn quegli anni in cui il movimento scout rinasceva in Italia, dopo la soppressione fascista, c'era bisogno di fornire materiale per far conoscere il metodo. Sica dunque cur\u00f2 l'edizione italiana dei libri di Baden-Powell, spesso traducendoli di proprio pugno.\nTra il 1956 e il 1960 a Firenze fu capo unit\u00e0 e di gruppo.\nLa sua carriera diplomatica, consentendogli di viaggiare per il mondo, lo mise in contatto con le realt\u00e0 scout di altri paesi, che egli riport\u00f2 in Italia. Nel 1978 fond\u00f2 a Berna il Gruppo Scout \"Baden-Powell\", di lingua italiana e a metodologia AGESCI, per avvicinare i figli degli emigrati italiani al mondo dello scautismo. \u00c8 molto conosciuto anche all'estero, ed in occasione del 75\u00ba anniversario del Movimento Scout ha curato una interessante raccolta di citazioni da B.-P. dal titolo \"Footsteps of the Founder\" (in Italia uscito come \"Giocare il Gioco\"). Nella prefazione a questo libro, il Segretario Generale dell'Organizzazione Mondiale del Movimento Scout (OMMS) L\u00e1szl\u00f3 Nagy scrisse che le opere di B.-P. sono lette in Italia pi\u00f9 che nella sua stessa patria, grazie anche alla sua opera.\nHa scritto numerosi libri sulla storia e le tradizioni dello scautismo.\nOnorificenze.\n\u00c8 l'unico italiano ad aver ricevuto il Lupo di Bronzo, massima onorificenza mondiale dello scautismo:"}
{"id": "657337", "revid": "287204", "url": "https://it.wikipedia.org/wiki?curid=657337", "title": "Campionato italiano di hockey su ghiaccio 1989-1990", "text": "Il campionato italiano di hockey su ghiaccio 1989-90 venne organizzato dalla FISG.\nSerie A.\nLa formula del campionato viene semplificata. Dopo la regular season, con doppia andata e ritorno, accedono ai play-off le prime quattro meglio classificate.\nFormazioni.\nAnche in questa stagione approdano nuove formazioni nella massima serie: Fiemme Cavalese e Devils Milano di Silvio Berlusconi, che per allestire una formazione in serie A acquisisce i diritti sportivi del Como e acquista i Diavoli Rossoneri Milano. Dopo 35 anni, la citt\u00e0 meneghina rivive l'emozioni di un derby, il primo della stagione viene vinto dal Saima per 9-6.\nRisultano iscritte quindi 10 squadre: Bolzano, Asiago, Varese, Milano Saima, Alleghe, Devils Milano, Fassa, Brunico, Fiemme Cavalese e Merano.\nPlay-off.\nSemifinali e finale vengono disputate al meglio delle cinque gare, mentre la sfida per il terzo posto al meglio delle tre.\nGara 1 di finale \u00e8 disputata a Bolzano e i padroni di casa superano l'Asiago per 6-4. All'Hodegart, gli alto atesini s'impongono ancora per 10-6. Il Bolzano riesce a vincere anche Gara 3 per 7-6, ma solamente dopo i tiri di rigore (ben 27) e riesce cos\u00ec a conquistare lo scudetto.\nFinale 3\u00ba/4\u00ba posto.\nIl terzo posto \u00e8 conquistato dal Varese che vince Gara 1 al Palalbani per 6-5. In Gara 2 al Piranesi i rossoblu portano la serie in pareggio, vincendo 5-2. In Gara 3 i Mastini s'impongono per 7-4.\n LHockey Club Bolzano vince il suo undicesimo scudetto.\nFormazione Campione d'Italia: Alessandro Badiani - Giacinto Boni - Ron Flockhart - Mauro Giacomin - Erwin Kostner - Paolo Lasca - Enrico Laurati - Giovanni Melega - Mark Robert Napier - Gaetano Orlando - Gino Pasqualotto - Martin Pavlu - Roberto Romano - Luciano Sbironi - Lucio Topatigh - Moreno Trisorio - Bruno Zarrillo.\nAllenatore: Rudi Hiti.\nPoule retrocessione.\nTra parentesi il bonus di punti derivante dalla regular season.\nIl Merano retrocede nella serie cadetta.\nMarcatori.\nIn vetta alla classifica cannonieri c'\u00e8 Robert Mark Napier (Bolzano) con 154 punti (46 gol e 48 assist), seguito da Scott McLeod (Merano, 153 p.ti, 62 + 91), Tom McMurchy (Fiemme, 148 p.ti, 72 + 76), Ron Flockhart (Bolzano, 147 p.ti, 53 + 94) e Gates Orlando (Bolzano, 144 p.ti, 72 + 72).\nSerie B.\nSerie B1.\nPoule promozione.\nTra parentesi i punti in bonus derivanti dalla regular season.\nPoule retrocessione.\nTra parentesi i punti in bonus derivanti dalla regular season.\nIl Cortina viene promosso in serie A, un'altra squadra bellunese, l'Agordo, retrocede invece in B2.\nSerie C.\nPlayoff.\nIl Dobbiaco vince la serie C."}
{"id": "657345", "revid": "619191", "url": "https://it.wikipedia.org/wiki?curid=657345", "title": "Silat", "text": "Il silat \u00e8 un'arte marziale originaria del Sud-Est asiatico, in particolare degli stati dell'Indonesia e della Malasia, ma \u00e8 praticato anche a Singapore, nel Vietnam meridionale, nel Brunei e nel settore meridionale della Thailandia. In Indonesia \u00e8 chiamato pentjak silat o pencak silat, mentre in Malaisia ha il nome di silat melayu.\nIl \"silat\" trae ispirazione dall'osservazione della natura. Sono infatti molti gli stili e le tecniche esistenti in questa disciplina che si ispirano agli animali, osservando i comportamenti di difesa di questi ultimi e sfruttandone la potenza, che viene applicata al combattimento: tra le pi\u00f9 conosciute, la tigre, il coccodrillo, il gatto, il gallo, l'aquila, la torpedine, il maiale e molti altre.\nDiverse tecniche sono state prese in considerazione da molti esperti di sistemi di combattimento moderni e di difesa personale, e il \"silat\" \u00e8 spesso appreso insieme al kali filippino. \nIl \"silat\" \u00e8 stato inserito dall'UNESCO tra i patrimoni orali e immateriali dell'umanit\u00e0 ed \u00e8 perci\u00f2 considerato \u00abPatrimonio intangibile dell'Umanit\u00e0\u00bb dal dicembre 2019.\nTecniche.\nSconosciuta agli occidentali fino al '700, il \"silat\" \u00e8 caratterizzato da colpi devastanti e brutali, efficaci e al contempo tecnicamente raffinati. Vengono usati colpi di pugno, calcio, gomiti e ginocchia, con moltissime varianti, ma ci\u00f2 che caratterizza questo tipo di combattimento \u00e8 l'uso di tecniche di rottura articolari a impatto (non per trazione o compressione, cio\u00e8 statiche, come in altre discipline quali \"ju-jitsu\" o judo). Nel \"silat\" si assumono spesso posizioni di guardia apparentemente contorte, difficili da apprendere, ma che una volta diventate abituali permettono l'esecuzione di colpi rapidi e potenti. Nel \"silat\", inoltre, vengono usate soprattutto le armi; tipica \u00e8 la posizione accovacciata, detta anche \"seduta\" in \"depock\", a cui spesso viene abbinato l'uso del caratteristico coltello (\"karambit\"), adoperato su linee basse per tagliare i tendini degli arti inferiori, rendendo inoffensivo l'avversario; altre armi spesso impiegate nel \"silat\" sono macete, \"kriss\", catana, sciabola dao, \"tee check\" (sai), e molte altre.\nStili e forme.\nTra gli stili originari dell'Indonesia facenti parte del \"pencak silat\" troviamo:\nTra gli stili originari della Malaisia facenti parte del \"silat melayu\" troviamo:"}
{"id": "657346", "revid": "767487", "url": "https://it.wikipedia.org/wiki?curid=657346", "title": "Vadul lui Vod\u0103", "text": "Vadul lui Vod\u0103 \u00e8 una citt\u00e0 della Moldavia appartenente al Municipio di Chi\u0219in\u0103u di 4.559 abitanti al censimento del 2004\n\u00c8 situato nella periferia est della capitale (a circa 18\u00a0km dal centro) lungo la sponda occidentale del fiume Nistro"}
{"id": "657352", "revid": "767487", "url": "https://it.wikipedia.org/wiki?curid=657352", "title": "Contea di Kent (Rhode Island)", "text": "La contea di Kent, in inglese \"Kent County\", \u00e8 una contea del Rhode Island negli Stati Uniti d'America.\nGeografia fisica.\nLa contea confina a nord con la contea di Providence, a est si affaccia sulla baia di Narragansett che la separa dalla contea di Bristol e da quella di Newport, a sud confina con la contea di Washington ed a ovest confina con le contee di New London e di Windham del Connecticut.\nIl territorio \u00e8 pianeggiante. Nel nord-est scorre il fiume \"Pawtuxet\". Nell'area centrale \u00e8 situato il lago della \"Flat River Reservoir\", alimentato dai fiumi \"Big\", \"Carr\" e \"Quidnick\".\nLa citt\u00e0 pi\u00f9 grande della contea \u00e8 Warwick, la seconda citt\u00e0 dello Stato per popolazione, posta sulla baia di Narragansett.\nStoria.\nLa contea fu costituita nel 1750."}
{"id": "657360", "revid": "287204", "url": "https://it.wikipedia.org/wiki?curid=657360", "title": "Vadul lui Voda", "text": ""}
{"id": "657362", "revid": "1305772", "url": "https://it.wikipedia.org/wiki?curid=657362", "title": "Poppler", "text": "Poppler \u00e8 una libreria per la visualizzazione di documenti PDF, mantenuta da freedesktop.org. \u00c8 basato su Xpdf. Il suo nome deriva dai \"Popplers\" (\"Scrocchiazzeppi\" nella versione italiana) dell'episodio \"Il cibo parlante\" della serie animata \"Futurama\".\nStoria.\nIl progetto \u00e8 iniziato da Kristian H\u00f8gsberg che aveva in mente due obiettivi:\nPoppler stesso \u00e8 un \"fork\" di Xpdf-3.0, visualizzatore PDF sviluppato da Derek Noonburg di \"Glyph and Cog, LLC\".\nFunzionalit\u00e0.\nPoppler pu\u00f2 usare due back-ends per visualizzare documenti PDF: \"Cairo\" e \"Splash\". Le funzionalit\u00e0 dipendono da quale back-end \u00e8 utilizzato. Un back-end sviluppato da terze parti basato sulle librerie grafiche Qt4: il framework di disegno \"Arthur\" \u00e8 disponibile, ma incompleto e non pi\u00f9 sotto sviluppo attivo..Binding (associazioni) esistono per Glib, Qt3, e Qt4, che forniscono interfacce per il backend Poppler, anche se i binding Qt3 e Qt4 supportano solo il backend Splash. C'\u00e8 un patchset (piccole correzioni software) disponibile per aggiungere il supporto per il backend Cairo per i binding basati sulle librerie grafiche Qt4, ma il progetto Poppler attualmente non desidera integrare la funzione nella libreria in sviluppo..\nAlcune caratteristiche dei backend sono i seguenti:\nPoppler \u00e8 dotato di un backend di rendering del testo, nonch\u00e9, richiamabile da riga di comando, dell'utility codice_1. \u00c8 utile per la ricerca di stringhe di testo da riga di comando in un file PDF, usando l'utility codice_2, ad esempio.\nEsempio:\n pdftotext file.pdf - | grep string\nDalla versione 0.9.0, Poppler supporta documenti interattivi utilizzando JavaScript."}
{"id": "657366", "revid": "124561692", "url": "https://it.wikipedia.org/wiki?curid=657366", "title": "Cirillo di Gerusalemme", "text": "Biografia.\nPoco o nulla si sa della sua giovent\u00f9, nacque nel 313 o nel 315 a Gerusalemme o nei dintorni, da genitori cristiani. Le informazioni che abbiamo su questo vescovo ci giungono dai suoi contemporanei Rufino, Epifanio e Geronimo e da vari storici del V secolo tra cui Sozomeno, Socrate e Teodoro.\nVenne ordinato sacerdote dal vescovo Macario di Gerusalemme o dal suo successore Massimo III nel 335. Sotto Massimo III oper\u00f2 come sacerdote della Diocesi di Gerusalemme. Molto incline al dialogo e alla riconciliazione, partecip\u00f2 alle dispute teologiche pi\u00f9 importanti della sua epoca. Sulla disputa cristologica (la natura di Ges\u00f9 Cristo), egli abbracci\u00f2 la corrente di Eusebio di Cesarea, che si situava in una posizione mediana tra la teologia di Atanasio di Alessandria (che divenne poi quella accettata dalla Chiesa), e quella di Ario. Gli ariani non la accettavano, Atanasio sosteneva la consustanzialit\u00e0 (= stessa natura del Padre), mentre Eusebio e Cirillo erano per una posizione dove Cristo era definito \u1f45\u03bc\u03bf\u03b9\u03bf\u03c2 (\"homoios\", simile al Padre).\nCirillo esercit\u00f2 il suo ministero in una citt\u00e0 che, dopo molti anni di violenze e di soprusi, tornava a suscitare l'interesse dei potenti. La madre dell'imperatore, Elena, vi si era recata nel 323, mentre nel 335 lo stesso imperatore Costantino fece erigere la basilica del Santo Sepolcro, che vide in seguito Cirillo operare e predicare. Sotto un altro imperatore, Giuliano, si tent\u00f2 anche di ricostruire il Tempio di Gerusalemme distrutto duecento anni prima.\nCirillo venne nominato vescovo nel 347 da Acacio vescovo di Cesarea. Tra i due sorsero quasi immediatamente forti attriti, sia per questioni amministrative che per questioni teologiche. Questi dissidi sfociarono nella condanna all'esilio, formulata da un concilio indetto dal patriarca Acacio nel 358: Cirillo venne accusato di aver venduto propriet\u00e0 della Chiesa per aiutare i poveri. Nel concilio di Seleucia del 359, presente Cirillo, Acacio venne deposto e il nostro vescovo pot\u00e9, per un breve periodo, rientrare nella sua diocesi. Appena un anno dopo, questa volta ad opera dell'Imperatore Costanzo II, anch'egli filo-ariano, venne di nuovo esiliato. Con l'avvento al potere di Giuliano nel 361, tutti i vescovi esiliati furono riammessi alle loro cariche.\nIl 7 maggio 351 fu testimone, insieme a tutto il popolo di Gerusalemme, dell'apparizione di una croce nel cielo.\nNel 367 venne di nuovo esiliato; questo esilio dur\u00f2 fino al 378. Nel 381 partecip\u00f2 al grande concilio di Costantinopoli, dove venne definitivamente decisa l'adozione del Credo niceno, che divent\u00f2 verit\u00e0 di fede. Anche Cirillo sottoscrisse la definizione di Cristo come \u1f41\u03bc\u03bf\u03bf\u03cd\u03c3\u03b9\u03bf\u03c2 (\"homoousion\", \u00abdella stessa sostanza\u00bb) del Padre, convinto che questa fosse l'unica accettabile. Quando finalmente venne raggiunta, per lui e per la propria Chiesa, una chiara presa di posizione dopo un'intera vita spesa a ragionare e ponderare quale fosse la vera sostanza del Cristo, pot\u00e9 trascorrere gli ultimi anni in serenit\u00e0.\nMori il 18 o il 20 marzo del 386.\nOpere.\nDi questo vescovo ci sono pervenute: un sermone sul lago di Betsaida, una lettera all'imperatore Costanzo II, altri tre piccoli frammenti e ventiquattro sermoni per la \"Catechesi\". La lettera all'imperatore descrive lo straordinario evento avvenuto nel mese di maggio agli inizi del suo episcopato, quando una grande croce comparve nel cielo tra il monte calvario e l'orto degli ulivi. Dei sermoni della catechesi, probabilmente trascritti da un catecumeno, includono la prima introduttiva (Procatechesi), diciotto sermoni tenuti in Quaresima quale preparazione al battesimo indirizzate ai catecumeni (\"photiz\u00f2menoi\"), e che trattano del peccato, della penitenza, della fede, e illustrano il contenuto del \"Simbolo battesimale\" molto simile al Credo adottato dal primo concilio di Costantinopoli, e cinque prediche dette \"mistagogiche\", ossia istruzioni rivolte nella settimana dopo la Pasqua ai neo-battezzati per illustrare la dottrina ed il rito dei sacramenti e la liturgia della messa.\nSi ricordano anche le parole sugli animali e il Creato nella \"Catechesi battesimale\"."}
{"id": "657368", "revid": "297745", "url": "https://it.wikipedia.org/wiki?curid=657368", "title": "Ludaria", "text": ""}
{"id": "657380", "revid": "1318658", "url": "https://it.wikipedia.org/wiki?curid=657380", "title": "Marius Tr\u00e9sor", "text": "Nel 2004 \u00e8 stato inserito nella lista FIFA 100.\nCaratteristiche tecniche.\nGuadalupense di nascita, \u00e8 stato uno dei massimi esponenti del ruolo del libero. Dalle spiccate doti fisiche, ha ricoperto anche il ruolo di difensore centrale. Ai tempi del Marsiglia \u00e8 stato soprannominato la \"Perla delle Antille\".\nCarriera.\nClub.\nCresciuto nelle giovanili della Juventus de Sainte-Anne, inizia la carriera da professionista all'Ajaccio per poi passare all'Olympique Marseille, squadra con la quale vince la Coppa di Francia nel 1976, battendo in finale per 2-0 gli avversari dell'Olympique Lione. Nel 1972 vince il premio come miglior calciatore francese. Con i biancocelesti fa il suo esordio nelle competizioni europee, infatti nel settembre 1973 disputa il primo match di Coppa UEFA nella vittoria esterna per 0-5 contro l'Union Luxembourg. Successivamente gioca con il Bordeaux conquistando la Coppa delle Alpi nel 1980 e il campionato di Francia nel 1984.\nNazionale.\n dal 1971 al 1983 ha collezionato 65 partite in Nazionale. Con Jean-Pierre Adams, per anni, ha formato la coppia centrale \u201cGarde noire\u201d (la \u201cguardia nera\u201d). Ha fatto il suo esordio contro la Bulgaria nella sconfitta per 2-1 valevole per le qualificazioni all'europeo 1972. Con la maglia dei transalpini ha inoltre partecipato alle edizioni 1978 e 1982 del mondiale. In quest'ultima segna in semifinale contro la Germania Ovest, nella celebre \"Notte di Siviglia\", suo il gol, sugli sviluppi di un calcio di punizione, del momentaneo 2-1 per i \"Bleus\"."}
{"id": "657383", "revid": "281779", "url": "https://it.wikipedia.org/wiki?curid=657383", "title": "Harakat Tahrir", "text": "Il Movimento per la Liberazione di Saguia el Hamra e del R\u00edo de Oro, a volte anche Movimento per la Liberazione del Sahara, o semplicemente Movimento di Liberazione (in arabo Harakat Tahrir) fu creato nel 1969 da Muhammad Bassiri, un sahr\u0101w\u012b allora residente a Smara, insegnante coranico, al fine di ottenere l'indipendenza del Sahara Occidentale con un passaggio pacifico dal colonialismo spagnolo a un autogoverno dei Sahr\u0101w\u012b frutto dell'autodeterminazione.\nL'intifada di Zemla.\nInizialmente il gruppo si organizz\u00f2 ed oper\u00f2 in segreto, e rivel\u00f2 ufficialmente la sua esistenza nella dimostrazione del 17 giugno 1970 nel quartiere popolare di Zemla a Laayoune, nel giorno in cui in centro si svolgeva la celebrazione della \"Lealt\u00e0\" alla madrepatria spagnola.\nL'obiettivo era di consegnare ufficialmente un documento alle autorit\u00e0 spagnole in cui si chiedeva un passaggio pacifico all'indipendenza e migliori condizioni per i Saharawi. Era il tentativo di percorrere un processo gandhiano alla oramai certa decolonizzazione avvenuta in ogni parte dell'Africa, escluse le colonie iberiche. Vi fu un doppio ostacolo: il rapporto con gli sceicchi, considerati collaborazionisti degli spagnoli e la reazione cieca e spropositata da parte degli spagnoli.\nInfatti, la protesta fu repressa in modo sanguinoso dalle autorit\u00e0 spagnole, che visto il difficile controllo da parte della polizia e l'insuccesso di un tentativo di mediazione degli sceicchi, fecero intervenire il tercio (la legione straniera spagnola al fine di reprimere la manifestazione.\nVi furono, in quella che venne chiamata Intifada di Zemla, 12 vittime fra i dimostranti saharawi. Vi furono, dopo la manifestazione, numerosi arresti, e Muhammad Bassiri dopo il suo arresto spar\u00ec mentre era sotto custodia spagnola. Fu probabilmente ucciso dai suoi carcerieri e il suo corpo seppellito anonimamente. Viene considerato dal movimento nazionalista come il primo martire della lotta di indipendenza.\nLa rinuncia della non violenza.\nDopo la sconfitta della linea di Harakat Tahrir, i nazionalisti saharawi abbandonarono la speranza di una pacifica transizione dal colonialismo all'indipendenza. Nel maggio del maggio del 1973 venne fondato, sulla continuazione di un movimento precedente, il Fronte Polisario guidato da El-Ouali che inizi\u00f2 subito la lotta armata, dapprima contro gli spagnoli e successivamente contro marocchini e mauritani.\nIl ritorno alla non violenza.\nLo spirito di Harakat Tahrir non \u00e8 tuttavia morto, dopo l'armistizio del 1991, sotto la guida di Mohamed Abdelaziz si \u00e8 passati da una fase di non guerra ad una fase di appoggio e collaborazione totale sulle linee proposte dalle Nazioni Unite e con un ritorno ad una strategia negoziale per la soluzione del conflitto."}
{"id": "657390", "revid": "599013", "url": "https://it.wikipedia.org/wiki?curid=657390", "title": "Prk", "text": ""}
{"id": "657395", "revid": "72396", "url": "https://it.wikipedia.org/wiki?curid=657395", "title": "Ayllos", "text": ""}
{"id": "657398", "revid": "72396", "url": "https://it.wikipedia.org/wiki?curid=657398", "title": "Ayllo", "text": ""}
{"id": "657402", "revid": "6923", "url": "https://it.wikipedia.org/wiki?curid=657402", "title": "KUKA", "text": "KUKA \u00e8 un produttore tedesco (propriet\u00e0 del gruppo cinese Midea) a livello mondiale di robot industriali e soluzioni per l'automazione industriale. La societ\u00e0 KUKA Robotics ha 25 filiali in tutto il mondo, tra cui: Stati Uniti, Canada, Messico, Brasile, Cina, Giappone, Corea, Taiwan, India e la maggior parte degli stati europei. Il nome KUKA, \u00e8 un acronimo per \"Keller und Knappich Augsburg\" ed \u00e8, allo stesso tempo, il marchio registrato che si trova sui robot industriali e altri prodotti realizzati da KUKA.\nStoria.\nLa societ\u00e0 \u00e8 stata fondata nel 1898 ad Augusta, Germania, da Johann Josef Keller e Jacob Knappich. Inizialmente l'azienda si focalizzava su luci stradali e domestiche ma ben presto KUKA cominci\u00f2 a concentrarsi su altri prodotti (macchinari e soluzioni di saldatura; grandi container) diventando nel 1966 il leader di mercato europeo di veicoli comunali. Nel 1973 KUKA invent\u00f2 il primo robot industriale al mondo, FAMULUS. A quel tempo la compagnia apparteneva al gruppo Quandt. Tuttavia nel 1980 la famiglia Quandt si ritir\u00f2 e fu istituita una societ\u00e0 per azioni. Nel 1995 l'azienda si divise fra KUKA Robotics Corporation e KUKA Schwei\u00dfanlagen GmbH (oggi KUKA Systems GmbH). Oggi, KUKA si concentra su soluzioni all`avanguardia per l'automazione dei processi manufatturieri industriali. L'azienda appartiene alla quotata in borsa KUKA AG (precedentemente IWKA Group).\nIl 30 dicembre 2016 il gruppo cinese Midea Group annuncia l\u2019acquisizione di KUKA AG.\nDati aziendali.\nLa sede centrale si trova ad Augusta, Germania. KUKA impiega pi\u00f9 di 3150 dipendenti (30/09/2012). I clienti dell'azienda si trovano soprattutto nel settore dell'automazione industriale, ma sono in aumento anche clienti in altri settori (industria generale).\nFatturato consolidato (KUKA AG):\nRobot KUKA nella cultura di massa.\nRobot KUKA hanno fatto apparizione in diverse pellicole di Hollywood. Nel film di James Bond \"La morte pu\u00f2 attendere\", in una scena raffigurante un palazzo di ghiaccio in Islanda, l'agente NSA Jinx (Halle Berry) viene minacciato da dei robot che praticano la saldatura laser. Nel film diretto da Ron Howard \"Il codice da Vinci\", un robot KUKA consegna al personaggio Robert Langdon, interpretato da Tom Hanks, un contenitore contenente un messaggio criptato. Nel 2001 KUKA ha sviluppato Robcoaster, il primo robot industriale al mondo in grado di portare un passeggero. Dei sedili di montagne russe vengono attaccati al braccio robotico che compie una sequenza di movimenti, simili alle montagne russe, tramite una serie di manovre programmabili. Vi \u00e8 inoltre la possibilit\u00e0 che i passeggeri possano loro stessi programmare i movimenti. Nel 2007 KUKA ha introdotto un simulatore basato sul Robocoaster. Dal 2010 il parco divertimenti della Universal, Isole di avventure, in Orlando, Florida utilizza la tecnologia del braccio robotico di KUKA in una sua attrazione, \"Harry Potter e il viaggio proibito\". I sedili sono montati su dei bracci robotici che sono a loro volta montati su un binario. Questo permette ai bracci di muoversi lungo l'attrazione mentre eseguono i loro movimenti in sincronia con i diversi elementi della corsa (oggetti di scena animati, superfici proiettate, ecc.)."}
{"id": "657404", "revid": "1504506", "url": "https://it.wikipedia.org/wiki?curid=657404", "title": "Repubblica delle Sette Isole Unite", "text": "La Repubblica delle Sette Isole Unite (o \"Repubblica delle Isole Ionie\", \"Repubblica Settinsulare\", \"Eptaneso\" o \"Stato Ionio\"; in greco: ) \u00e8 stata una repubblica delle Isole Ionie esistita dal 1800 al 1807 sotto sovranit\u00e0 congiunta dell'Impero Russo e dell'Impero Ottomano.\nTale Repubblica Settinsulare costitu\u00ec la prima forma di (seppur limitato) autogoverno greco dall'epoca della caduta dell'Impero Bizantino di fronte all'avanzata turca nella met\u00e0 del XV secolo.\nStoria.\nPremessa: la prima occupazione francese (1797-1799).\nVerso la met\u00e0 del XV secolo, le sette Isole Ionie principali (Corf\u00f9, Pax\u00f2, Itaca, Cefalonia, Santa Maura, Zante e Cerigo), al pari delle isole minori di Antipax\u00f2 e Cerigotto e delle \"exclave\" di Parga, Prevesa e Vonizza sulla terraferma, erano finite sotto controllo della Repubblica di Venezia, e anche nei secoli successivi erano rimaste l'unica parte della Grecia a non essere caduta sotto dominio turco.\nQuando nel 1797 il trattato di Campoformio sanc\u00ec la fine della Repubblica di San Marco ed il passaggio della Dalmazia all'Arciducato d'Austria, le Isole Ionie furono invece cedute alla Francia, che le occup\u00f2 militarmente e le organizz\u00f2 dapprima in dipartimenti. Furono cos\u00ec creati i dipartimenti di \"Corcyre\" (Corf\u00f9, con capoluogo l'omonima citt\u00e0), \"Ithaque\" (Itaca, con capoluogo Argostoli) e \"Mer \u00c9g\u00e9e\" (Mar Egeo, con capoluogo Zante), tutti sottoposti al governo centrale del conte Teotochi.\nI francesi vennero inizialmente accolti con favore dalla parte giacobina della popolazione di Corf\u00f9, dove distrussero i simboli del potere oligarchico veneziano (il Libro d'Oro con l'elencazione delle famiglie aristocratiche, nonch\u00e9 vari stemmi) e introdussero un effimero Concilio Repubblicano formato da nobili e borghesi. Tuttavia l'entusiasmo iniziale della popolazione corfiota scem\u00f2 rapidamente con l'introduzione di alte tasse e l'esazione di ulteriori contributi, fino allo scoppio di alcune rivolte. In questo periodo di amministrazione francese venne fondata la prima tipografia della Grecia, una libreria e un dipartimento dell'educazione. Buona parte del popolo, dei nobili e degli intellettuali delle Isole Ionie non aveva mai gradito la presenza francese rimanendo fedele al governo veneziano; basti pensare alla fiera resistenza opposta ai francesi dal conte Giovanni Capodistria.\nL'indipendenza (1800-1807).\nTuttavia, tra l'ottobre 1798 ed il marzo 1799, una flotta congiunta russo-ottomana comandata dall'ammiraglio F\u00ebdor F\u00ebdorovi\u010d U\u0161akov riusc\u00ec man mano a prendere controllo delle isole dopo averle strette d'assedio ed il 21 marzo 1800, con l'assenso dell'Inghilterra ed il reclutamento di un piccolo gruppo di reduci dell'esercito dell'ormai caduta Repubblica di Venezia, fu firmato a Costantinopoli un trattato che riconobbe la formale indipendenza della Repubblica delle Sette Isole Unite (nota anche come \"Repubblica delle Isole Ionie\", \"Repubblica Settinsulare\", \"Eptaneso\" o \"Stato Ionio\"), repubblica posta sotto la protezione dello zar Alessandro I e tributaria dell'Impero Ottomano (al cui sultano era obbligata a pagare 75.000 piastre ogni tre anni) sul modello esplicito della Repubblica di Ragusa.\nCapitale del nuovo Stato, primo esempio di territorio ellenico indipendente dopo secoli, e dotato di costituzione e leggi autonome, divenne la citt\u00e0 di Corf\u00f9. La bandiera del nuovo Stato raffigurava un leone marciano dorato (a ricordare l'antica presenza veneziana) in campo blu e cornice rossa, e reggente una vangelo chiuso con sette frecce che simboleggiavano le isole. Fu cos\u00ec riportato nelle isole greche il Leone di San Marco, simbolo della Repubblica Veneta che i francesi avevano tentato di rimuovere da porte, colonne, capitelli ed edifici pubblici.\nNella Repubblica delle Sette Isole Unite, formata su modello dell'oligarchica Repubblica di Ragusa, vennero restaurati i diritti dell'aristocrazia. Al vertice dello Stato fu posto un Senato di 14 membri (due per ciascuna isola, eletti tra i Consigli Maggiori e tutti appartenenti alla nobilt\u00e0). Primo presidente del Senato divenne il conte Spiridione Giorgio Teotochi (Theotokis), mentre come segretario di stato fu nominato il conte Giovanni Capodistria (Kapodistrias), il futuro presidente della Grecia indipendente.\nLa costituzione del 1803.\nDopo una serie di ribellioni soffocate con la forza, nel 1803 l'\"Assemblea Costituente degli Ioni\" promulg\u00f2 una nuova costituzione, elaborata dal conte Antonio Maria Capodistria, padre di Giovanni, in base alla quale i non aristocratici pi\u00f9 abbienti ottennero il diritto di elettorato attivo e passivo. Secondo la nuova carta fondamentale il potere esecutivo della repubblica era esercitato dal Senato di 17 membri, presieduto da un Principe con poteri di rappresentanza nei rapporti esteri; primo principe divenne il conte Teotochi, fino ad allora presidente. Il potere legislativo era invece in mano a 40 rappresentanti nazionali, mentre il supremo organo giurisdizionale era la Censura Generale, organo collegiale formato da tre censori sotto la guida di un eforo. Allo stesso tempo la lingua greca venne elevata a lingua coufficiale, affiancandosi all'italiano, che fino a quel momento aveva goduto di maggior prestigio.\nSecondo la costituzione del 1803 i sincliti di ogni isola (ovvero i Nobili Costituzionali presenti nel Registro Civico Costituzionale della rispettiva isola tra i 25 e 60 anni d'et\u00e0) si riunivano ogni due anni dal 15 al 30 gennaio ed eleggevano i Rappresentanti del Corpo Legislativo e del Senato.\nLa seconda occupazione francese (1807-1809).\nIn seguito alla pace di Tilsit del 1807, che segn\u00f2 il temporaneo riavvicinamento tra la Francia e la Russia, quest'ultima cedette le isole a Napoleone, che le inglob\u00f2 poi nelle Province Illiriche. All'ultimo principe, il deposto conte Komuto, successe il generale Donzelot come governatore militare; le Isole Ionie vennero ribattezzate \"gouvernement local de Corfou\". In questo secondo periodo di amministrazione francese venne abrogata la costituzione del 1803 e reinstaurata l'uguaglianza delle classi, introdotta la coscrizione obbligatoria ed istituita un'Accademia Ionia che ebbe breve vita. Nel contempo fu introdotta la coltura della patata e del pomodoro sulle isole. Nei tre anni in cui tornarono al potere, i francesi non riuscirono mai a ottenere il controllo completo di tutto l'ex territorio della Repubblica delle Isole Ionie, diverse zone delle isole furono interessate da episodi di resistenza sostenuti dal governo britannico.\nL'occupazione inglese (1809-1815).\nA partire dall'ottobre 1809 la maggior parte delle isole venne per\u00f2 occupata dalle forze britanniche, che instaurarono un governo provvisorio a Zante. Solo Corf\u00f9 e Pax\u00f2 resistettero e vennero tenute dai francesi fino al luglio 1814, quando, in seguito alla caduta di Napoleone, il generale Donzelot consegn\u00f2 la cittadella agli inglesi.\nIl 5 novembre 1815 le isole vennero infine erette a protettorato inglese con il nome di Stati Uniti delle Isole Ionie (tale protettorato sarebbe rimasto inglese fino al 1864, anno della sua incorporazione nel nuovo regno di Grecia)."}
{"id": "657407", "revid": "481349", "url": "https://it.wikipedia.org/wiki?curid=657407", "title": "Contropiede", "text": ""}
{"id": "657415", "revid": "1929775", "url": "https://it.wikipedia.org/wiki?curid=657415", "title": "Alfa Romeo Giulia", "text": "LAlfa Romeo Giulia (\"Tipo 105\") \u00e8 un'autovettura prodotta dall'Alfa Romeo dal 1962 al 1977. Nata come erede della \"Giulietta\", \u00e8 stata proposta in numerose varianti di carrozzeria, nelle tipologie berlina, coup\u00e9, cabriolet e spider.\nComplessivamente, in 15 anni, ne sono stati prodotti circa 1 milione di esemplari. Ci\u00f2 ha reso la Giulia una delle vetture pi\u00f9 vendute della storia dell'Alfa Romeo; di questi, 572.646 furono realizzati nella versione berlina tre volumi.\nDescrizione generale.\nNata all'inizio degli anni Sessanta col compito di sostituire la Giulietta, ne riprendeva lo schema meccanico di base. Il motore era a quattro cilindri di scuola aeronautica, con distribuzione bialbero e costruzione interamente in alluminio. Rispetto a quello della sua progenitrice era presente, oltre all'incremento di cilindrata da 1290 a 1570 cm\u00b3, l'importante innovazione delle valvole di scarico raffreddate al sodio (le valvole erano cave, e la cavit\u00e0 conteneva granuli di sodio, che trasportavano il calore dal fungo verso lo stelo).\nLe sospensioni anteriori avevano uno schema particolarmente sportivo a quadrilateri sovrapposti, mentre il retrotreno, pur utilizzando la classica e un po' conservatrice soluzione a ponte rigido, fu reso pi\u00f9 efficace spostando gli attacchi di molle e ammortizzatori dai semiassi ai bracci longitudinali, mantenendo la scatola del differenziale in alluminio ed evolvendo il disegno del braccio superiore di controllo dello scuotimento laterale. La trasmissione era manuale a cinque rapporti, mentre i freni erano a tamburo, con quelli anteriori a 3 ganasce e tamburi in alluminio alettato, sostituiti in seguito da un impianto a 4 dischi Dunlop (Ate dal 1967).\nNel 1970 altre modifiche meccaniche, le pi\u00f9 sostanziali sono la pedaliera ora infulcrata superiormente ed il freno a mano, la cui leva viene spostata da sotto la plancia, di fianco al piantone dello sterzo, alla pi\u00f9 convenzionale leva sul tunnel centrale in mezzo ai sedili anteriori.\nSe la meccanica era d'avanguardia (a parte alcune soluzioni della primissima serie, come il comando del cambio al volante, con la cloche come \"optional\"), anche la scocca a deformazione differenziata con cellula abitativa rigida e la linea della carrozzeria erano molto moderne. Grazie alla coda tronca, alle incavature laterali alla base della linea di cintura (che accompagnavano l'aria dal muso alla coda) e al muso basso e sfuggente, la Giulia aveva un coefficiente di penetrazione aerodinamica (CX) particolarmente basso per l'epoca e la categoria (0,34) grazie all'uso, durante la sua progettazione, della galleria del vento. Famoso fu lo slogan \"la Giulia, l'auto disegnata dal vento\". Questo design dava al modello un tocco di notevole aggressivit\u00e0 (i fari grandi alle estremit\u00e0, e i piccoli all'interno, ricordavano una persona con le ciglia aggrottate).\nIl risultato finale di tanta tecnologia furono prestazioni al vertice della categoria: una prova su strada condotta dalla famosa rivista specializzata \"Quattroruote\" nel 1965 la pose a confronto con altre 12 concorrenti di pari classe; ne risult\u00f2 la pi\u00f9 veloce con 175,979\u00a0km/h, con gli altri modelli che oscillavano tra i 132\u00a0km/h e i 165\u00a0km/h.\nLa vettura, secondo le strategie dei vertici Alfa Romeo, doveva essere lanciata in concomitanza con l'inaugurazione del nuovo stabilimento di Arese, ma a causa dei continui ritardi nella consegna dello stesso, i primi esemplari di Giulia, che furono assemblati nel 1962, vennero realizzati interamente allo storico impianto milanese del Portello. Poi, per circa 2 anni, si ebbe una curiosa fase di transizione durante la quale le scocche erano prodotte ad Arese, mentre la componentistica meccanica proveniva ancora dal Portello. Ci\u00f2 fu possibile per la distanza dei due siti produttivi, che era di soli 15 chilometri. La prima vettura ad essere prodotta interamente ad Arese fu invece la Giulia GT del 1963.\nLa prima serie (1962-1972).\nLe 1600.\nLa Giulia venne presentata presso l'Autodromo Nazionale di Monza il 27 giugno 1962 nella versione \"TI\" (acronimo di \"Turismo Internazionale\").\nGrazie alla cilindrata di 1570 cm\u00b3 e all'alimentazione con un carburatore doppio corpo verticale Solex 32 PAIA/7, il motore poteva erogare una potenza di 92 CV DIN (106 SAE). Il cambio a 5 rapporti, all'epoca una chicca in genere riservata a vetture di alta sportivit\u00e0 e classe, aveva di serie un tradizionale ma poco sportivo comando con la leva al volante, che ne condizionava la manovrabilit\u00e0 permettendo, per\u00f2, l'adozione di un sedile anteriore unico e di conseguenza l'omologazione per sei posti. La plancia (in plastica grigia) incorporava una strumentazione ad andamento orizzontale (con tachimetro a nastro e un piccolo contagiri circolare sulla sinistra).\nNel 1963 venne presentata la versione alleggerita e potenziata \"Giulia Ti Super\", pensata per la partecipazione alle gare della categoria Turismo. \nEsternamente la \"Ti Super\" si riconosce per la sostituzione dei fari di profondit\u00e0 con prese d'aria circolari e per i quadrifogli adesivi sulle fiancate che per la prima volta appaiono su un'Alfa Romeo di serie. Omologata nel Gruppo 2 la \"Ti Super\" diede buona prova delle sue qualit\u00e0, restituendo parecchie soddisfazioni all'Alfa Romeo che coni\u00f2 lo slogan: \"Giulia, la berlina che vince le corse\".\nDopo averli sperimentati sulla \"Ti Super\", nel 1964 l'Alfa Romeo aggiorn\u00f2 anche la \"1600 Ti\" adottando 4 freni disco (dopo 22.000 esemplari con freni a tamburo), sedili anteriori separati e pensionando il cambio al volante in favore della cloche sul pavimento, prima disponibile solo a richiesta. Nel 1965 la \"1600 TI\" venne affiancata dalla \"Giulia Super\" conosciuta come \"Bollo Oro\" fino al 1969 e \"Biscione\" dal 1969 al 1972, a causa dei due fregi distintivi applicati ai montanti posteriori. Quest'ultima \u00e8 la pi\u00f9 riuscita, apprezzata e ricercata dai collezionisti. Finiture pi\u00f9 curate (plancia rivestita in legno, strumentazione circolare, sedili ridisegnati, profilo \"sottoporta\" cromato, diversi fregi posteriori, biscioni smaltati sui montanti posteriori) erano le caratteristiche salienti della \"Super\", insieme con il motore che, grazie all'adozione di due carburatori doppio corpo orizzontali (Weber 40 DCOE4 oppure Solex 40 PHH/2 entrambi con venturi da 27), erogava 98 CV DIN (112 SAE).\u00a0Il nuovo rapporto al ponte 9/41 le consent\u00ec di raggiungere nella prova su strada di Quattroruote i 177,154 km/h, velocit\u00e0\u00a0di poco superiore alla precedente \"Ti\", ma raggiunta a un minore regime di giri, con un miglioramento del comfort e dei consumi.\nNello stesso anno, Pininfarina utilizz\u00f2 la base meccanica della \"1600\" per costruire una propria versione coup\u00e9 con carrozzeria aerodinamica che fu presentata al salone dell'automobile di Torino.\nNel 1967 la \"1600 TI\" usc\u00ec di listino venendo rimpiazzata, come versione di accesso, dalla \"1600 S\", che era dotata di un motore (sempre con un singolo carburatore doppio corpo) potenziato a 95\u00a0CV DIN (109 SAE), strumentazione simile alla \"Super\" ed eliminazione di quasi tutti i profili cromati.\nNel 1969 la \"Super\" venne potenziata a 102\u00a0CV DIN (116 SAE) grazie a nuovi alberi a camme e all'aumento del diametro dei tubi Venturi (da 27 a 30) dei carburatori (Weber 40 DCOE27 o Dell'Orto 40 DHLA o Solex C40 DDH/6) che le consentivano di raggiungere una velocit\u00e0 massima di 178,231 kh/h\nLe 1300.\nNel 1964 venne lanciato il modello d'accesso \"Giulia 1300\", con motore di 1290\u00a0cm\u00b3 dotato di un carburatore doppio corpo che erogava 78\u00a0CV DIN (89 SAE) evoluzione di quello montato sulla Giulietta TI, cambio a 4 marce, frontale con due soli fari (anzich\u00e9 4 come sulla \"1600\"), interni molto semplificati e dotazione di accessori ridotta all'osso (mancavano anche la luce di retromarcia, i rostri ai paraurti ed il servofreno). Nonostante le economie si afferm\u00f2 immediatamente come la 1300 pi\u00f9 veloce del mondo, con una punta dichiarata di oltre 155\u00a0km/h; nella prova di Quattroruote raggiunse i 160,392\u00a0km/h.\nNel 1966 venne presentata la \"1300 TI\", con motore di 1290\u00a0cm\u00b3 alimentato sempre da un carburatore doppio corpo verticale Solex 32 PAIA/7, ma potenziato a 82\u00a0CV DIN (94 SAE) grazie al superiore rapporto di compressione (9:1 invece di 8.5:1) e ai collettori di aspirazione e scarico maggiorati, simili a quelli della 1600 TI. Dalla 1600 ricevette anche il cambio (\"L'unica 1300 a cinque marce\", reclamizzava la casa) e finiture pi\u00f9 curate. Sempre invariato il frontale con due soli fari.\nNel 1967 anche la \"1300 TI\" ottenne il servofreno, la strumentazione ad andamento orizzontale divenne circolare e venne montato un nuovo volante sportivo a 3 razze. La calandra fu modificata adottando una semplice rete nera con tre listelli orizzontali cromati e variarono le feritoie alla base del parabrezza. Anche la \"Giulia 1300\" base adott\u00f2 le stesse modifiche esterne, pur rimanendo senza rostri ai paraurti.\nNel 1969 la \"1300 TI\" venne dotata di frizione a comando idraulico con molla a diaframma; nel 1970 ricevette un nuovo impianto frenante a doppio circuito, la pedaliera infulcrata in alto, il correttore di frenata al retrotreno, l'alternatore al posto della dinamo e il passaggio a cerchi da 14\" con pneumatici 165/80 (quest'ultima modifica venne effettuata anche sulla \"1300\" base). Accreditata di una velocit\u00e0 massima di oltre 160\u00a0km/h, nella prova di Quattroruote raggiunse i 163,456\u00a0km/h\nNel 1970 nacque la \"Giulia 1300 Super\", che riprendeva le finiture dell'omonima versione \"1600\" (ma il frontale rimaneva a fari singoli), raggiungendo prestazioni ancora pi\u00f9 elevate grazie al motore 1300 alimentato con 2 carburatori orizzontali doppio corpo (Weber 40 DCOE 28, Dell'Orto DHLA 40, Solex C 40 DDH/4) da 89 CV DIN (103\u00a0SAE) gi\u00e0 utilizzato sulla GT Junior fin dal 1966. Nella prova di Quattroruote raggiunse i 166,879\u00a0km/h a fronte di una velocit\u00e0 dichiarata di 165\u00a0km/h.\nNel 1971 anche la \"1300\" base ricevette il servofreno e la pedaliera infulcrata in alto ma, nello stesso anno, venne tolta dal listino senza aver mai subito altre modifiche.\nLa seconda serie (1972-1977).\nLa Giulia Super \"unificata\".\nNel 1972, in occasione di un leggero ma significativo restyling, la gamma venne semplificata e l'offerta ridotta a due soli modelli. Le modifiche estetiche riguardarono la calandra (ora solo nella unica configurazione nera con 5 barre cromate), l'eliminazione delle cornici cromate attorno alle luci posteriori e i cerchi ruota con borchie cromate e bulloni a vista.\nAll'interno venne mantenuto l'allestimento \"Super\", con alcune semplificazioni (pavimento in gomma anzich\u00e9 in moquette). La \"Giulia Super\" (questa la nuova denominazione) era disponibile nelle due versioni, assolutamente identiche (a parte i gocciolatoi e canaline cromati per la 1.6) anche nel frontale a 4 fari, \"1.3\" da 89\u00a0CV DIN (103 SAE) e \"1.6\" da 102\u00a0CV DIN (116 SAE).\nLa Nuova Super.\nNel 1974 un restyling pi\u00f9 consistente diede vita alla \"Nuova Super\". A cambiare furono il frontale (nuova calandra in plastica nera, diverso scudetto Alfa Romeo, cofano motore liscio), i paraurti (pi\u00f9 avvolgenti), la coda (cofano liscio, diverso layout delle luci) e gli interni (plancia rivista, consolle centrale con bocchette di ventilazione frontali, pavimento in moquette, sedili con poggiatesta). Per quanto riguarda invece la meccanica, non ci fu nessuna novit\u00e0. La gamma rimaneva composta delle versioni \"1,3\" da 89\u00a0CV e \"1,6\" da 102\u00a0CV (DIN).Nonostante gli anni trascorsi, la Giulia continuava a distinguersi, anche in quest'ultima versione, per le doti motoristiche , telaistiche ed aerodinamiche : una nota rivista specializzata annot\u00f2 \"\"la berlina 1300 pi\u00f9 veloce del mercato\", e ancora nell'accelerazione da fermo \"il tempo sul chilometro da fermo [...] \u00e8 ancora oggi il migliore ottenuto da berline 1300\"\".\nNel 1976 venne lanciata la \"Nuova Super Diesel\", mossa da un 4 cilindri Diesel di 1760\u00a0cm\u00b3 prodotto dalla Perkins Engines (era lo stesso dei furgoni Alfa Romeo F12). Progetto figlio della crisi petrolifera, adottava un motore da 55 CV\u00a0 secondo le specifiche SAE equivalenti a 52 CV DIN, che consentiva una velocit\u00e0 massima di 138 km/h dichiarati dalla Casa. Costruito interamente in ghisa, gi\u00e0 per l'epoca era considerato poco adatto ad una berlina di impostazione sportiva a causa del suo eccessivo peso. La \"Nuova Super Diesel\" non ottenne il successo commerciale sperato e ne vennero prodotte all'incirca 6.500. Questa versione ebbe per\u00f2 un primato: fu la prima autovettura con motore Diesel ad entrare ufficialmente nel listino Alfa Romeo.\nVarianti di carrozzeria e vetture derivate.\nLa versatilit\u00e0 tecnica della Giulia fu ampiamente sfruttata dall'Alfa Romeo negli anni sessanta e nei primissimi anni settanta tanto che, fino all'esordio dell'Alfetta e dell'Alfasud, tutta la gamma era composta da modelli basati sulla sua meccanica.\nCoup\u00e9.\nLe principali varianti di carrozzeria erano le coup\u00e9:\nCabriolet.\nAccanto alle coup\u00e9 vi era la versione cabriolet, che venne prodotta in soli 1000 esemplari, per un periodo di tempo limitato:\nSpider.\nLe altre varianti erano le spider a due posti:\nFamiliare.\nInfine, ne sono stati realizzati alcuni esemplari con carrozzeria familiare che furono denominati Giulia Promiscua (o Giardinetta). Ne fu anche prodotta una versione speciale furgonata in uso alla Polizia Stradale, ai servizi di assistenza tecnica dei concessionari, alle officine autorizzate e alle squadre corse. Tutte erano equipaggiate con il motore 1600.\nNe sono stati costruiti pochi esemplari realizzati dai seguenti carrozzieri indipendenti:\nTrattandosi di realizzazioni semi-artigianali, gli esemplari dei vari carrozzieri differivano fra loro, rispetto alla Giulia berlina originale, per alcuni particolari.\nTorpedo.\nNel 1965 la Carrozzeria Colli, su richiesta della dirigenza Alfa Romeo, allest\u00ec una versione con carrozzeria aperta di tipo spiaggina della \"Giulia\", da utilizzare quale automobile di rappresentanza all'interno dell'azienda, in caso di visite ufficiali.\nDenominata \"Torpedo\" e realizzata su autotelai \"Giulia Super\" in due soli esemplari, la vettura \u00e8 priva del padiglione e delle portiere ed \u00e8 dotata di tendalino di copertura amovibile, ancorato al parabrezza e, al posteriore, ad apposite centine tubolari. Gli interni sono caratterizzati da due ampi divani, con braccioli sporgenti dalla carrozzeria.\nTra le varie personalit\u00e0, nel 1966 la \"Giulia Super Colli Torpedo\" ospit\u00f2 il Presidente della Repubblica Giuseppe Saragat, durante la sua visita per portare il saluto alle maestranze della fabbrica di Arese.\nEntrambi gli esemplari, non omologati per la circolazione stradale, sono perfettamente conservati. Uno dei due \u00e8 presente nella collezione del Museo storico Alfa Romeo.\nModelli derivati.\nLe derivate che hanno sfruttato lo stesso pianale della Giulia sono invece:\nLa Giulia in dotazione alle forze dell'ordine.\nPer molti anni la Giulia \u00e8 stata in dotazione a Polizia e Carabinieri (nonch\u00e9 auto preferita dai malviventi per le loro fughe) in forza della sua velocit\u00e0, agilit\u00e0 e tenuta di strada. Proprio queste sue caratteristiche l'hanno fatta diventare un'icona del cinema poliziottesco degli anni settanta.\nLe Giulia berlina hanno trovato largo impiego nei diversi reparti di Polizia e Carabinieri.\nLe Giulia Promiscua (c.d Speciale) venne principalmente impiegata nei servizi di pattugliamento e pronto intervento di Polizia Stradale. Caratteristiche salienti dell'allestimento erano il tettuccio apribile che permetteva agli operatori di effettuare rilievi fotografici da posizione sopraelevata e l'assenza del divano posteriore sostituito da un singolo strapuntino. All'interno del vano di carico trovavano alloggiamento la cartellonistica stradale, torce a vento, torce elettriche coperte, tanica, kit di pronto soccorso, crick idraulico, coni di segnalazione e kit di rilevamento incidente stradale.\nDegna di nota la Giulia berlina Specializzata, una versione semiblindata assegnata ad alcuni Comandi di Polizia. Sulla base della Giulia nella colorazione verde salvia era dotata di parabrezza blindato suddiviso in tre parti (all'epoca non esisteva una tecnologia tale da realizzare cristalli blindato ad andamento curvo). Altre caratteristiche erano la presenza delle catene metalliche anti foratura davanti alle ruote anteriori (come l'Alfa Romeo 1900 sempre della Polizia), l'assenza del lampeggiante sul tetto (spostato sul ripiano sottolunotto) e la paratia antiproiettile alloggiata all'interno del cofano motore)\nAdoperata nelle varie versioni e motorizzazioni, anche da parte delle societ\u00e0 autostradali, numerosi esemplari a fine carriera sono stati rivenduti a societ\u00e0 o direttamente a privati. Non pochi esemplari sono stati restaurati da collezionisti. Lo stesso Museo delle auto della Polizia di Stato vanta alcune varianti di Giulia in livrea.\nQuesta vettura \u00e8 stata adottata anche dalla Guardia di Finanza, nella versione 1600. Nel 1970 il Corpo acquist\u00f2 un consistente lotto di Giulia con specifiche esclusive per le Fiamme Gialle. Montarono infatti il pi\u00f9 potente motore dell'Alfa 1750, per poter competere con le veloci vetture dei contrabbandieri. Furono distribuite ai Nuclei Mobili e fecero un egregio servizio sino alla fine degli anni '70.\nLa Giulia nei fatti di cronaca.\nUna Giulia 1300 fu la vettura con la quale i fratelli Leopoldo e Giovanni Pirelli ebbero un grave tamponamento a catena avvenuto l'11 marzo 1973 nella galleria Monte Castelletti dell'Autostrada A12 Genova - Sestri Levante, a Sori, in cui rimasero entrambi gravemente ustionati. Giovanni Pirelli mor\u00ec il 3 aprile successivo.\nLa Giulia 1300 dei fratelli Pirelli, ferma in coda, venne tamponata da una Fiat 128 e si incendi\u00f2. L'autista dei fratelli Pirelli, Aldo Nardi, riusc\u00ec ad uscire dalla Giulia negli istanti successivi all'incidente e ad estrarre i fratelli Pirelli dalla vettura in fiamme. Giovanni, rimasto qualche istante in pi\u00f9 a bordo della vettura, riport\u00f2 ustioni di terzo grado sul 70% del corpo."}
{"id": "657425", "revid": "16758", "url": "https://it.wikipedia.org/wiki?curid=657425", "title": "Devils Milano", "text": ""}
{"id": "657426", "revid": "1305772", "url": "https://it.wikipedia.org/wiki?curid=657426", "title": "Impanatura", "text": "Impanatura indica"}
{"id": "657429", "revid": "122899235", "url": "https://it.wikipedia.org/wiki?curid=657429", "title": "4.48 Psychosis", "text": "4.48 Psychosis (a volte tradotta in italiano come Psicosi delle 4 e 48) \u00e8 l'ultima opera teatrale della drammaturga britannica Sarah Kane e risale al 1999.\nL'opera non ha espliciti personaggi o indicazioni di scena, dando al testo scritto un aspetto inconsueto per un pezzo destinato alla rappresentazione. Per questo motivo la sua messa in scena pu\u00f2 variare molto a seconda delle produzioni.\nIl dramma \u00e8 scritto dal punto di vista di qualcuno con gravi problemi di depressione, un disordine mentale di cui Sarah Kane stessa soffriva ed \u00e8 organizzato come un lungo monologo.\nDopo aver completato questo testo Sarah Kane tent\u00f2 il suicidio ma fu immediatamente scoperta e ricoverata in ospedale. A causa di mancanza di personale fu lasciata sola tre ore durante le quali si impicc\u00f2 con i lacci delle sue stesse scarpe. Mor\u00ec il 20 febbraio 1999.\nRappresentazioni.\n\"4.48 Psychosis\" fu rappresentato, per la prima volta, circa un anno e mezzo dopo il suicidio: il 23 giugno 2000 al Royal Court Theatre per la regia di James Macdonald.\nLa prima rappresentazione italiana \u00e8 stata il 15 settembre 2001 al Festival Benevento Citt\u00e0 Spettacolo, interpretato da Monica Nappo, regia di Pierpaolo Sepe, prodotto dal Nuovo Teatro Nuovo di Napoli."}
{"id": "657443", "revid": "767487", "url": "https://it.wikipedia.org/wiki?curid=657443", "title": "Il mondo di Sophie", "text": "Il mondo di Sophie \u00e8 un film norvegese del 1999 basato sul romanzo \"Il mondo di Sofia\" best seller di Jostein Gaarder. \u00c8 stato trasmesso in Italia sul canale digitale terrestre Iris nel 2008.\nTrama.\n\"Sofia Amundsen\" \u00e8 una ragazzina di 14 anni. Un giorno riceve delle lettere che contengono domande filosofiche tipo \"\"Chi sei tu?\", \"da dove viene il mondo?\"\" che la fanno riflettere. In seguito riceve anche un video che mostra il misterioso filosofo nell'antica Atene nel 399 a.C. mentre si sta svolgendo il processo a Socrate. Il misterioso filosofo, che si chiama Alberto Knox, riprende in diretta l'Apologia di Socrate, la sua condanna a morte e il momento in cui Socrate beve la cicuta. Sofia riceve anche una cartolina da un maggiore dell'ONU in Libano, \"Albert Knag\", in cui questo fa gli auguri di compleanno a sua figlia \"Hilde Moller Knag\" per\u00f2 mandando la cartolina a Sofia. Alberto le parla anche di Platone, Aristotele e dei cinici.\nSofia in seguito conosce di persona Alberto in una chiesa medievale. Qui Alberto le parla del Medioevo, in particolare di Hildegard von Bingen e San Tommaso d'Aquino. Il giorno successivo compare nel giardino di Sofia il cane di Alberto \"Ermes\" che la guida alla casa di Alberto. Una volta entrata nell'abitazione Sofia assiste alla metamorfosi del cane in Alberto. Quindi il cane e Alberto sono la stessa persona! Quando Alberto inizia a parlarle del Rinascimento si apre una breccia sul muro e tramite essa entra in casa l'architetto rinascimentale italiano \"Rocco Spinotti\" che si scusa per aver usato troppo esplosivo e li invita a venire nel suo paese. Alberto e Sofia attraversano la breccia e si ritrovano nel Rinascimento. Qui incontrano persone del calibro di Leonardo Da Vinci, Michelangelo Buonarroti, William Shakespeare, Niccol\u00f2 Copernico e Johann Gutenberg.\nUna volta tornati nel presente Alberto parla a Sofia di Cartesio poi la fa dialogare col programma di un computer, esempio di intelligenza artificiale. Il maggiore si intrufola nel computer e manda gli auguri di compleanno a Hilde.\nSofia si reca nella casetta del maggiore dove incontra il filosofo empirista inglese George Berkeley che le spiega che lei non esiste ma \u00e8 un personaggio di un libro scritto da un maggiore dell'ONU in Libano (Albert Knag) per insegnare a sua figlia Hilde la filosofia.\nSofia e Alberto progettano di scappare dal libro ma il piano pu\u00f2 funzionare solo se Alberto finisce il corso di filosofia. Quindi inizia a parlarle dell'illuminismo e della rivoluzione francese. Ad un tratto Sofia e Alberto si ritrovano in Francia ai tempi della rivoluzione dove incontrano Robespierre e assistono all'esecuzione di Olympe de Gouges. Dopodich\u00e9 Alberto le parla di Kant, Nietzsche, Kierkegaard, di Hegel e del comunismo.\nArriva il giorno della festa di compleanno di Sofia. Il maggiore, che essendo lo scrittore del romanzo \u00e8 praticamente un Dio nel mondo di Sofia, fa schiantare la mercedes dei genitori di \"Jorunn\", un'amica di Sofia, e Sofia e Alberto approfittano dell'attimo di distrazione del maggiore fuggendo dal libro passando attraverso uno specchio magico. Sofia e Alberto si ritrovano nel mondo reale pi\u00f9 precisamente in casa di Hilde.\nSofia prova a comunicare con Hilde ma non ci riesce perch\u00e9 nel mondo reale \u00e8 solo uno spirito e non pu\u00f2 essere percepita dalle persone reali. Il padre di Hilde ritorna dal Libano e parla a sua figlia del big bang. Sofia propone a Alberto di ritornare nel loro mondo, Alberto accetta e i due attraversano di nuovo lo specchio. Arrivano a una festa in cui sono presenti vari personaggi fantastici come Zorro, Pinocchio, Cappuccetto Rosso, Pippi Calzelunghe e la madre e gli amici di Sofia. Il film si conclude con Sofia che guarda stupita i fuochi d'artificio."}
{"id": "657444", "revid": "124798168", "url": "https://it.wikipedia.org/wiki?curid=657444", "title": "Sassocorvaro", "text": "Sassocorvaro (\"Scorb\u00e8ra\" in dialetto gallo-piceno) \u00e8 stato un comune italiano di abitanti della provincia di Pesaro e Urbino.\nIn seguito a referendum popolare del 2 dicembre 2018, si \u00e8 avviata la procedura di unificazione al comune di Auditore. Il 1\u00ba gennaio 2019 \u00e8 stato istituito il comune di Sassocorvaro Auditore, del quale \u00e8 divenuto capoluogo.\nGeografia fisica.\nIl borgo, articolato attorno alla rocca Ubaldinesca, si erge su un colle che domina la valle del fiume Foglia. Tra Sassocorvaro e la sua frazione di Mercatale si estende un lago artificiale, chiuso da una diga, che porta il nome della suddetta frazione. Viene utilizzato per la fornitura di acqua potabile nei paesi limitrofi.\nStoria.\nLe prime fonti scritte in cui viene citato il Castello di Monte Rotondo sito in prossimit\u00e0 dell'attuale luogo ove sorge il paese risalgono al 1061. \nL'origine del suo nome potrebbe derivare da \"Sasso nido dei corvi\", animali oggi presenti in zona, oppure dal termine latino \"Corbis\" che significa \"Cesta\".\nFeudo dei Brancaleoni, fu poi conteso a lungo tra i Montefeltro e i Malatesta. Alla fine fu conquistato dai feltreschi nel 1463 e fu dato in feudo agli Ubaldini. Dopo il breve dominio di Cesare Borgia (1502) pass\u00f2 ai Doria di Genova. Nel 1631, con il Ducato di Urbino, divenne possedimento della Chiesa. \nDurante la seconda guerra mondiale a Sassocorvaro furono nascosti dal professore Pasquale Rotondi, che vide nella Rocca ubaldinesca il luogo sicuro dove mettere al riparo buona parte del patrimonio artistico mobile italiano, numerosi capolavori d'arte provenienti da tutta Italia. Verranno concentrati tra Sassocorvaro, Urbino e Carpegna pi\u00f9 di 10000 capolavori d'arte mondiale. A Sassocorvaro vennero depositate pi\u00f9 di 6500 opere facendo diventare la Rocca, in quel buio periodo, il \"museo\" con la pi\u00f9 alta concentrazione al mondo di patrimonio artistico. L'Operazione Salvataggio fu coordinata dal professore Pasquale Rotondi, all'epoca sovrintendente dei beni culturali a Urbino, e rimarr\u00e0 segreta fino al 1984, anno in cui attraverso un'ampia ricerca si riporter\u00e0 alla luce l'intera vicenda.\nMonumenti e luoghi d'interesse.\nLa celebre fortezza fu costruita intorno al 1475 su progetto dell'architetto senese Francesco di Giorgio Martini, nei primi anni del suo servizio come architetto ed ingegnere militare del duca Federico da Montefeltro. La fortezza appartenne comunque a Ottaviano degli Ubaldini fratellastro del duca.\nQuesta rocca fu la sede del salvataggio di oltre 10.000 capolavori d'arte provenienti da, Venezia, Urbino, Pesaro, Fano, Ancona, Lagosta, Fabriano, Jesi, Osimo, Macerata, Fermo, Ascoli Piceno, (tra cui la \"Tempesta\" del Giorgione, la \"Citt\u00e0 ideale\" e molte altre opere di famosi artisti tra cui Raffaello Sanzio, Piero della Francesca, Carlo Crivelli, Tiziano, Lorenzo Lotto, Paolo Uccello, Andrea Mantegna) che furono nascoste negli anni 1943-1944 dal Sovrintendente alle belle arti di Pesaro e Urbino, Pasquale Rotondi, per evitare che fossero trafugate dai nazisti in fuga verso la Germania.\nSecondo un inventario notarile conservato in forma autentica nella curia vescovile di Urbania, la reliquia di san Valentino martire (cranio ed altre ossa) fu depositata con certificato notarile nel 1727. Nel 1722 da parte dell'abate D. Gaspare Fabrini, su licenza del vescovo di Urbania Castelli, fu eretto e fondato l'Oratorio della SS. Trinit\u00e0, entro la terra di Sassocorvaro, diocesi di Urbania.\nAree naturali.\nLago di Mercatale.\nA valle dell'abitato, nei pressi della frazione Mercatale, si trova un lago artificiale originatosi dalla costruzione di una diga che sbarra il corso del fiume Foglia. La diga \u00e8 stata costruita negli anni cinquanta. Il bacino contiene circa 6 milioni di metri cubi di acqua e serve per l'irrigazione dei campi coltivati a cereali, frutta ed ortaggi, a favore di tutta la vallata del Foglia fino alla citt\u00e0 di Pesaro. Attorno al lago si trovano luoghi boscosi. Il lago non viene pi\u00f9 svuotato durante l'inverno per impedirne il riempimento di detriti, come succedeva negli anni precedenti il 2009. L'acqua per caduta viene convogliata in una turbina per la generazione di energia elettrica e la diga di Mercatale rimane chiusa tutto l'anno. Un evento eccezionale nel corso del 2012, per siccit\u00e0 prolungata di molti mesi, ha reso necessario l'apertura delle paratie e lo spurgo del fango e detriti che si erano accumulati nell'autunno 2011 ed inverno 2012.\nCultura.\nPremio 2015 dal Ministero dell'istruzione alla Scuola Media Angelo Battelli.\nNel 2015 il ministero ha premiato gli \u00abOrtolani del Montefeltro\u00bb con un assegno di 40000 euro. Il progetto scolastico \u00e8 stato il migliore tra 500 in concorso. Per oltre un anno gli studenti si sono cimentati nella progettazione, realizzazione e sviluppo di un vero e proprio orto sottraendo al degrado un angolo del loro campus scolastico e approfondendo aspetti tecnologici per l'ecosostenibilit\u00e0, ha fruttato s\u00ec i complimenti degli esperti di Expo Milano 2015, ma \u00e8 maturato anche in un contributo in denaro di 40.000 euro da poter investire per il bene dell'intera scuola. La partecipazione al concorso \"\u201cL'eredit\u00e0 di Expo per la Scuola\u201d\" \u00e8 stato possibile grazie all'entusiasmo che le insegnanti Bertini e Corbucci, ideatrici e responsabili del progetto, hanno saputo infondere.\nSport.\nCalcio a 11.\nIl paese vanta due squadre: l'Avis Sassocorvaro ed il Vigor Caprazzino che militano rispettivamente in 2\u00aa Categoria ed in 3\u00aa Categoria."}
{"id": "657456", "revid": "22475", "url": "https://it.wikipedia.org/wiki?curid=657456", "title": "Palazzo dei Canonici (Firenze)", "text": "Il palazzo dei Canonici sorge sul fianco sud di piazza del Duomo a Firenze.\nRisale alla prima met\u00e0 dell'Ottocento, quando furono compiuti interventi urbanistici nell'area a sud del Duomo per ampliare la piazza e darle un tracciato regolare. \nDal 1826 al 1830 l'architetto Gaetano Baccani abbatt\u00e9 antiche costruzioni ed eresse ben allineati tre grandi edifici per le abitazioni dei Canonici. Il palazzo centrale, a fianco della piazzetta del Capitolo, venne arricchito di una balconata sorretta da quattro colonne incornicianti due nicchie con statue che raffigurano gli architetti del Duomo Arnolfo di Cambio e Filippo Brunelleschi, eseguite da Luigi Pampaloni nel 1830. Sotto ciascun monumento si trova un'epigrafe in latino:\nL'architetto Baccani regolarizz\u00f2 anche la vicina struttura del palazzo e dell'oratorio della Misericordia all'angolo con via de' Calzaioli."}
{"id": "657458", "revid": "36426", "url": "https://it.wikipedia.org/wiki?curid=657458", "title": "Via de' Calzaioli", "text": ""}
{"id": "657459", "revid": "599013", "url": "https://it.wikipedia.org/wiki?curid=657459", "title": "Steffen Hamann", "text": "Carriera.\nNella prima parte della stagione 2006-07 ha fatto parte del roster della Fortitudo Bologna."}
{"id": "657464", "revid": "110157", "url": "https://it.wikipedia.org/wiki?curid=657464", "title": "Opava (Slovacchia)", "text": "Opava (in ungherese \"Apafalva\", in tedesco \"Abtsdorf od Oppau\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio \u00e8 citato per la prima volta nel 1405 con il nome di Opwa. Fino al XVI secolo appartenne alla Signoria del castello di \u010cabra\u010f, per passare, nel 1629, ai Koh\u00e1ry e poi ai Coburg."}
{"id": "657467", "revid": "287204", "url": "https://it.wikipedia.org/wiki?curid=657467", "title": "Ensign", "text": "La Ensign \u00e8 stata una scuderia britannica di Formula 1 fondata da Mo Nunn.\nStoria.\nDopo una lunga gavetta come costruttore nelle serie minori Morris \"Mo\" Nunn venne convinto dal proprio pilota Rikky von Opel a tentare l'avventura anche in Formula 1.\nNel 1973 la Ensign corse sei gare debuttando nel Gran Premio di Francia, dove Von Opel si classific\u00f2 al quindicesimo posto con la vettura chiamata N173, caratterizzata da un'aerodinamica complessa con molte carenature. L'anno successivo venne approntata una vettura pi\u00f9 convenzionale, la N174: i primi punti vennero ottenuti solo nel 1975 con Von Lennep al Gran Premio di Germania a bordo della MN175 (sesto posto); in quella stagione la scuderia ottenne una sponsorizzazione dalla ditta olandese \"H.B. Bewaking\", che per\u00f2 termin\u00f2 con una causa legale dalla quale nacque la scuderia Boro.\nIl miglior periodo per la scuderia fu il biennio 1976-1977. Nel primo anno, con Chris Amon al volante, la Ensign ottenne un quinto posto alla \"Race of Champions\" (tra l'altro con la vettura del 1974), corsa non valida per il mondiale, mentre lo stesso pilota chiuse quinto nel Gran Premio di Spagna e si classific\u00f2 terzo nelle prove del Gran Premio di Svezia. L'anno dopo con Clay Regazzoni e Patrick Tambay arriv\u00f2 sei volte a punti (tre a testa per i due piloti), ottenendo in tutto dieci punti. In realt\u00e0 la vettura di Tambay non era gestita direttamente dalla Ensign, ma dalla Theodore Racing che l'anno dopo prov\u00f2 a realizzare una vettura propria.\nDalla stagione 1978 la scuderia visse un lungo declino, tanto che spesso fu costretta a far correre piloti \"paganti\", anche se in quella stagione ebbe il merito di far esordire in formula 1 Nelson Piquet. Nel 1979 si qualific\u00f2 in sole quattro gare mentre la stagione 1980, in cui sperava in un rilancio con l'ingaggio di Clay Regazzoni, e la sponsorizzazione della Unipart fu funestata dall'incidente proprio a Regazzoni, in cui il pilota ticinese perse l'uso delle gambe.\nL'ultimo sussulto vi fu l'anno successivo quando Marc Surer conquist\u00f2 il giro pi\u00f9 veloce al Gran Premio del Brasile dove chiuse quarto. La scuderia arriv\u00f2 quattro volte a punti (tre con Surer una con Salazar).\nAl termine della deludente stagione 1982 vi fu la fusione con la Theodore Racing, a cui l'Ensign cedette la vettura N182 (che adottava soluzioni poi copiate da altri team in materia telaistica). Mo Nunn emigrer\u00e0 nelle formule nordamericane, dove prima con Chip Ganassi e poi da solo conquister\u00e0 molti successi.\nIl Team Ensign nell'ultimo anno di attivit\u00e0 fu anche attivo nel Campionato britannico di Formula 1: nell'ultima edizione di questo campionato, si schier\u00f2 ufficialmente con le vetture che avevano disputato il mondiale 1981. Jim Crawford e Joe Castellano si aggiudicarono 4 delle 5 gare. Crawford vinse anche il campionato. Successivamente la vettura di Crawford venne trasformata per correre nel campionato Can-Am."}
{"id": "657475", "revid": "1711941", "url": "https://it.wikipedia.org/wiki?curid=657475", "title": "Trasamondo", "text": "Trasamondo fu il terzogenito del quarto figlio di Genserico, Gento, e sal\u00ec al trono nel 496 solo perch\u00e9 tutti i figli di questo e il suo stesso fratello, re Gutemondo, erano morti in et\u00e0 relativamente giovane. Dopo la morte del suo predecessore fu uno degli unici due nipoti di Genserico ancora in vita e come tale sal\u00ec al trono grazie alla legge successoria emessa da quest'ultimo che prevedeva l'incoronazione del pi\u00f9 vecchio membro della dinastia degli Hastingi ancora in vita.\nTrasamondo \u00e8 ricordato per aver ampliato e ristrutturato il grande stabilimento termale delle Alianae (cfr. Anthologia Latina, 210-215 e Procopio, De Bello Vandalico, II,6,6), localit\u00e0 non ben identificata, ai bordi del Golfo di Tunisi. Sotto la sua guida il Regno dei Vandali sub\u00ec continui attacchi dalle popolazioni vicine che ne minarono significativamente l'integrit\u00e0 territoriale. Gli attacchi delle popolazioni berbere portarono infatti alla perdita di quasi tutto il territorio che oggi fa parte dell'Algeria. Negli ultimi anni del suo regno inoltre l'importante citt\u00e0 portuale di Leptis Magna, sulla costa mediterranea, fu saccheggiata e distrutta dai Berberi mettendo in risalto l'estrema debolezza in cui si trovava il Regno dei Vandali.\nRiusc\u00ec tuttavia a mantenere e consolidare una forte presa su quello che \u00e8 considerato il \"cuore\" del Regno, oggi corrispondente al territorio tunisino e alla parte pi\u00f9 orientale dell'Algeria. Continu\u00f2 la politica del fratello che aveva messo fine alle persecuzioni contro i cattolici, iniziate dallo zio Unerico, pur riprendendo una politica anticattolica, evitando per\u00f2 i metodi violenti, ripresero gli esili tra il clero cattolico, tra cui il vescovo di Cartagine, usandogli per\u00f2 i dovuti riguardi; questa politica gli permise di far progredire significativamente le relazioni con l'Impero Bizantino.\nFece un'alleanza con gli Ostrogoti, e in seconde nozze, nel 500, spos\u00f2 la sorella del loro re Teodorico, Amalafrida, che giunse a Cartagine scortata da 1000 notabili e 5000 schiavi abili alle armi, portando in dote la citt\u00e0 siciliana di Lilibeo ed il suo circondario (l'estremit\u00e0 occidentale dell'isola). L'alleanza scricchiol\u00f2, tra il 510 e il 511, quando Trasamondo aiut\u00f2 il re dei Visigoti, Gesalico, figlio illegittimo di Alarico II che Teodorico considerava un usurpatore del trono a scapito del figlio legittimo, Amalarico, che per parte di madre era nipote di Teodorico; abbandonato Gesalico al suo destino, l'alleanza torn\u00f2 solida.\nDovette contrastare ancora le ribellioni dei Mauri; le trib\u00f9 di Tripoli si resero indipendenti e negli ultimi anni di regno sub\u00ec una dura sconfitta.\nTrasamondo mor\u00ec il 6 maggio del 523 e gli succedette il cugino Ilderico, primogenito di Unerico."}
{"id": "657479", "revid": "1305772", "url": "https://it.wikipedia.org/wiki?curid=657479", "title": "Muro della vergogna", "text": "Muro della vergogna \u00e8 una locuzione utilizzata per definire con accezione critica varie strutture nel mondo. La vergogna si riferisce, a seconda dei casi, a coloro che ne hanno curato la costruzione, ai popoli che ne hanno sofferto le conseguenze o alle circostanze o scopi che hanno portato all'edificazione.\nSi \u00e8 talvolta ricorsi a questa locuzione anche per definire i casi in cui il muro sia stato usato come strumento per la denuncia pubblica di fatti o persone, come supporto per l'affissione di fotografie o nomi, che venivano cos\u00ec esposti pubblicamente.\nIn particolare sono oggetto di questa definizione i muri costruiti per impedire o ostacolare il passaggio di civili tra diversi territori o che, costruiti per ragioni militari, abbiano anche coinvolto le popolazioni.\nLa costruzione di muri a divisione di territori \u00e8 un argomento fortemente dibattuto. Coloro che ne sostengono l'uso, giustificano tale misura con motivi eccezionali di sicurezza.\nStoria del termine.\nIl nome \u00e8 stato usato per la prima volta nel 1961, dopo la costruzione del muro che separava Berlino Occidentale da Berlino Orientale da parte del governo della Repubblica Democratica Tedesca. Da esso denominato \"Muro di protezione anti-fascista\", i berlinesi lo chiamarono \"Schandmauer\", che significa letteralmente, \"Muro della vergogna\".\nQuesto muro, generalmente conosciuto come Muro di Berlino, venne definito \"Muro della vergogna\" anche al di fuori della Germania, in un articolo che fu pubblicato sulla rivista \"Time Magazine\" nel 1962. Poco tempo dopo, il presidente degli Stati Uniti John F. Kennedy si rifer\u00ec esplicitamente al muro come \"Muro della vergogna\" nel suo discorso annuale del 14 gennaio 1963 davanti al Congresso degli Stati Uniti.\nRiferimenti al muro di Berlino con questa accezione sono stati espressi anche da altri capi di Stato come M\u00e1rio Soares e Jacques Chirac, e anche Romano Prodi."}
{"id": "657480", "revid": "1543377", "url": "https://it.wikipedia.org/wiki?curid=657480", "title": "Schiacciata (pallacanestro)", "text": "La schiacciata, detta in lingua inglese slam dunk, \u00e8 un fondamentale della pallacanestro che consiste nel segnare un canestro tenendo la palla con una o due mani e scagliandola dall'alto verso il basso nel ferro.\nAl gesto, altamente spettacolare, \u00e8 riservata un'apposita gara delle schiacciate nell'ambito del NBA All-Star Game, nella quale vengono convocati quattro tra i migliori schiacciatori della lega."}
{"id": "657483", "revid": "36426", "url": "https://it.wikipedia.org/wiki?curid=657483", "title": "Palazzo Castellani", "text": ""}
{"id": "657489", "revid": "1851848", "url": "https://it.wikipedia.org/wiki?curid=657489", "title": "Octave Lapize", "text": "Professionista dal 1909 al 1914, vinse tre Parigi-Roubaix e un Tour de France.\nCarriera.\nLapize si fece notare gi\u00e0 da dilettante, vincendo il titolo francese sia su strada che nel ciclocross. Divenuto professionista nel 1909, dimostr\u00f2 attitudine per le gare in linea, che gli permise di ottenere risultati di rilievo: insieme a Francesco Moser, infatti, \u00e8 finora l'unico atleta che \u00e8 stato in grado di vincere la Parigi-Roubaix per tre anni consecutivi (dal 1909 appunto al 1911). Realizz\u00f2 altre due triplette ai Campionati nazionali e alla Parigi-Bruxelles (entrambe dal 1911 al 1913 e si aggiudic\u00f2 anche la Parigi-Tours nel 1911.\nUn posto nella leggenda di questo sport e che lo annovera di diritto tra i protagonisti del ciclismo eroico glielo regal\u00f2 sicuramente il Tour de France 1910: un Tour che si presentava molto pi\u00f9 duro del solito, per il fatto di proporre per la prima volta nel percorso le salite dei Pirenei, come l'Aspin, il Peyresourde e il Tourmalet. Ingaggi\u00f2 subito una battaglia con i due principali candidati alla vittoria, ossia Fran\u00e7ois Faber e Gustave Garrigou, che erano terminati rispettivamente primo e secondo in classifica finale nell'edizione precedente. Proprio sui Pirenei Lapize si rese protagonista: nella tappa che si concludeva a Bayonne riusc\u00ec a far fronte a dei problemi meccanici che lo costrinsero a percorrere a piedi tutta la discesa del Tourmalet ma, nonostante ci\u00f2, riusc\u00ec a raggiungere il traguardo vittorioso. La durezza del percorso per\u00f2 venne ritenuta da lui eccessiva tanto che, proprio alla fine di quella tappa, defin\u00ec senza mezzi termini degli assassini gli organizzatori della corsa. Riuscito a strappare la leadership a Faber nella terz'ultima frazione, giunse vincitore a Parigi dopo aver ottenuto quattro vittorie di tappa. Negli anni seguenti invece non riusc\u00ec a ripetersi e come accennato ottenne i risultati migliori nelle gare in linea.\nNel 1914, con lo scoppio della prima guerra mondiale, decise di arruolarsi come volontario e part\u00ec per il fronte. Perse la vita durante un conflitto aereo il 14 luglio 1917 all'et\u00e0 di 29 anni."}
{"id": "657490", "revid": "729019", "url": "https://it.wikipedia.org/wiki?curid=657490", "title": "Castello d'Altafronte", "text": "Il castello d'Altafronte \u00e8 un complesso edilizio fortificato di Firenze, situato in prossimit\u00e0 dell'Arno, risalente alla fine dell'XI secolo, che oggi ospita il Museo Galileo.\nStoria e descrizione.\nIl castello \u00e8 documentato dal 1180 come un complesso di edifici articolato, anche se l'origine del primo nucleo potrebbe risalire al IX o al X secolo, visto che sono state ritrovate tracce di un muraglione, risalente forse all'epoca di Matilde di Canossa, che collegava il sito del castello con la prima cinta muraria. Tale muro andava a sostituire un precedente argine in terra, testimoniato sin dal VI secolo, e affiancava fino allo sbocco in Arno un fossato chiamato Scheraggio, lungo l'attuale via Castellani. In tale posizione il castello aveva un'importante funzione difensiva per la citt\u00e0, assumendo la funzione di chiudere le fortificazioni verso il fiume e proteggere il porto fluviale di Firenze e le costruzioni sorte tra il fiume e le mura.\nIl nome deriva dalla famiglia Altafronte che lo possedette fino al 1180, quando venne ceduto alla potente famiglia ghibellina degli Uberti. Nel 1297 venne affiancato dal ponte costruito, probabilmente su progetto di Arnolfo di Cambio in un punto di antico attraversamento fin dall'alto medioevo. A causa dell'alluvione del 1333 il ponte fu distrutto, il castello molto danneggiato e, a seguito di questo evento, fu ricostruito in forme diverse impiegandolo come abitazione privata. Successivamente fu acquistato dalla famiglia Castellani, la quale, sul sito ormai profondamente alterato, edific\u00f2 l'attuale palazzo Castellani.\nL'edificio \u00e8 ricordato anche per aver ospitato nel 1439 Demetrio Paleologo, fratello di Giovanni e Costantino che furono imperatori bizantini, giunto in citt\u00e0 per il concilio che si tenne a Firenze proprio in quel anno.\nNel 1572-74 Bernardino Poccetti esegu\u00ec sulla facciata vari graffiti, documentati da Filippo Baldinucci e oggi completamente perduti. Ricordandoli, Fantozzi (1842) precisa che furono distrutti dal tempo \u201cad eccezione dell'arme medicea che si vede sopra a quella finestra del primo piano che rimane a piombo della porta d'ingresso\u201d. Nel 1574 presero si trasferirono nel palazzo i cinque Giudici di Ruota (istituiti nel 1502 per le cause civili e cos\u00ec detti perch\u00e9 si alternavano \u201ca rotazione\u201d scambiandosi le mansioni) lasciando il precedente ufficio nel palazzo del Bargello. Questo comport\u00f2 la nuova denominazione dell'edificio come \u201cdei Giudici\u201d, mantenutasi anche dopo la nuova soppressione della magistratura nel 1841.\nNel 1839 l'architetto Francesco Leoni \u201crestaur\u00f2 con molta solidit\u00e0 tutto il fabbricato, e nel sito del suo antico inutile cortile, costru\u00ec una comoda e bella scala della quale molto abbisognava, per essere l'antica oltre ogni credere incomoda e mal situata\u201d (Fantozzi 1842). Tali lavori furono promossi per rendere l'edificio idoneo ad ospitare il Commissariato di Guerra, il Comando generale e l'Amministrazione militare, pi\u00f9 volte ricordati come di stanza in questi ambienti nella letteratura successiva.\nNegli anni di Firenze capitale (1865-1870) qui fu ospitata, dopo l'adeguamento degli impianti e alcune finiture (ingegnere Luigi Boccini), la Direzione Demaniale e dei Regi Possessi, la sezione amministrativa per le fabbriche e il deposito degli arazzi e di altri manufatti e opere provenienti dal Palazzo della Signoria. Nel 1883, con l'intento di recuperare una ipotetica situazione originaria, vennero eliminati intonaci e graffiti dai piani superiori, mettendo a nudo l'apparecchio murario. Nel 1885, collegato con l'attuale biblioteca Magliabechiana, divenne sede della Biblioteca Nazionale (qui erano i manoscritti e l'alloggio del bibliotecario), previo nuovi interventi di adattamento diretti dall'architetto Dini.\nNegli anni successivi, ormai edificio demaniale, ospit\u00f2 la Deputazione di Storia Patria e l'Accademia della Crusca, fino ad essere individuato (costruita la nuova sede della Biblioteca) per ospitare l'Istituto e il Museo di Storia della Scienza dell'Universit\u00e0 degli Studi di Firenze, fondati da Andrea Corsini e dal principe Piero Ginori Conti nel 1927 e qui inaugurati nel maggio del 1930.\nNell'elenco redatto nel 1901 ad opera della Direzione Generale delle Antichit\u00e0 e Belle Arti, il palazzo appare come edificio monumentale da considerare patrimonio artistico nazionale.\nDopo aver fatto fronte ai danni provocati dalla seconda guerra mondiale e dall'alluvione del 4 novembre 1966, all'interno dell'edificio sono stati fatti vari e importanti interventi di restauro e di risistemazione interna. Tra il 2002 e 2003, grazie ad un restauro effettuato al piano seminterrato, sono stati riportati alla luce quattro poderosi archi di fondazione in pietra dell'antico castello d'Altafronte.\nNel 2008 il museo \u00e8 stato chiuso per permettere ulteriori interventi di sistemazione e adeguamento degli spazi interni (progetto Guicciardini &amp; Magni Architetti studio associato, opere strutturali ingegnere Leonardo Paolini), riaprendo nel 2010 con la nuova denominazione di Museo Galileo."}
{"id": "657502", "revid": "22356", "url": "https://it.wikipedia.org/wiki?curid=657502", "title": "Ischisaurus", "text": ""}
{"id": "657506", "revid": "287204", "url": "https://it.wikipedia.org/wiki?curid=657506", "title": "Coppa Italia (rugby a 15)", "text": "La Coppa Italia, nota dalla stagione 2010-11 a quella 2017-18 come Trofeo Eccellenza, \u00e8 una competizione ufficiale italiana di rugby a 15, organizzata dalla Federazione Italiana Rugby.\nCome Coppa Italia la sua prima edizione si tenne nella stagione 1966-67, quando fu vinta dal . Essa si svolse regolarmente fino alla stagione 1972-73, prima di essere soppressa e non pi\u00f9 disputata fino all'inizio degli anni ottanta, quando si tennero, per\u00f2, soltanto due edizioni, la 1980-81 e la 1981-82, prima di una nuova sospensione fino al 1994. Si fece in tempo a disputare solamente la 10\u00aa edizione, prima di un'interruzione di tre anni, dopo la quale, il torneo venne disputato regolarmente, fatta eccezione per l'edizione 2001-02.\nNel corso degli anni ha avuto diverse formule e, nel periodo 2002\u20132009, fu organizzata dalla Lega Italiana Rugby d'Eccellenza, l'organismo professionistico che riuniva i club partecipanti al Super 10.\nDalla stagione 2010-11, con il nome di Trofeo Eccellenza prima, e da quella 2018-19, con, nuovamente, quello di Coppa Italia poi, la rinnovata competizione si tiene tra le squadre di massima serie del campionato italiano di rugby a 15 che non partecipano alla manifestazione internazionale European Professional Club Rugby.\nOrganizzata dalla Federazione Italiana Rugby e composta da due gironi all'italiana da quattro squadre ciascuno, essa si svolge da ottobre a marzo nelle stesse date in cui si disputano le coppe europee. Al termine del torneo regolare, le prime due classificate dei gironi si affrontano nella Finale in gara unica in campo neutro."}
{"id": "657507", "revid": "22356", "url": "https://it.wikipedia.org/wiki?curid=657507", "title": "Hypsirophus", "text": ""}
{"id": "657508", "revid": "22356", "url": "https://it.wikipedia.org/wiki?curid=657508", "title": "Hylosaurus", "text": ""}
{"id": "657509", "revid": "22356", "url": "https://it.wikipedia.org/wiki?curid=657509", "title": "Hikanodon", "text": ""}
{"id": "657510", "revid": "767487", "url": "https://it.wikipedia.org/wiki?curid=657510", "title": "Il sapore della vittoria", "text": "Il sapore della vittoria (\"Remember the Titans\") \u00e8 un film del 2000 diretto da Boaz Yakin, con Denzel Washington, che narra le vicende realmente accadute della squadra di football americano del liceo T.C. Williams High School di Alexandria (Virginia).\nTrama.\nNel 1971, l'allenatore Herman Boone \u00e8 chiamato dal Comitato Scolastico del liceo T.C. Williams Alexandria come capo allenatore della squadra di football, in sostituzione del precedente coach, Bill Yoast. Quest'ultimo, inizialmente deciso ad andarsene, pressato dai ragazzi bianchi, accetta il ruolo di vice-capoallenatore e coordinatore della difesa. Le tensioni razziali, ben presenti in tutto lo stato della Virginia a quell'epoca, all'interno della squadra si disciolgono gradualmente durante lo stage estivo di selezione, ma al ritorno a scuola le cose non vanno per il meglio. Emblematico \u00e8 il rapporto tra bianchi e neri, in particolare quello tra Gerry Bertier e Julius Campbell, dapprima litigiosi nemici e poi inseparabili amici. Sotto la guida di Boone, la squadra raggiunge la finale del campionato statale. Durante i festeggiamenti per l'accesso alla finale, tuttavia, un incidente segner\u00e0 le sorti della squadra: Gerry resta infatti paralizzato a causa di un incidente automobilistico. La squadra riesce comunque a vincere la finale in rimonta. Durante i dieci anni successivi, fino alla sua morte, Gerry vincer\u00e0 una medaglia d'oro facendo il lancio del peso alle paraolimpiadi e sar\u00e0 allenato da Bill Yoast che allen\u00f2 come vice per altri 4 anni.\nDistribuzione.\nIl film usc\u00ec nelle sale cinematografiche statunitensi il 29 settembre 2000 e nelle sale italiane il 13 aprile 2001.\nEdizione italiana.\nLa direzione del doppiaggio italiano \u00e8 a cura di Giorgio Piazza, su dialoghi di Mauro Trentini, per conto della SEFIT-CDC."}
{"id": "657511", "revid": "767487", "url": "https://it.wikipedia.org/wiki?curid=657511", "title": "Heterosaurus neocomiensis", "text": "L'eterosauro (Heterosaurus neocomiensis) \u00e8 un dinosauro erbivoro appartenente agli ornitopodi. Visse nel Cretaceo inferiore (Hauteriviano, circa 135 milioni di anni fa) e i suoi resti fossili sono stati ritrovati in Francia. \nClassificazione.\nQuesto dinosauro \u00e8 conosciuto per alcuni resti incompleti, comprendenti varie parti dello scheletro descritte per la prima volta nel 1850 dal paleontologo francese Jacques Cornuel. Lo studioso diede ai resti il nome di \"Heterosaurus neocomiensis\" (\"lucertola differente del Neocomiano\"), a causa del fatto che tra i fossili vennero ritrovati alcuni denti aguzzi e molto diversi da quelli di altri dinosauri scoperti in precedenza (\"Iguanodon\", \"Hylaeosaurus\", \"Megalosaurus\"). In realt\u00e0 i denti appartenevano a un plesiosauro, un rettile marino i cui resti fossili si mischiarono a quelli del dinosauro. \nL'animale venne brevemente studiato da G. Corroy nel 1922, prima di cadere nel dimenticatoio fino al 1968, quando venne ridescritto da Albert F. de Lapparent e Vladimir Stchepinsky. Attualmente i fossili sono ospitati nel museo di Saint-Dizier, dove vennero studiati anche da Valerie Martin ed Eric Buffetaut nel 1992. I due paleontologi ritennero che \"Heterosaurus\" fosse molto simile, se non identico, alla specie \"Iguanodon atherfieldensis\" (successivamente nota come \"Mantellisaurus\"). In realt\u00e0, la differente collocazione stratigrafica e geografica potrebbe indicare una differente specie. \nDescrizione.\n\"Heterosaurus\" era un dinosauro iguanodonte di medie dimensioni, lungo forse cinque metri e dotato di un corpo relativamente snello se rapportato a quello di \"Iguanodon\". Le spine neurali delle vertebre dorsali erano piuttosto allungate, come quelle di \"Mantellisaurus\". I resti di \"Heterosaurus\", in ogni caso, rappresentano il pi\u00f9 completo fossile di dinosauro ornitopode della Francia."}
{"id": "657513", "revid": "486946", "url": "https://it.wikipedia.org/wiki?curid=657513", "title": "Griphornis", "text": ""}
{"id": "657514", "revid": "278830", "url": "https://it.wikipedia.org/wiki?curid=657514", "title": "Remember the Titans", "text": ""}
{"id": "657518", "revid": "486946", "url": "https://it.wikipedia.org/wiki?curid=657518", "title": "Griphosaurus", "text": ""}
{"id": "657519", "revid": "827882", "url": "https://it.wikipedia.org/wiki?curid=657519", "title": "Yuzen", "text": "Lo yuzen era una decorazione giapponese che venne portata in auge nel periodo Edo, grazie a una corrente artistica d'abbigliamento chiamata \"genroku\". Lo yuzen-zome fu una tintura a mano libera ottenuta disegnando la scena sulla stoffa con l'ausilio di amido di riso o colla cosparsa attraverso un imbuto in carta e una piccola cannuccia."}
{"id": "657523", "revid": "1543377", "url": "https://it.wikipedia.org/wiki?curid=657523", "title": "Shibori", "text": ", o semplicemente , \u00e8 una tecnica di decorazione del tessuto che fu in auge durante il periodo Edo della storia del Giappone. La tecnica consiste nel legare o manipolare il tessuto e immergerlo in un bagno di tintura che crea una sorta di fantasia astratta. Questa tecnica fu ripresa insieme alla tecnica ad inchiostro nero e a colori in una tecnica avanzata dal nome \"tsujiga-hana\".\nStoria.\nIn Giappone, il primo abito decorato con la tecnica dello \"shibori\" risale all'VIII secolo; esso faceva parte dei doni dell'imperatore Sh\u014dmu al T\u014ddai-ji, a Nara.\nFino al XX secolo in Giappone non si utilizzavano molti tessuti e tinture. Le stoffe principali erano la seta, la canapa e, in seguito, il cotone. Il colore pi\u00f9 usato era l'indaco e, in misura minore, il rosso corallo e il viola.\nLo \"shibori\" e altre tecniche decorative, come il \"tsutsugaki\", venivano utilizzate con tutti questi tessuti e colori.\nTecniche.\nEsiste un'infinit\u00e0 di metodi con cui si pu\u00f2 legare, cucire, piegare, attorcigliare o pressare il tessuto attraverso lo \"shibori\" e ognuno di essi restituisce un disegno diverso. Ciascuna tecnica non viene impiegata solo per realizzare una specifica trama, ma anche in base al tipo di stoffa che si lavora. Inoltre, possono essere utilizzate contemporaneamente tecniche diverse, al fine di ottenere una trama ancora pi\u00f9 complessa.\nKanoko-shibori.\nIl \"kanoko-shibori\" \u00e8 la tecnica che in Occidente \u00e8 comunemente conosciuta come tintura a riserva. Consiste nel legare alcune parti della stoffa, per ottenere lo schema desiderato. Lo \"shibori\" tradizionale richiede l'ausilio di un filo per la legatura. La trama che ne risulta dipende dall'intensit\u00e0 con cui \u00e8 stata stretta la stoffa e in quali punti. Se vengono strette sezioni a caso, si otterr\u00e0 una fantasia a cerchi posti casualmente. Se la stoffa viene piegata prima di essere legata, i cerchi risulteranno disposti in base alla pieghe effettuate.\nMiura-shibori.\nLa tecnica del \"miura-shibori\" \u00e8 anche conosciuta come legatura ad anello. Essa consiste nello strappare pezzi di stoffa con un ago uncinato. Successivamente, attorno a ogni sezione, viene attorcigliato un filo per due volte. Il filo non viene annodato: le sezioni vengono tenute ferme dalla sola tensione del filo. Il disegno finale richiama le forme dell'acqua che scorre. Poich\u00e9 non c'\u00e8 alcun nodo, un tessuto lavorato con la tecnica del \"miura-shibori\" \u00e8 molto semplice da legare e slegare; per questo, tale metodo \u00e8 molto usato.\nKumo shibori.\nNella tecnica del \"kumo shibori\" convergono piegatura e legatura. Si tratta di piegare parti del tessuto con precisione e uniformit\u00e0. In seguito, il tessuto viene legato in porzioni molto vicine. La fantasia risultante richiamer\u00e0 le sagome del ragno.\nNui shibori.\nIl \"nui shibori\" comprende lo shibori a punto. Sulla stoffa, si usa un punto filza semplice che viene, poi, tirato forte per attorcigliare il tessuto. Il filo dev'essere tirato molto forte perch\u00e9 si ottenga il risultato; spesso occorre l'ausilio di una spinetta di legno per stringere a dovere. Ogni filo \u00e8 messo in sicurezza, annodandolo prima della colorazione.\nQuesta tecnica garantisce una maggiore prevedibilit\u00e0 del disegno della fantasia e una pi\u00f9 ampia variet\u00e0 dei motivi. Tuttavia \u00e8 una tecnica assai pi\u00f9 dispendiosa.\nArashi shibori.\nLa tecnica dell'\"arashi shibori\" \u00e8 anche nota come \"shibori\" con avvolgimento su palo (in inglese \"pole-wrapping\"). Il tessuto viene avvolto in diagonale da un estremo, quindi lo si lega stretto con un filo che avvolge l'estremit\u00e0 sopra e sotto e, successivamente, si appallottola la stoffa, avvolgendola sull'estremit\u00e0 legata. Si otterr\u00e0 una stoffa piegata con un disegno in diagonale. \"Arashi\" \u00e8 il termine giapponese per indicare la tempesta. Le fantasie sono sempre in diagonale nell'\"arashi shibori\", il che richiama la pioggia violenta di una forte tempesta.\nItajime shibori.\nLa tecnica dell'\"itajime shibori\" \u00e8 una tecnica di resistenza delle superfici. Tradizionalmente, il tessuto viene pressato tra due pezzi di legno, tenuti fermi da una corda. Artigiani tessili pi\u00f9 moderni possono utilizzare superfici ritagliate, in resina acrilica o plexiglass, tenute ferme da una morsa a vite. Le superfici evitano che il colore penetri nella stoffa da esse ricoperta."}
{"id": "657524", "revid": "22356", "url": "https://it.wikipedia.org/wiki?curid=657524", "title": "Fulengia", "text": ""}
{"id": "657526", "revid": "22356", "url": "https://it.wikipedia.org/wiki?curid=657526", "title": "Frenguellisaurus", "text": ""}
{"id": "657528", "revid": "22356", "url": "https://it.wikipedia.org/wiki?curid=657528", "title": "Eucentrosaurus", "text": ""}
{"id": "657529", "revid": "22356", "url": "https://it.wikipedia.org/wiki?curid=657529", "title": "Eoceratops", "text": ""}
{"id": "657530", "revid": "22356", "url": "https://it.wikipedia.org/wiki?curid=657530", "title": "Elosaurus", "text": ""}
{"id": "657531", "revid": "22475", "url": "https://it.wikipedia.org/wiki?curid=657531", "title": "Dinotyrannus", "text": ""}
{"id": "657532", "revid": "22356", "url": "https://it.wikipedia.org/wiki?curid=657532", "title": "Didanodon", "text": ""}
{"id": "657533", "revid": "22356", "url": "https://it.wikipedia.org/wiki?curid=657533", "title": "Doryphorosaurus", "text": ""}
{"id": "657536", "revid": "363629", "url": "https://it.wikipedia.org/wiki?curid=657536", "title": "Michael Land", "text": "Biografia.\nMichael Land nacque nei pressi di Boston, in Massachusetts. A cinque anni, i suoi genitori lo iscrissero ad un corso di pianoforte classico; segu\u00ec le lezioni fino all'et\u00e0 di dodici anni, quando prefer\u00ec passare ad un altro strumento: il basso. Si concentr\u00f2 molto sull'improvvisazione, e suon\u00f2 in diverse band durante gli anni della scuola superiore.\nNel 1979 si iscrisse al programma musicale dell'universit\u00e0 di Harvard, dove si concentr\u00f2 sulla musica elettronica. In questo periodo si riaccese in lui anche l'interesse per la musica classica, e in particolare per Ludwig van Beethoven. Dopo un concorso, riusc\u00ec ad entrare al Mills College di Oakland, in California, per proseguire gli studi in musica elettronica. Inoltre allarg\u00f2 la sua conoscenza alle melodie rinascimentali, e ricevette anche le basi della programmazione di computer.\nDopo essersi laureato alla Mills, nel 1987, Land trov\u00f2 lavoro come tecnico digitale presso la \"Lexicon\", una casa di produzione di processori di segnali audio. Lavor\u00f2 per la compagnia per tre anni, durante i quali affin\u00f2 le sue abilit\u00e0 di programmatore e prese contatto con i file audio di tipo MIDI.\nNel 1990, il mercato dei videogiochi stava iniziano a fiorire, in particolare per quanto riguardava i Pc. Nell'aprile di quell'anno, Land ottenne un impiego presso la \"Lucasfilm Games\" (oggi conosciuta con il nome di \"LucasArts\"), una casa di produzione di videogiochi creata da George Lucas, il creatore della saga di \"Star Wars\". Land divenne il compositore e il programmatore audio della compagnia. Il suo primo lavoro fu \"The secret of Monkey Island\", un'avventura grafica ambientata nei Caraibi al tempo dei pirati: la colonna sonora del videogioco diede al compositore la possibilit\u00e0 di mettere in mostra la sua flessibilit\u00e0, visto che le sonorit\u00e0 caraibiche presenti nel gioco erano qualcosa di completamente diverso da qualsiasi altra cosa egli avesse mai composto.\nIn ogni caso, Land trovava numerose difficolt\u00e0 lavorando con l'engine sonoro sviluppato da LucasArts, soprattutto perch\u00e9 risultava impossibile coordinare la musica con le azioni sullo schermo. Per risolvere il problema, Land cominci\u00f2 a lavorare su un sistema completamente nuovo, chiamato iMUSE. Il progetto si rivel\u00f2 pi\u00f9 impegnativo di quanto avesse pensato, e cos\u00ec chiese l'aiuto di un suo amico compositore, Peter McConnell. I due pensarono il sistema come un'evoluzione di quello che gestiva i MIDI, ma col passare degli anni si trasform\u00f2 e cambi\u00f2 forma, fino a diventare, nella versione definitiva, un vero e proprio programma, utile agli sviluppatori per le transizioni e il controllo della musica dei videogiochi.\nUna volta concluso il lavoro su iMUSE, Land torn\u00f2 a dedicarsi alla composizione. Si occup\u00f2 delle musiche di molti altri videogiochi della LucasArts, inclusi i nuovi episodi della serie di \"Monkey Island\". Ha collaborato spesso con McConnell e Clint Bajakian, componendo le colonne sonore delle avventure grafiche della casa.\nStile musicale e influenze.\nDurante gli anni dell'adolescenza, Land studi\u00f2 ed imit\u00f2 lo stile di artisti quali gli Yes, i Grateful Dead e Jimi Hendrix. Ancora oggi, afferma che lo stile di Hendrix ha avuto una grande influenza sul suo, e che quello dei Grateful Dead \u00e8 profondamente piantato in tutta la sua produzione musicale.\nDurante l'et\u00e0 adulta studi\u00f2 anche compositori classici, in particolare Beethoven, il cui talento Land descrive come \"una montagna lontana... e non importa quanta strada fai, \u00e8 sempre molto lontana\". Grande interesse suscitarono in lui anche le melodie rinascimentali.\nLa produzione di Land si presenta molto varia, un tratto comune a tutti i compositori di videogiochi. Comincia ogni progetto leggendo le note di produzione di un determinato videogioco, e poi decide con i produttori lo stile musicale; una volta che ci\u00f2 \u00e8 stato deciso, Land fa diverse prove all'interno di quello stesso stile. Le sue colonne sonore sono tanto varie quanto il gioco che accompagnano. Le musiche della serie di \"Monkey Island\" sono di stampo caraibico, con temi allegri e spensierati realizzati con strumenti a fiato e marimbe. Al contrario, l'accompagnamento di \"The Dig\" \u00e8 di tipo cinematografico, con sonorit\u00e0 cupe e meditabonde suonate lentamente.\nUn'altra abilit\u00e0 di Land, anch'essa tipica dei compositori di videogiochi, \u00e8 la capacit\u00e0 di creare sinfonie ascoltabili in un loop continuato, senza alcun tipo di sosta.\nLa musica di Land, infine, tende ad essere di tipo ambientale. Questo gli permette di comporre melodie anche molto complicate, ma senza correre il rischio che siano di intralcio alla giocabilit\u00e0 o ai dialoghi dei personaggi."}
{"id": "657537", "revid": "287204", "url": "https://it.wikipedia.org/wiki?curid=657537", "title": "Coppa Italia 2001-2002", "text": "La Coppa Italia 2001-2002 \u00e8 stata la 55\u00aa edizione della manifestazione calcistica.\n\u00c8 iniziata il 12 agosto 2001 e si \u00e8 conclusa il 10 maggio 2002. \nIl torneo \u00e8 stato vinto dal , che se lo aggiudic\u00f2 per la terza volta nella propria storia dopo i successi ottenuti nel 1991-1992 e nel 1998-1999.\nFormula del torneo.\nAlla manifestazione partecipano 48 squadre: tutte le squadre della Serie A e della Serie B pi\u00f9 le quattro societ\u00e0 retrocesse dalla serie B 2000/2001 (eccetto il che \u00e8 fallito), le migliori 5 non promosse della serie C1 2000/2001 e le due finaliste della Coppa Italia di Serie C 2000/2001.\nLe migliori 8 della serie A 2000/2001 partono direttamente dagli ottavi di finale, le seconde migliori 6 e le migliori 2 della serie B 2000/2001 dal secondo turno.\nLe altre 32 squadre vengono raggruppate in 8 gironi da 4 squadre ciascuno dove si affrontano in partite di sola andata. Passano il turno le prime classificate di ogni girone.\nDal secondo turno in poi si giocano partite di andata e ritorno, in caso di parit\u00e0 si tiene conto del maggior numero di reti segnate in trasferta, se sussiste ancora la parit\u00e0 si disputano i supplementari ed eventualmente si calciano i rigori.\nRisultati.\nSecondo turno.\nLe gare di andata furono disputate tra il 9 settembre e il 4 ottobre, quelle di ritorno il 24 e il 25 ottobre.\nOttavi di finale.\nLe gare di andata furono disputate tra il 10 e il 13 novembre, quelle di ritorno tra il 27 novembre e il 12 dicembre.\nQuarti di finale.\nLe gare di andata furono disputate tra l'11 dicembre e il 10 gennaio, quelle di ritorno tra l'8 e il 17 gennaio.\nSemifinali.\nLe gare di andata furono disputate il 23 e il 31 gennaio, quelle di ritorno il 6 e il 7 febbraio."}
{"id": "657540", "revid": "122677187", "url": "https://it.wikipedia.org/wiki?curid=657540", "title": "Obi (accessorio)", "text": "L' \u00e8 una fusciacca o cintura tipica giapponese indossata principalmente con i kimono e i keikogi sia da uomini che da donne.\nQuesta cintura nacque nel periodo Kamakura (1185-1333) grazie all'abbandono da parte della donna degli \"hakama\" (pantaloni larghi indossati sotto il kimono) e dunque all'allungamento del \"kosode\" (kimono a maniche corte) che rimanendo aperto nella parte anteriore aveva bisogno di una cintura che lo tenesse fermo. L'obi si evolse durante il periodo Edo, in quanto la nuova corrente artistica d'abbigliamento imponeva su alcuni modelli di kimono delle maniche molte lunghe e larghe che cambiavano le proporzioni all'abito; in questo modo l'Obi crebbe sempre di pi\u00f9 fino ad impedire i movimenti alle donne che con il passare del tempo lo fecero scivolare nella parte posteriore dell'abito, dove si standardizz\u00f2 nel XX secolo.\nL'obi nell'abbigliamento tradizionale.\nL'obi \u00e8 la pi\u00f9 esterna delle cinture a sciarpa giapponesi, che hanno molti stili diversi, infatti sotto l'obi possono essere indossate altre cinture per reggere meglio i vestiti o per ingrandire o abbellire la forma del corpo.\nKimono.\nI kimono sono lunghe vesti giapponesi tradizionalmente indossate sia da uomini che da donne. Pur esistendo molti tipi di kimono, l'obi viene indossata con tutti i kimono ed ha la funzione di mantenere la veste chiusa e di farla aderire al corpo; serve anche da decorazione. Le obi erano tradizionalmente fatte di seta e tuttora la seta \u00e8 il principale materiale con cui vengono cucite queste cinture.\nLe obi da uomo per i kimono sono rettangolari, generalmente di cinque o sei centimetri di larghezza e di due metri o pi\u00f9 di lunghezza. Di solito sono di colori scuri come il blu o il nero e hanno qualche piccola decorazione, specialmente con colori chiari come il bianco, per contrastare. Gli uomini le avvolgono intorno alla vita una o pi\u00f9 volte e viene annodata leggermente fuori centro sulla schiena, con uno stile chiamato \"kai no kuchi\" (\u8c9d\u306e\u53e3), letteralmente \"bocca della vongola\", anche se esistono altri tipi di nodi. Le obi da uomo sono normalmente indossate nella parte bassa della vita, circa sotto lo stomaco.\nLe obi da donna per i kimono sono larghe il doppio di quelle da uomo (dieci-dodici centimetri) o oltre e sono molto pi\u00f9 lunghe, sono molto colorate e decorate, anche se dipende dall'et\u00e0 di chi le indossa, dal tipo e dallo stile del kimono, dalla stagione e dall'occasione. Le donne le avvolgono intorno alla vita una o pi\u00f9 volte e vengono solitamente posta nella parte alta del punto vita, di solito appena sotto il seno e annodate in molti modi diversi, tra cui anche il nodo \"kai no kuchi\", ma soprattutto il nodo \"taiko\" (a tamburo) che \u00e8 un grande rotolo fatto con l'obi sulla schiena, che viene reso pi\u00f9 solido e grande da un'imbottitura chiamata \"makura\" (letteralmente \"cuscini\"). A differenza delle obi da uomo, quelle da donna vengono annodate esattamente al centro della schiena.\nHakama.\nLe cinture obi vengono indossate anche sotto le hakama, un tipo di pantaloni molto larghi che sembrano una gonna, tradizionalmente indossati dagli uomini e occasionalmente anche dalle donne. Gli uomini indossano un normale obi come per il kimono sotto la hakama, legato con uno speciale nodo che fornisce un supporto adeguato per il retro rigido dei pantaloni.\nYukata.\nLo yukata \u00e8 un tipo di kimono estivo molto leggero indossato sia dagli uomini che dalle donne; sono molto colorati ed esistono molti tipi in vari tessuti. Alcune cinture obi per gli yukata da uomo sono simili alle cinture obi per i kimono, mentre altre sono molto pi\u00f9 larghe e pi\u00f9 decorate. Anche le obi da yukata da donna sono pi\u00f9 decorate e vengono annodate con un grande fiocco, sulla schiena.\nL'obi e le arti marziali.\nIn molte uniformi per le arti marziali \u00e8 prevista l'obi. Sono tipicamente abbastanza spesse e di cotone, larghe circa cinque centimetri. Il loro colore indica il grado raggiunto da chi la indossa nell'arte marziale in questione; di solito il grado pi\u00f9 basso \u00e8 il bianco e quello pi\u00f9 alto il nero. In alcuni stili di arti marziali, per i gradi pi\u00f9 alti sono previste delle obi color oro o a strisce bianche e rosse. Vengono avvolte una o pi\u00f9 volte alle vita e assicurate con un nodo davanti o dietro.\nCuriosit\u00e0.\nIn Giappone con la dicitura Obi viene anche indicata una speciale fascia cartacea che circonda i dischi LP o i CD in vendita e prodotti su tale mercato.\nQuesta pratica (In uso pi\u00f9 o meno dall'inizio degli anni '70) si \u00e8 resa necessaria poich\u00e9 mantenendo inalterata la copertina delle edizioni standard si utilizza come supporto per dare indicazioni in lingua locale, compresa la traduzione dei titoli, del nome dell'interprete e altre descrizioni."}
{"id": "657544", "revid": "767487", "url": "https://it.wikipedia.org/wiki?curid=657544", "title": "Joy De Vivre", "text": "Biografia.\nSorella del batterista John Haney, prima di iniziare la carriera musicale, si diplom\u00f2 al liceo di Winchester con il massimo dei voti. Nell'album \"Penis Envy\" del 1981 era una delle due voci principali. In alcune produzioni \u00e8 accreditata con il nome Virginia Creeper."}
{"id": "657547", "revid": "17654", "url": "https://it.wikipedia.org/wiki?curid=657547", "title": "Haori", "text": ""}
{"id": "657548", "revid": "977683", "url": "https://it.wikipedia.org/wiki?curid=657548", "title": "Denversaurus", "text": ""}
{"id": "657552", "revid": "74801", "url": "https://it.wikipedia.org/wiki?curid=657552", "title": "65daysofstatic", "text": "I 65daysofstatic (conosciuti anche come 65dos, e come 65 Days of Static) sono un gruppo musicale strumentale post-rock britannico, formatosi a Sheffield.\nIl loro primo album, \"The Fall of Math\", \u00e8 stato ben acclamato dalla critica, che sin dai primi ascolti ha paragonato la band a gruppi pi\u00f9 maturi come i Mogwai. Un anno dopo \u00e8 stato pubblicato il loro secondo album \"One Time for All Time\". Il loro stile, particolarmente vario, viene spesso assimilato al post-rock per l'uso atipico degli strumenti (batteria, chitarra elettrica, basso). In alcune tracce, (prevalentemente del secondo album, eccetto per \"Default This\" del primo) l'elettronica prende il sopravvento lasciando ampio spazio all'impiego del sintetizzatore, mescolandosi poi ad un'inconfondibile vena di Noise e di percussioni puramente post-rock. \nStoria del gruppo.\n2001-2006.\nLa band si form\u00f2 nel 2001, dal progetto comune del trio Joe Shrewsbury, Paul Wolinski e Iain Armstrong. Riguardo all'origine del proprio nome, il gruppo ha dichiarato che esso prende spunto da un film inedito e poco conosciuto del regista John Carpenter, dal titolo \"Stealth Bomber\" (con Kurt Russell nel cast), per il quale, a suo tempo, stavano componendo la colonna sonora. Il film era ambientato in un periodo di \"65 giorni di staticit\u00e0\" (\"65 Days of Static\"), successivi a un improvviso e inspiegabile \"guasto\" alle comunicazioni e alle infrastrutture, al quale a quanto pare la band si sarebbe ispirata.\nLa formazione attuale del gruppo \u00e8 radicalmente mutata rispetto a quella iniziale. Armstrong lasci\u00f2 nel maggio 2003, e poco pi\u00f9 tardi form\u00f2 una nuova band, gli Actionier. Feedle fu un componente per un breve periodo, contribuendo per\u00f2 alla stesura della partitura di \"Retreat! Retreat!\", primo singolo estratto dall'album d'esordio, \"The Fall of Math\". Il 2003 si concluse con l'entrata di Rob Jones alla batteria e di Gareth Hughes al basso, portando a quattro gli elementi del gruppo. Hughes, tuttavia, si defil\u00f2 proprio durante l'uscita di \"The Fall of Math\", e attualmente suona nei . Simon Wright prese dunque il suo posto.\nNel 2005, i 65daysofstatic hanno prodotto una reinterpretazione remixata del singolo \"Burn\", dall'album \"Crimson\" degli Alkaline Trio. Nello stesso anno, la band ha inoltre remixato \"...Spooks The Horse\" degli Youthmovie Soundtrack Strategies, che \u00e8 stata inserita nella riedizione dell'album d'esordio di questi ultimi, \"Hurrah! Another Year, Surely This One Will Be Better Than the Last; The Inexorable March of Progress Will Lead Us All To Happiness\".\n2006-2010.\nI 65daysofstatic hanno recentemente completato la registrazione del loro terzo album, \"The Destruction of Small Ideas\", uscito il 30 aprile 2007 e comprendente la partecipazione di band esterne come The Mirimar Disaster, Digitonal e Circles Takes the Square. La traccia \"Don't Go Down To Sorrow\" \u00e8 stata pubblicata come singolo il 9 aprile 2007, seguita da un'inedita \"Morning in Knife Quarter\" e da un remix di \"The Major Cities of the World Are Being Destroyed One by One by the Monsters\", un'ulteriore versione di quella gi\u00e0 presente nel b-side del singolo \"Retreat! Retreat!\". Il singolo \u00e8 stato pubblicato il 21 marzo 2007 in Giappone, seguito dall'album, il 23 aprile dello stesso anno. Il video relativo al brano \u00e8 stato prodotto da Medlo.\nLa band ha suonato al SXSW nel marzo del 2007, mentre in aprile e maggio \u00e8 stata impegnata in un tour in Irlanda e nel Regno Unito a supporto del nuovo album, con la promessa di un successivo tour europeo.\nNell'aprile del 2008 \u00e8 stato pubblicato l'EP \"The Distant and Mechanised Glow of Eastern European Dance Parties\", contenente quattro nuove tracce. \nTra maggio e giugno del 2008 supportano in tour i The Cure nel Nord America, mentre nel 2009 pubblicano il live \"Escape from New York\" registrato al Madison Square Garden.\nAnni 2010.\nIn circa una settimana registrano l'album \"We Were Exploding Anyway\", pubblicato nell'aprile 2010\nIn una traccia collabora Robert Smith.\nNell'ottobre dello stesso anno pubblicano il quarto EP, ossia \"Heavy Sky\", registrato a Sheffield durante le sessioni del disco precedente.\nNel novembre del 2011 viene dato alle stampe il quinto album in studio, dal titolo \"Silent Running\" e commissionato inizialmente per il Festival di Glasgow.\nNel luglio del 2013 viene annunciato \"Wild Light\", disco pubblicato nel settembre seguente: si tratta della prima produzione per l'etichetta Superball Music.\nLive.\nLa band ha pi\u00f9 volte ribadito la propria passione per le esibizioni dal vivo. Verso la fine del 2005, in una mail indirizzata agli iscritti alla loro newsletter, i componenti hanno espresso il loro disappunto per aver suonato \"solo\" 91 live quell'anno. Sono stati acclamati a pi\u00f9 riprese dalla critica di siti web specializzati in musica indipendente, come Drowned in Sound, per i loro live-shows.\nNel 2006 hanno suonato al Summer Sonic Festival in Giappone, tuttora l'evento con la maggiore affluenza di pubblico a cui abbiano preso parte, insieme a band del calibro di Metallica, Lostprophets, Linkin Park e Deftones. Il 2006 \u00e8 stato inoltre l'anno del loro primo tour europeo, con tappe in Belgio, Paesi Bassi, Germania, Italia e Francia.\nI 65daysofstatic spesso suonano accompagnati da immagini video prodotte dal collettivo artistico Medlo, che da lungo tempo collabora con la band. Sono apparsi insieme nel 2006, in un tour nel Regno Unito, ed \u00e8 in fase di organizzazione un altro tour per il 2007, sempre in diretta collaborazione. Medlo ha prodotto la maggior parte dei loro video musicali, inclusi quelli di \"Radio Protector\", di \"Drove Through Ghosts to Get Here\" e di \"Don't Go Down to Sorrow\"."}
{"id": "657554", "revid": "767487", "url": "https://it.wikipedia.org/wiki?curid=657554", "title": "Damanhur", "text": "Damanh\u016br (in arabo \u062f\u0645\u0646\u0647\u0648\u0631) \u00e8 una citt\u00e0 dell'Egitto situata nel Delta del Nilo. \u00c8 il capoluogo del Governatorato di Beheira. Dista 70\u00a0km a sud-est da Alessandria d'Egitto e 160\u00a0km a nord-ovest dal Cairo. Secondo il censimento del 1996, ha una popolazione di circa 212\u00a0000 abitanti.\nNell'antico Egitto, la citt\u00e0 era chiamata \"DmnHur\", che significa \"citt\u00e0 di Horus\". Nel periodo ellenistico era conosciuta anche con il nome di Ermopoli Parva, in quanto era anche la citt\u00e0 di origine del culto del dio Thot, associato al greco Ermes.\nSecondo una paretimologia degli abitanti del luogo, il nome Damanh\u016br deriverebbe da \"Damm\", che in arabo egiziano vuol dire sangue, e da \"Nhur\", che in arabo egiziano significa giorni: nell'antico Egitto in quella zona ci sarebbe stata una lunga guerra e pertanto il sangue sarebbe scorso per molti giorni."}
{"id": "657556", "revid": "1632387", "url": "https://it.wikipedia.org/wiki?curid=657556", "title": "25th Anniversary Box Set", "text": "25th Anniversary Box Set \u00e8 un box set della band progressive rock inglese Jethro Tull, pubblicato nel 1993.\nIl disco.\nPer celebrare il venticinquesimo anniversario della nascita dei \"Jethro Tull\", la Chrysalis Records pubblic\u00f2 in edizione limitata \"25th Anniversary Box Set\", conosciuta anche come \"Cigar Box\" vista la somiglianza del cofanetto ad una scatola di sigari.\nQuesta collezione \u00e8 una raccolta di rarit\u00e0 da Studio e Live composta da 4 dischi:\nNello stesso anno furono pubblicati altri due album per celebrare il venticinquesimo anniversario: \"\" e \"Nightcap\".\nTuttavia il 26 aprile 1993, in una trasmissione radio da New York, Ian Anderson disse \"Noi non stiamo celebrando niente... EMI e Chrysalis records, d'altra parte, celebreranno qualsiasi cosa che possono vendere.\""}
{"id": "657558", "revid": "339392", "url": "https://it.wikipedia.org/wiki?curid=657558", "title": "Cold (personaggio)", "text": ""}
{"id": "657559", "revid": "6923", "url": "https://it.wikipedia.org/wiki?curid=657559", "title": "Fiat 850T/900", "text": ""}
{"id": "657560", "revid": "22356", "url": "https://it.wikipedia.org/wiki?curid=657560", "title": "Kentrurosaurus", "text": ""}
{"id": "657562", "revid": "22356", "url": "https://it.wikipedia.org/wiki?curid=657562", "title": "Labrosaurus", "text": ""}
{"id": "657566", "revid": "22356", "url": "https://it.wikipedia.org/wiki?curid=657566", "title": "Laelaps (dinosauro)", "text": ""}
{"id": "657568", "revid": "22356", "url": "https://it.wikipedia.org/wiki?curid=657568", "title": "Lanasaurus", "text": ""}
{"id": "657569", "revid": "339392", "url": "https://it.wikipedia.org/wiki?curid=657569", "title": "Leptospondylus", "text": ""}
{"id": "657571", "revid": "1305772", "url": "https://it.wikipedia.org/wiki?curid=657571", "title": "Monofonia (musica)", "text": "In musica, monofonia \u00e8 una semplice melodia senza alcun accompagnamento armonico. Questo si ottiene suonando una nota per volta o con la stessa nota duplicata all'ottava (questo avviene quando un uomo ed una donna cantano assieme). La monofonia pu\u00f2 avere dei ritmi complessi quando le percussioni accompagnano la melodia, come nella musica cinese e nella musica indiana. Molta musica medioevale era monofonica, compreso il canto gregoriano.\nSecondo Adris Butterfield (1997), la monofonia \"\u00e8 la scrittura dominante nei generi vernacolari europei cos\u00ec come la canzone latina... lo \u00e8 nei lavori polifonici, rimane un principio centrale della composizione\"\nDeLone (vedi bibliografia) definisce pi\u00f9 scioltamente la \"monofonia\" come \"passaggi, movimenti, o simili delle sezioni nei quali suonano da soli delle note, nonostante il raddoppio strumentale\" anche se \"tali passaggi possono comportare molti strumenti o voci.\"\nLa tessitura, nella marcia iniziale del \"Renard\" di Stravinsky, rasenta la eterofonia anche se \"viene suonata all'unisono\"."}
{"id": "657572", "revid": "392684", "url": "https://it.wikipedia.org/wiki?curid=657572", "title": "Longosaurus longicollis", "text": "Il longosauro (Longosaurus longicollis) \u00e8 un dinosauro carnivoro appartenente alla famiglia Coelophysidae. Visse nel Triassico superiore (tardo Norico, circa 210 milioni di anni fa) e i suoi resti fossili sono stati ritrovati in Nordamerica (Nuovo Messico).\nClassificazione.\nQuesto dinosauro \u00e8 stato descritto per la prima volta da Edward Drinker Cope nel 1887, sulla base di alcuni fossili frammentari comprendenti vertebre cervicali e un ilio. Cope denomin\u00f2 i resti \"Tanystropheus longicollis\". Successivamente i resti vennero attribuiti al dinosauro \"Coelophysis\", poi divenuto famoso nella storia della paleontologia grazie a numerosi resti fossili completi ritrovati nella localit\u00e0 di Ghost Ranch. Nel 1984 Welles attribu\u00ec la specie \"Coelophysis longicollis\" a un nuovo genere, \"Longosaurus\" appunto, basandosi per\u00f2 sull'ilio di un altro esemplare, non comparabile con il lectotipo dell'originale \"Tanystropheus longicollis\". Il nome onora Robert A. Long, un paleontologo che per primo riconobbe i tratti distintivi di questo taxon. La confusione riguardo alla tassonomia di questi esemplari frammentari \u00e8 aumentata con l'attribuzione a \"Longosaurus\" di alcuni fossili che Fredrich von Huene ascrisse a \"Coelophysis longicollis\".\nIn ogni caso, l'ilio divenuto il lectotipo di \"Longosaurus\" \u00e8 lungo circa 19 centimetri ed \u00e8 appartenuto senza dubbio a un membro dei celofisidi, un gruppo di dinosauri carnivori dalle caratteristiche primitive vissuto tra il Triassico superiore e il Giurassico inferiore. L'ilio possiede un margine posteriore concavo del processo postacetabolare, che lo caratterizza come appartenente a un celofiside."}
{"id": "657574", "revid": "22356", "url": "https://it.wikipedia.org/wiki?curid=657574", "title": "Macrophalangia", "text": ""}
{"id": "657578", "revid": "22356", "url": "https://it.wikipedia.org/wiki?curid=657578", "title": "Maleevosaurus", "text": ""}
{"id": "657579", "revid": "599013", "url": "https://it.wikipedia.org/wiki?curid=657579", "title": "Firmin Lambot", "text": "Professionista dal 1908 al 1924, vinse due volte il Tour de France.\nCarriera.\nProtagonista di una carriera longeva, interrotta all'inizio della Prima guerra mondiale e ripresa al termine del conflitto, dopo aver vinto corse minori in patria, riusc\u00ec a cogliere i risultati migliori al Tour de France, dove si impose nella prima edizione post-bellica nel 1919. In quest'edizione venne anche istituita la maglia gialla e cos\u00ec fu anche il primo vincitore a giungere a Parigi con l'insegna del primato.\nDopo una condotta di gara regolare, ma che sembrava vederlo sconfitto al cospetto del francese Eug\u00e8ne Christophe, riusc\u00ec ad approfittare di un incidente meccanico accaduto allo stesso nel corso della penultima tappa che andava da Metz a Dunkerque dopo 468 interminabili chilometri. In questa frazione, oltre a giungere vincitore sul traguardo e a vestire la maglia di leader, Lambot stabil\u00ec un primato praticamente imbattibile: per compiere interamente l'estenuante tappa impieg\u00f2 ben 21 ore e 4 minuti con una media di poco superiore ai 22 chilometri orari. Mai nessuno rimase cos\u00ec tanto in sella ad una bici. Inoltre il distacco che inflisse al secondo classificato, il francese Jean Alavoine, al termine della corsa fu uno dei pi\u00f9 elevati di sempre: quasi 1 ora e 43 minuti.\nDopo essere terminato terzo (con due successi di tappa) nel 1920, quando a vincere fu per la terza volta il connazionale Philippe Thys, e nono nel 1921 dove si impose un altro belga, L\u00e9on Scieur, torn\u00f2 al successo nel 1922 ed anche qui seppe sfruttare bene le circostanze favorevoli della sorte: approfitt\u00f2 di una penalizzazione di Hector Heusghem per cambio irregolare e del crollo di Jean Alavoine, i due atleti che sembravano giocarsi il successo, e a tre tappe dalla fine, sul traguardo di Metz si impossess\u00f2 nuovamente della maglia gialla, portandola fino a Parigi. Anche stavolta riusc\u00ec a stabilire un primato: fu infatti il primo atleta della storia del Tour de France a vincere la corsa senza conquistare nessun successo di tappa e inoltre, a 36 anni, fu il ciclista pi\u00f9 vecchio ad aggiudicarsi un Grande Giro (record rimasto imbattuto fino al 2013 quando l'americano Chris Horner vinse la Vuelta a Espa\u00f1a di quell'anno a 41 anni).\nOltre alle vittorie e ai piazzamenti riportati, Lambot era riuscito a piazzarsi nei primi dieci anche in due edizioni che precedettero lo scoppio della guerra: fu infatti quarto nel 1913 e ottavo nel 1914. Per quanto riguarda i successi parziali ha conquistato sei vittorie di tappa. Concluse la carriera agonistica nel 1924 all'et\u00e0 di 38 anni.\nMor\u00ec il 19 gennaio 1964 quando di anni ne aveva 77."}
{"id": "657580", "revid": "22475", "url": "https://it.wikipedia.org/wiki?curid=657580", "title": "Manospondylus", "text": ""}
{"id": "657582", "revid": "183694", "url": "https://it.wikipedia.org/wiki?curid=657582", "title": "Morlanwelz", "text": "Morlanwelz (in vallone \"Marlanw\u00e8\") \u00e8 un comune francofono del Belgio situato nella Vallonia nella provincia dell'Hainaut.\nIl comune fa parte della region du Centre, esso sviluppa su di territorio. Gli abitanti sono ripartiti su tre quartieri del comune che sono Morlanwelz-Mariemont, Carni\u00e8res e Mont-Sainte-Aldegonde.\nNella seconda met\u00e0 del XX secolo la cittadina belga ha ospitato numerosi immigrati di origine italiana (circa ) soprattutto provenienti da Villarosa, comune dell'entroterra siciliano, con il quale Morlanwelz \u00e8 gemellato dal 2002."}
{"id": "657583", "revid": "22356", "url": "https://it.wikipedia.org/wiki?curid=657583", "title": "Megadactylus", "text": ""}
{"id": "657584", "revid": "1630518", "url": "https://it.wikipedia.org/wiki?curid=657584", "title": "Megapnosaurus", "text": "Il Megapnosairus \u00e8 vissuto nel Giurassico inferiore in Africa e in Nord America. Era carnivoro e pesava ca. 30 kg, aveva una lunghezza stimata sui 3 m e un'altezza di 80 cm. Il nome ha il significato di: \"grande lucertola che non respira\".\nCaratteristiche.\nIl \"Megapnosaurus\" possedeva ossa cave e leggere, e zampe potenti e lunghe: queste caratteristiche lo rendevano un predatore bipede molto veloce. Probabilmente cacciava in branco, ma non se ne \u00e8 sicuri, forse seguendo piccoli mammiferi o lucertole. \nRitrovamenti.\nEsemplari di Megalopnosauro furono trovati in Nord America e, quasi 30 esemplari, in giacimenti fossili dello Zimbabwe, Africa. Dato questi ritrovamenti in due posti distanti si ipotizza che la Grande lucertola si spostasse da un continente all'altro, quando erano ancora uniti sotto forma di Pangea, adattandosi al clima e al terreno che trovavano. \nLa cresta.\nIl dinosauro si divideva in due specie, quella africana e quella nordamericana; un particolare li contraddistingueva: la specie americana possedeva una doppia cresta, che la specie Africana, ovviamente, non aveva. \nCoda.\nDiritta dietro il corpo, dava molta stabilit\u00e0 al dinosauro, durante i rapidi scatti con i quali si muoveva."}
{"id": "657586", "revid": "2127271", "url": "https://it.wikipedia.org/wiki?curid=657586", "title": "Coppa Italia 1926-1927", "text": "La Coppa Italia 1926-1927 fu la 2\u00aa edizione della manifestazione calcistica. Essa non giunse alla conclusione, venendo interrotta ai sedicesimi di finale nel disinteresse generale, tanto che la competizione fu dimenticata per quasi un decennio.\nSquadre partecipanti.\nLa partecipazione alla coppa era libera ed aperta a chiunque volesse pagare la tassa d'iscrizione. La manifestazione raccolse tuttavia minor entusiasmo nel Meridione. Il turno d'ingresso veniva determinato dal sorteggio.\nDivisione Nazionale.\n18 club\nPrima Divisione.\n27 club\nSeconda Divisione.\n26 club\nTerza Divisione.\n42 club\nCalendario.\nPrimo turno.\nLe prime 30 squadre che si affrontarono in questa edizione vennero divise in tre gruppi disomogenei: il gruppo A, composto da 10 squadre del nord-ovest; il gruppo B, composto da 12 squadre del nord-est; il gruppo C, composto da 8 squadre del centro e del sud. Le partite del primo turno furono disputate l'11 novembre 1926.\nSecondo turno.\nIn questa fase entrarono in gioco altre 50 squadre.\nTerzo turno.\nIn questo turno entrarono in gioco le ultime 29 squadre oltre al Liberty Bari che, assieme alla Sestese per sorteggio, furono ammesse direttamente ai sedicesimi di finale. \nOttavi di finale.\nLe uniche squadre qualificate agli ottavi di finale, che non vennero disputati, furono , e .\nQuarti di finale, semifinali e finale.\nNon disputati."}
{"id": "657587", "revid": "22356", "url": "https://it.wikipedia.org/wiki?curid=657587", "title": "Microcoelus", "text": ""}
{"id": "657588", "revid": "22356", "url": "https://it.wikipedia.org/wiki?curid=657588", "title": "Microsaurops", "text": ""}
{"id": "657591", "revid": "22356", "url": "https://it.wikipedia.org/wiki?curid=657591", "title": "Morosaurus", "text": ""}
{"id": "657604", "revid": "767487", "url": "https://it.wikipedia.org/wiki?curid=657604", "title": "Cantone di Antrain", "text": "Il Cantone di Antrain \u00e8 una divisione amministrativa dell'Arrondissement di Foug\u00e8res-Vitr\u00e9 e dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 31 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "657608", "revid": "125959188", "url": "https://it.wikipedia.org/wiki?curid=657608", "title": "Guido Morselli", "text": "Biografia.\nGuido Morselli nacque a Bologna il 15 agosto 1912, secondogenito di un'agiata famiglia della buona borghesia bolognese. Il padre Giovanni era dirigente d'impresa nel ramo farmaceutico, la madre Olga Vincenzi era figlia di uno dei pi\u00f9 noti avvocati della citt\u00e0. Nel 1914 la famiglia si trasfer\u00ec a Milano. Fino all'et\u00e0 di dieci anni la vita di Guido scorse abbastanza tranquilla ma nel 1922 la madre si ammal\u00f2 in modo serio di febbre spagnola e fu ricoverata per un lungo periodo.\nGuido soffr\u00ec per questa forzata lontananza e anche per le frequenti assenze del padre, dovute a motivi di lavoro, e quando la mamma mor\u00ec, nel 1924, la perdita lo segn\u00f2 profondamente. Il padre era sempre assente e senza il collante familiare della mamma i rapporti tra i due continuarono a deteriorarsi sia caratterialmente sia affettivamente. Guido era poco socievole, irrequieto, non molto amante della scuola, ma sorretto da un'intelligenza precoce; allo studio preferiva letture personali.\nSuperato svogliatamente l'esame di maturit\u00e0 nel 1931, da privatista, dopo essere stato bocciato nel 1930, per compiacere il padre autoritario si iscrisse alla facolt\u00e0 di giurisprudenza dell'Universit\u00e0 Statale di Milano e cominci\u00f2 a scrivere, senza pubblicarli, i primi brevi saggi a carattere giornalistico.\nSubito dopo la laurea nel 1935, part\u00ec per il servizio militare e frequent\u00f2 la scuola ufficiali degli alpini. In seguito soggiorn\u00f2 lungamente all'estero, scrivendo reportage giornalistici e racconti che rimarranno inediti. Il padre lo fece assumere alla Caffaro come promotore pubblicitario: l'esperienza lavorativa si concluse dopo un solo anno portando ad un peggioramento dei rapporti con il padre. Dopo la morte dell'amata sorella Luisa nel 1938, a soli ventisette anni, Guido ottenne dal padre un vitalizio che gli permise di dedicarsi alle attivit\u00e0 che da sempre prediligeva: la lettura, lo studio e la scrittura. Continu\u00f2 a cimentarsi in brevi saggi e inizi\u00f2 la stesura di un diario, abitudine che lo accompagn\u00f2 per tutta la vita.\nFu autore di romanzi e saggi che furono pubblicati solo a partire dal 1974, dopo la sua morte, a causa dell'accoglienza sfavorevole delle case editrici.\nMorselli scrisse, tra gli altri, due romanzi ucronici (o allostorici, comunque fantascientifici), \"Contro-passato prossimo\" (1975), nel quale immagina che la prima guerra mondiale sia stata vinta, retrospettivamente, dagli imperi centrali, e \"Roma senza papa\" (1974), in cui s'immagina il futuro della Chiesa cattolica alla fine del Novecento, sotto un papa irlandese, Giovanni XXIV, che ha abbandonato il Vaticano per vivere in una villetta a schiera a Zagarolo.\nSempre pi\u00f9 triste e disperato, anche a causa dei costanti rifiuti degli editori, Morselli decise di togliersi la vita il 31 luglio 1973 nella \"d\u00e9pendance\" della villa di famiglia in via Limido a Varese, sparandosi un colpo con la sua Browning 7.65, che aveva pi\u00f9 volte definito, nei suoi diari, come \"la ragazza dall'occhio nero\".\nNella \"casina rosa\" sul colle gaviratese di Santa Trinit\u00e0, che fu sua, \u00e8 stato allestito un museo dedicato alla sua opera. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nFortuna postuma.\nUna cartella intitolata \"Rapporti con gli editori\" - che mostra un fiasco, disegnato a matita sul frontespizio - contiene il carteggio inedito di Morselli con i responsabili \"dall'etica professionale approssimativa quando non scorretta\" delle case editrici, cui aveva sottoposto i propri scritti dal 1947 fino al 1973 anno del suicidio e anche dell'ultimo ripetuto appello alla pubblicazione di \"Dissipatio H.G.\".\nGli interlocutori erano, tra gli altri, Mario Pannunzio, direttore del \"Mondo\", Guido Calogero, direttore della \"Cultura\", Vittorio Sereni per Mondadori. Morselli ottenne qualche risposta, molti ostentarono una placida indifferenza, altri persero i manoscritti come Luciano Fo\u00e0 che, nel 1956, smarr\u00ec \"Fede e ricerca\" negli archivi dell'Einaudi dove non fu pi\u00f9 ritrovato. L'anno successivo, Geno Pampaloni, allora alle edizioni di \"Comunit\u00e0\", si prese sette mesi per leggere le 60 pagine del saggio \"Filosofia sotto la tenda\".\nItalo Calvino, nel 1965, rifiutando la pubblicazione de \"Il comunista\" presso Einaudi - di cui era direttore editoriale - gli scrisse che: \"dove ogni accento di verit\u00e0 si perde \u00e8 quando ci si trova all'interno del partito comunista. Lo lasci dire a me che quel mondo lo conosco, credo proprio di poter dire, a tutti i livelli. N\u00e9 le parole, n\u00e9 gli atteggiamenti, n\u00e9 le posizioni psicologiche sono vere. Ed \u00e8 un mondo che troppa gente conosce per poterlo \"inventare\". Chiosando infine: \"Spero che Lei non s'arrabbi per il mio giudizio\". A lui rispose Morselli che, accettandone sostanzialmente la critica giunse a chiedergli: \"La prego: quando ritorna a Milano me lo faccia sapere, verr\u00f2 a salutarla e per me sar\u00e0 incontrare un amico. Per non essere, a Lei, del tutto uno sconosciuto: sono emiliano, autodidatta, vivo solo su un piccolo pezzo di terra dove faccio un poco di tutto, anche il muratore; politicamente sono in crisi, con quasi nessuna speranza di uscirne\". Nel 1966 Rizzoli, infine, accett\u00f2 di pubblicarlo e inizi\u00f2 a sottoporgli le bozze per la correzione; il nuovo direttore editoriale tuttavia annull\u00f2 tutti i programmi e il romanzo rest\u00f2 in bozza.\nIl romanzo \"Contro-passato prossimo\" fu proposto a Carlo Fruttero il quale, rifiutandone la pubblicazione per Mondadori, scrisse che: \"...aveva un inizio sfolgorante, una buona prima parte, ma la seconda non convinceva\". Come scrisse Giuseppe Pontiggia, Morselli \u00e8 diventato una \"proiezione esemplare dello scrittore postumo, respinto in vita dall'incomprensione dei giudici... le resistenze che hanno ritardato il suo riconoscimento hanno come causa particolare l'essersi, Morselli, scostato dalla linea tradizionale del romanzo italiano\". Immediatamente dopo la morte, nel 1974, scoppi\u00f2 il caso letterario della negata pubblicazione di un autore per cui furono citati Proust, Anatole France, Kant, Hegel, Marx, Nuovo e Antico Testamento, Corano e Sant'Agostino, Musil, Leopardi (le fonti ideali dell'opere concrete di Guido Morselli). La sua opera fu pubblicata integralmente da Adelphi.\nSara D'Arienzo, curatrice della pubblicazione dell'opera omnia presso Adelphi, nel saggio \"Guido Morselli, lo scrittore \u201ctra parentesi\u201d\", sostiene che il ritardo con cui l'autore \u00e8 stato conosciuto dal pubblico \"ha avuto un effetto sui tempi differito e probabilmente molto limitato, rispetto alla sua reale potenzialit\u00e0\". :\nGli \u00e8 stato intitolato un premio letterario.\nBibliografia.\nArticoli.\nA proposito del saggio di Marina Lessona Fasano, \"Guido Morselli. Un inspiegabile caso letterario\", Napoli: Liguori 2003:\nA proposito del carteggio intercorso tra Morselli e Vittorio Gassman sulle possibilit\u00e0 di realizzazione scenica della commedia \"Marx, rottura verso l'uomo\":\nA proposito della produzione teatrale (tuttora inedita) di Morselli, in particolare di \"Cesare e i pirati\", del 1956, sulla figura di Giulio Cesare:\nTra opere di altri autori, \u00e8 preso in considerazione il romanzo di Morselli \"Dissipatio H.G.\" in:"}
{"id": "657610", "revid": "22356", "url": "https://it.wikipedia.org/wiki?curid=657610", "title": "Oligosaurus", "text": ""}
{"id": "657612", "revid": "1318658", "url": "https://it.wikipedia.org/wiki?curid=657612", "title": "Cantone di Foug\u00e8res-Nord", "text": "Il Cantone di Foug\u00e8res-Nord era una divisione amministrativa dell\"arrondissement\" di Foug\u00e8res.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Foug\u00e8res e i comuni di:"}
{"id": "657614", "revid": "1318658", "url": "https://it.wikipedia.org/wiki?curid=657614", "title": "Cantone di Foug\u00e8res-Sud", "text": "Il Cantone di Foug\u00e8res-Sud era una divisione amministrativa dell\"arrondissement\" di Foug\u00e8res.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Foug\u00e8res e i comuni di:"}
{"id": "657615", "revid": "1318658", "url": "https://it.wikipedia.org/wiki?curid=657615", "title": "Cantone di Louvign\u00e9-du-D\u00e9sert", "text": "Il Cantone di Louvign\u00e9-du-D\u00e9sert era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657616", "revid": "1318658", "url": "https://it.wikipedia.org/wiki?curid=657616", "title": "Cantone di Saint-Aubin-du-Cormier", "text": "Il Cantone di Saint-Aubin-du-Cormier era una divisione amministrativa dell\"arrondissement\" di Foug\u00e8res.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657617", "revid": "1318658", "url": "https://it.wikipedia.org/wiki?curid=657617", "title": "Cantone di Saint-Brice-en-Cogl\u00e8s", "text": "Il Cantone di Saint-Brice-en-Cogl\u00e8s era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657618", "revid": "196390", "url": "https://it.wikipedia.org/wiki?curid=657618", "title": "Liceo Classico Vittorio Alfieri", "text": ""}
{"id": "657622", "revid": "110157", "url": "https://it.wikipedia.org/wiki?curid=657622", "title": "Cantone di Bain-de-Bretagne", "text": "Il Cantone di Bain-de-Bretagne \u00e8 una divisione amministrativa dell'Arrondissement di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 20 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "657623", "revid": "1318658", "url": "https://it.wikipedia.org/wiki?curid=657623", "title": "Cantone di Grand-Fougeray", "text": "Il Cantone di Grand-Fougeray era una divisione amministrativa dell\"arrondissement\" di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657624", "revid": "110157", "url": "https://it.wikipedia.org/wiki?curid=657624", "title": "Cantone di Guichen", "text": "Il Cantone di Guichen \u00e8 una divisione amministrativa dell'Arrondissement di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 16 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "657625", "revid": "1318658", "url": "https://it.wikipedia.org/wiki?curid=657625", "title": "Cantone di Maure-de-Bretagne", "text": "Il Cantone di Maure-de-Bretagne era una divisione amministrativa dell\"arrondissement\" di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657626", "revid": "125890218", "url": "https://it.wikipedia.org/wiki?curid=657626", "title": "Signore e signori, buonanotte", "text": "Signore e signori, buonanotte \u00e8 un film collettivo satirico italiano del 1976, scritto e diretto da Age, Benvenuti, Comencini, De Bernardi, Loy, Maccari, Magni, Monicelli, Pirro, Scarpelli e Scola, riuniti nella Cooperativa 15 maggio. I titoli di coda sono stati disegnati da Alfredo Chiappori, mentre la colonna sonora \u00e8 stata pubblicata dalla RCA Italiana in formato LP (RCA SP 8058).\nIl titolo del film \u00e8 una citazione della frase pronunciata dalle signorine buonasera, ossia delle annunciatrici della RAI dell'epoca, al termine del palinsesto giornaliero. Si tratta della parodia, talvolta greve, di un'immaginaria giornata televisiva, con spot, inchieste giornalistiche, sceneggiati, TV dei ragazzi e un telegiornale (un TG3 che all'epoca ancora non esisteva), a fare da filo conduttore. La satira \u00e8 indirizzata verso la politica corrotta, l'esercito, la Chiesa, la televisione, di cui vengono denunciati i mali attraverso una loro rappresentazione esasperata, grottesca e paradossale.\nTrama.\nIl conduttore d'un immaginario TG3, Paolo T. Fiume, riporta le pi\u00f9 incredibili notizie, lancia servizi filmati nei quali svolge l'incarico d'inviato, tra cui l'intervista a un ministro corrotto che, accusato d'appropriazione indebita per svariati miliardi, si rifiuta di dimettersi sostenendo il suo diritto al poter influenzare a proprio favore il corso delle indagini grazie alla propria posizione ed appellandosi in sua difesa al fatto che ne sarebbe legittimato dal suo elettorato, mostra il filmato diffuso dai rapitori dell'avvocato Agnelli nel quale il rapito afferma sicuro che il riscatto miliardario verr\u00e0 pagato decurtando alcune giornate di paga e trattenendosi gli assegni famigliari e della cassa integrazione a tutti i suoi operai poich\u00e9 - sostiene con assoluta fermezza - la Fiat \u00e8 come una grande famiglia, flirta con la sua giovane assistente, interrompe la trasmissione per un vivace \"confronto\" con i vertici aziendali, ecc.\nIl telegiornale viene intervallato dai seguenti programmi:\nDistribuzione home video.\nIl film fa il suo primo approdo nell'home video in Italia soltanto il 20 maggio 2009, con un'edizione in DVD curata dalla 01 Distribution. In precedenza era disponibile solo in paesi stranieri, tra cui la Grecia e la Russia."}
{"id": "657628", "revid": "1318658", "url": "https://it.wikipedia.org/wiki?curid=657628", "title": "Cantone di Pipriac", "text": "Il Cantone di Pipriac era una divisione amministrativa dell\"arrondissement\" di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657631", "revid": "110157", "url": "https://it.wikipedia.org/wiki?curid=657631", "title": "Cantone di Redon", "text": "Il Cantone di Redon \u00e8 una divisione amministrativa dell'Arrondissement di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 16 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 16, ridottisi a 15 dal 1\u00ba gennaio 2016 a seguito della fusione dei comuni di Guipry e Messac a formare il nuovo comune di Guipry-Messac:"}
{"id": "657637", "revid": "1318658", "url": "https://it.wikipedia.org/wiki?curid=657637", "title": "Cantone di Le Sel-de-Bretagne", "text": "Il Cantone di Le Sel-de-Bretagne era una divisione amministrativa dell\"arrondissement\" di Redon.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657641", "revid": "1543377", "url": "https://it.wikipedia.org/wiki?curid=657641", "title": "Nazionale di calcio di Singapore", "text": "La nazionale di calcio di Singapore \u00e8 la rappresentativa calcistica di Singapore, posta sotto l'egida della Football Association of Singapore (FAS) ed affiliata all'AFC.\nI pi\u00f9 significativi successi ottenuti dalla squadra sono le vittorie della Tiger Cup (poi diventata AFF Suzuki Cup) nel 1998, nel 2004, nel 2007 e nel 2012, sintomo di una netta crescita calcistica del paese del sud-est asiatico. Questi successi rendono Singapore la seconda nazionale pi\u00f9 titolata del Sud-est asiatico, dopo la .\nNella classifica mondiale della FIFA, istituita nell'agosto 1993, Singapore ha ottenuto quale miglior piazzamento il 73\u00ba posto al momento dell'istituzione della graduatoria, mentre il peggiore piazzamento \u00e8 il 173\u00ba posto dell'ottobre 2017. Occupa il 160\u00ba posto della classifica.\nLe rivalit\u00e0 principali sono con e .\nStoria.\n1892-1994.\nNel 1892 la Federazione calcistica di Singapore (FAS) divenne una societ\u00e0 registrata. Nel 1921 fu lanciata la HMS Malaya Cup (nota poi come Malaysia Cup) da ufficiali dell'esercito britannico in Malesia e Singapore fu una delle nazioni invitate a prendere parte all'edizione inaugurale del torneo, vinto proprio da una rappresentativa federale di Singapore. Alla Malaysia Cup e alla Malaysian League partecip\u00f2 dunque una selezione che non era ufficialmente la nazionale di singapore, dal momento che includeva anche calciatori stranieri, ma molti tifosi singaporiani videro la rappresentativa federale scesa in campo nella Malaysia Cup come la prima nazionale del paese. L'exploit della squadra nelle competizioni malesi contribu\u00ec a far crescere l'entusiasmo per il calcio nel paese. Negli anni seguenti la squadra vinse o si classific\u00f2 seconda nel torneo ogni anno fino al 1941. L'evento fu poi sospeso con lo scoppio della seconda guerra mondiale.\nSingapore vinse 24 titolo di Malaysia Cup e 2 di Malaysian League. Dopo la vittoria del \"double\" Malaysia Cup e Malaysia League nel 1994, la Football Association of Singapore (FAS) si ritir\u00f2 dalle competizioni malesi a seguito di una disputa con la Federazione calcistica della Malaysia sui biglietti venduti. Singapore lanci\u00f2 dunque un proprio campionato nazionale, la S.League, nel 1996, e inizi\u00f2 a concentrarsi maggiormente sulle partite internazionali della propria nazionale.\n1995-1999.\nSingapore ottenne il terzo posto ai Giochi del Sud-est asiatico del 1995, dopo aver perso per 0-1 in semifinale contro i futuri vincitori della . Ospit\u00f2 poi la Tiger Cup 1996, dove fu eliminato nella fase a gironi.\nla nazionale di Singapore raggiunse nuovamente la semifinale dei Giochi del Sud-est asiatico nel 1997, dove perse contro l' per 2-1 e contro il per 1-0 nella finale per il terzo posto, piazzandosi quarto.\nNella Tiger Cup 1998, guidato dal commissario tecnico inglese Barry Whitbread, Singapore vinse il girone di prima fase con due successi contro e . In semifinale sconfisse l'Indonesia e in finale per 1-0 il Vietnam padrone di casa, ottenendo il primo titolo internazionale.\n2000-2002.\nJan B. Poulsen, nello staff della al mondiale di , fu nominato direttore tecnico della nazionale di Singapore nel 1999. I deludenti risultati alla Tiger Cup 2000 provocarono l'esonero del CT Vincent Subramaniam, che fu sostituito da Poulsen nel dicembre 2000. Singapore ospit\u00f2 la Tiger Cup 2002, ma perse per 4-0 contro i rivali della Malaysia all'esordio. Prima della partita il giornale locale \"The New Paper\" aveva incoraggiato i tifosi a presentarsi in massa allo stadio. Dopo la partita i calciatori attribuirono la disfatta al pubblico, presente a loro dire in numero troppo elevato. Singapore vinse per 2-1 contro il , ma un pareggio per 1-1 nel successivo incontro con la Thailandia non fu sufficiente per superare il turno. Poulsen fu cos\u00ec esonerato dopo il torneo.\n2003-2004.\nNel luglio Radojko Avramovi\u0107 raccolse le redini di una nazionale in crisi, che inizi\u00f2 la Tiger Cup 2004 come una delle squadre sfavorite. Al pareggio per 1-1 contro il Vietnam padrone di casa ne segu\u00ec un altro contro l'Indonesia, poi le vittorie contro e Laos valsero ai singaporiani la qualificazione alla doppia semifinale contro . All'andata, in trasferta, Singapore vinse per 3-4, poi al ritorno i tempi regolamentari si chiusero sull'1-2 per Myanmar, in una partita in cui tre calciatori birmani furono espulsi e il portiere di riserva birmano lanci\u00f2 una bottiglia d'acqua all'indirizzo del difensore avversario S. Subramani. Singapore vinse poi per 4-2 dopo i tempi supplementari, chiudendo sul risultato complessivo di 8-5 la doppia semifinale. In finale i singaporiani si imposero per 1-3 a Giacarta contro l'Indonesia, per poi vincere anche al ritorno per 2-1 di fronte a 55.000 spettatori accorsi allo Stadio Nazionale.\nQualificazioni alla Coppa d'Asia 2007.\nNel 2006 Avramovic guid\u00f2 Singapore nelle qualificazioni alla Coppa d'Asia 2007, in cui la squadra consegu\u00ec una vittoria per 2-0 in casa contro l' nel febbraio 2006, ma pesarono le successive sconfitte in casa della e della (a Tianjin a causa di un calcio di rigore assegnato nei minuti di recupero del secondo tempo). Dopo lo 0-0 in casa contro la Cina, Singapore perse per 2-4 al Sheikh Khalifa International Stadium di Al-Ain contro l'Iraq e disse addio alle speranze di qualificazione. Il girone termin\u00f2 con una vittoria interna per 3-0 contro la Palestina, ma fu chiuso al terzo posto.\nCampionato dell'ASEAN 2007.\nSingapore ospit\u00f2 poi la fase a gironi del campionato dell'ASEAN del 2007. Dopo lo 0-0 contro il Vietnam, il 15 gennaio 2007 sconfisse per 11-0 il Laos, mettendo a referto la propria vittoria pi\u00f9 larga di ogni epoca. Nell'ultima partita del girone elimin\u00f2 l'Indonesia imponendole un pareggio per 2-2. In semifinale, contro la Malaysia, pareggi\u00f2 per 1-1 all'andata a Shah Alam, poi al ritorno vinse per 5-4 ai tiri di rigore allo Stadio Nazionale di Singapore, dopo un altro pareggio per 1-1. Il portiere singaporiano Lionel Lewis par\u00f2 l'ultimo tiro del malese Mohd Khyril Muhymeen Zambri, consentendo ai suoi di giungere in finale contro la Thailandia. Dopo aver vinto per 2-1 in casa all'andata, a Singapore bast\u00f2 il pareggio per 1-1 a Bangkok grazie ad un gol nei minuti finali di Khairul Amri per vincere il campionato dell'ASEAN.\nCampionato dell'ASEAN 2008.\nAlla AFF Suzuki Cup 2008, co-ospitata con Indonesia e Thailandia, Singapore fu inserito nel girone A con Indonesia, Myanmar e Cambogia. Vinto il girone, approd\u00f2 alla semifinale contro il Vietnam, ma fu sconfitto per 0-1 tra andata e ritorno.\nQualificazioni al mondiale 2010.\nAl primo turno delle qualificazioni AFC al Singapore elimin\u00f2 la Palestina, vincendo per 0-4 l'andata a Doha e per 3-0 a tavolino in casa, dopo che gli avversari disertarono la trasferta e furono puniti dalla FIFA. Al secondo turno ebbero la meglio sul , battendolo per 2-0 in casa e pareggiando per 1-1 in trasferta.\nApprodati per la prima volta al terzo turno delle qualificazioni AFC al mondiale, i singaporiano se la videro con , e . Persa la prima sfida in casa dei sauditi, vinsero per 2-0 in casa contro i libanesi. Le successive sconfitte contro gli uzbeki, per 3-7 in casa e per 3-0 a tavolino in trasferta (la partita era finita 1-0 per gli uzbeki, ma i singaporiani furono puniti per aver schierato Qiu Li), lasciarono Singapore con poche speranze di qualificazione. L'eliminazione aritmetica giunse dopo la sconfitta casalinga per 0-2 contro i sauditi. Nel girone la squadra chiuse al terzo posto con sei punti, dopo aver battuto per 1-2 il Libano a Beirut.\nQualificazioni alla Coppa d'Asia 2011.\nNon andarono meglio le qualificazioni alla Coppa d'Asia 2011, che videro Singapore impegnato nel girone E con , Thailandia e . Battuti per 0-6 in casa dell'Iran, sconfissero per 2-1 in casa la Giordania. Nel novembre 2009 Singapore ospit\u00f2 la Thailandia allo Stadio Nazionale e perse per 1-3, ma vinse al ritorno per 0-1 qualche giorno dopo, ottenendo il primo successo in casa dei thailandesi in 48 anni. Persa per 1-3 la gara interna contro gli iraniani, furono sconfitti per 2-1 anche dai giordani, concludendo il girone con l'eliminazione.\nAFF Suzuki Cup 2010.\nNella AFF Suzuki Cup 2010 Singapore ottenne un pari (1-1 contro le Filippine) e una vittoria (2-1 contro Myanmar) e rimedi\u00f2 una sconfitta (0-1 contro il Vietnam), subendo l'eliminazione ad Hanoi.\n2011-2012.\nNel gennaio 2011, la FAS decise di sciogliere temporaneamente la nazionale, che torn\u00f2 in campo sei mesi dopo, nel maggio 2011, quando Raddy Avramovic annunci\u00f2 la rosa provvisoria di 33 elementi convocati per le prime sfide di qualificazione al . Il 7 giugno Singapore batt\u00e9 in amichevole le per 4-0 allo Stadio Jalan Besar, poi batt\u00e9 per 2-0 l'Etoile FC (squadra della S.League) sempre al Jalan Besar con gol di Aleksandar \u0110uri\u0107 e Qiu Li. Meno di una settimana dopo vinse per 3-2 contro con gol di Aleksandar \u0110uri\u0107, Shi Jiayi e Fazrul Nawaz.\nIn preparazione al terzo turno delle qualificazioni AFC al mondiale, i \"Leoni\" giocarono contro un'amichevole contro la Thailandia pareggiando per 0-0, prima della sfida contro la Cina.\nPoi Singapore partecip\u00f2 alla decima edizione della Coppa del Sultano di Selangor, in cui batt\u00e9 per 1-0 la selezione di Selangor e vinse il trofeo per la sesta volta. Poi fu sconfitto per 0-2 dalle Filippine in amichevole.\nQualche mese dopo Avramovic annunci\u00f2 i 27 elementi che avrebbero preso parte alle sfide di qualificazione al , formando una rosa composta da molti calciatori del LionsXII.\nQualificazioni al mondiale 2014.\nEssendosi qualificato al terzo turno delle eliminatorie AFC al mondiale del 2010, Singapore fu ammesso direttamente al secondo turno delle qualificazioni AFC al mondiale di . Contro la Malaysia vinse per 5-3 all'andata (gol di Aleksandar \u0110uri\u0107, Qiu Li, Mustafic Fahrudin e Shi Jiayi) e al ritorno pareggi\u00f2 per 1-1 al Bukit Jalil National Stadium di Kuala Lumpur il 28 luglio 2011, con gol di Shi Jiayi, accedendo cos\u00ec al terzo turno.\nInserito nel girone A con Giordania, Iraq e Cina, Singapore inizi\u00f2 il terzo turno con una sconfitta esterna per 2-1 a Kunming contro la Cina, poi fu battuto per 0-2 dall'Ira. Allo Stadio Jalan Besar, l'11 ottobre 2011, Singapore perse per 0-3 contro la Giordania, da cui fu sconfitto anche ad Amman per 2-0, dovendo cos\u00ec rinunciare alle speranze di qualificazione. Gli impegni si chiusero con una sconfitta interna per 0-4 contro la Cina, la quinta sconfitta consecutiva per i singaporiani. Il girone si concluse con l'ennesima sconfitta, un 7-1 contro l'Iraq a Doha, in Qatar. Per Singapore il bilancio fu di 6 sconfitte in 6 partite.\nCampionato dell'ASEAN 2012.\nSingapore inizi\u00f2 il campionato dell'ASEAN del 2012 con una vittoria per 3-0 contro la Malaysia, poi perse di misura contro l'Indonesia e batt\u00e9 per 4-3 il . Il primo posto nel girone valse la qualificazione alla semifinale contro le Filippine, che Singapore batt\u00e9 per 1-0 in casa (gol di Khairul Amri) prima di pareggiare per 0-0 in trasferta, accedendo cos\u00ec alla doppia finale contro i thailandesi. La gara di andata dell'atto conclusivo del torneo si concluse con il risultato di 3-1 per i padroni di casa di Singapore, che, pur perdendo per 1-0 fuori casa la gara di ritorno, riuscirono a sollevare il trofeo per la quarta volta. Alla fine del torneo il CT Raddy Avramovic lasci\u00f2 il proprio incarico.\nQualificazioni alla Coppa d'Asia 2015.\nLe qualificazioni alla Coppa d'Asia 2015 videro Singapore gareggiare nel gruppo A con , e . Le sconfitte furono ben cinque, mentre una sola fu la vittoria (2-1 in casa contro la Siria), risultati che causarono l'ultimo posto nel girone.\n2013-2014.\nIl 15 maggio 2013 la federcalcio singaporiana annunci\u00f2 l'ingaggio del tedesco Bernd Stange nelle vesti di CT.\nPer le amichevoli dei primi di giugno del 2013 contro Myanmar e Laos il tecnico punt\u00f2 su una rosa piena di giovani esordienti, come il 17enne Adam Swandi, i centrocampisti Gabriel Quak e Faris Ramli e Hafiz Nor oltre ad un veterano, l'attaccante Indra Sahdan, rientrato in nazionale per l'occasione e capitano nella partita d'esordio del CT tedesco, vinta per 2-0 contro Myanmar. Lo stesso Sahdan and\u00f2 poi a segno nella seconda amichevole in pochi giorni, vinta per 5-2 contro il Laos I due successi consentirono a Singapore di salire al 156\u00ba posto del ranking FIFA del luglio 2013.\nIl primo successo di Stange in partite ufficiali \u00e8 la gi\u00e0 citata vittoria del 15 ottobre 2013 contro la Siria, nelle eliminatorie della Coppa d'Asia 2015. L'obiettivo del un nuovo CT, che adott\u00f2 uno stile di gioco veloce con tocchi di prima, era la conferma del titolo al campionato dell'ASEAN del 2014.\nCampionato dell'ASEAN 2014.\nSingapore si present\u00f2 ai nastri di partenza del campionato dell'ASEAN del 2014 da campione in carica, alla ricerca della conferma nel torneo organizzato in patria. Alla sconfitta contro la Thailandia (1-2) fecero seguito la vittoriea per 4-2 contro Myanmar e la sconfitta per 1-3 contro la Malaysia. Il terzo posto nel girone non consent\u00ec alla squadra di superare la fase a gruppi, facendone la prima squadra campione in carica nel torneo a essere eliminata al primo turno.\nRosa attuale.\nLista dei 28 giocatori convocati per l'AFF Championship 2020.\n \n \n! colspan=\"9\" align=\"left\" |\n \n \n \n \n \n! colspan=\"9\" align=\"left\" |\n \n \n \n! colspan=\"9\" align=\"left\" |\n \n \n \n "}
{"id": "657644", "revid": "228587", "url": "https://it.wikipedia.org/wiki?curid=657644", "title": "Casa Keaton", "text": "Casa Keaton (\"Family Ties\") \u00e8 una sit-com statunitense sulla vita di una comune famiglia americana con le esperienze della vita di tutti i giorni. Prodotta dalla Paramount di Los Angeles, negli Stati Uniti \u00e8 stata trasmessa dalla NBC per sette stagioni, dal 1982 al 1989: in Italia \u00e8 stata trasmessa su Italia 1 e in replica su Canale 5 e Frisbee.\nLa sigla \"Without Us\", scritta da Jeff Barry e Tom Scott, era cantata da Mindy Sterling e Dennis Tufano per i primi dieci episodi e successivamente da Johnny Mathis e Deniece Williams.\nLa serie ha ottenuto molti premi, tra cui 3 Emmy Awards riguardanti Michael J. Fox.\nTrama.\nI genitori Steven e Elyse Keaton, molto innamorati, appartengono alla generazione degli hippy degli anni sessanta: la madre \u00e8 architetto, mentre il padre lavora per il network televisivo WKS. Essi, ancora molto attaccati ai loro ideali giovanili, costituiscono le principali figure di riferimento per i loro figli coi quali si scontrano spesso a causa del fatto che i figli sono invece a proprio agio nella societ\u00e0 consumistica degli anni ottanta. Alex, un ragazzo di 17 anni, \u00e8 un conservatore e interessato alla finanza, all'economia, successivamente ammiratore di Ronald Reagan; col tempo maturer\u00e0 molto mantenendo comunque sempre le stesse passioni e convinzioni, fino a quando, nell'ultimo episodio della serie, se ne andr\u00e0 a New York. Mallory, la secondogenita di due anni minore di Alex, \u00e8 una ragazza alla moda, carina, un po' superficiale e con la fissazione per i vestiti e i centri commerciali; nonostante si scontri spesso con Alex, lo aiuter\u00e0 spesso in alcune situazioni imbarazzanti. Jennifer \u00e8 la sorella minore, ed \u00e8 la pi\u00f9 tranquilla della famiglia. A partire dalla quarta serie fa la sua comparsa anche il piccolo Andrew, che viene cresciuto da Alex a propria immagine e somiglianza.\nOspiti del telefilm.\nAlcuni famosi attori hanno partecipato occasionalmente a qualche episodio:"}
{"id": "657647", "revid": "1318658", "url": "https://it.wikipedia.org/wiki?curid=657647", "title": "Cantone di Argentr\u00e9-du-Plessis", "text": "Il Cantone di Argentr\u00e9-du-Plessis era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657651", "revid": "1318658", "url": "https://it.wikipedia.org/wiki?curid=657651", "title": "Cantone di B\u00e9cherel", "text": "Il Cantone di B\u00e9cherel era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657652", "revid": "767487", "url": "https://it.wikipedia.org/wiki?curid=657652", "title": "Cantone di Betton", "text": "Il Cantone di Betton \u00e8 una divisione amministrativa dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 6 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "657653", "revid": "984922", "url": "https://it.wikipedia.org/wiki?curid=657653", "title": "Cantone di Bruz", "text": "Il Cantone di Bruz \u00e8 una divisione amministrativa dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 5 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "657656", "revid": "1318658", "url": "https://it.wikipedia.org/wiki?curid=657656", "title": "Cantone di Cesson-S\u00e9vign\u00e9", "text": "Il Cantone di Cesson-S\u00e9vign\u00e9 era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657658", "revid": "1318658", "url": "https://it.wikipedia.org/wiki?curid=657658", "title": "Cantone di Ch\u00e2teaubourg", "text": "Il Cantone di Ch\u00e2teaubourg era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657659", "revid": "1861950", "url": "https://it.wikipedia.org/wiki?curid=657659", "title": "Pilone", "text": ""}
{"id": "657660", "revid": "984922", "url": "https://it.wikipedia.org/wiki?curid=657660", "title": "Cantone di Ch\u00e2teaugiron", "text": "Il Cantone di Ch\u00e2teaugiron \u00e8 una divisione amministrativa dell'Arrondissement di Foug\u00e8res-Vitr\u00e9 e dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 14 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "657661", "revid": "446353", "url": "https://it.wikipedia.org/wiki?curid=657661", "title": "Classe Pallada", "text": "La classe Pallada, della marina imperiale russa, prende il nome dall'omonimo incrociatore protetto a cui seguirono altre due navi: il \"Diana\" e l\"'Aurora\". Tutte le tre navi di questa classe vennero costruite a San Pietroburgo, fra il 1899 e l'anno 1900, e parteciparono alla guerra russo-giapponese del 1905."}
{"id": "657662", "revid": "1318658", "url": "https://it.wikipedia.org/wiki?curid=657662", "title": "Cantone di H\u00e9d\u00e9", "text": "Il Cantone di H\u00e9d\u00e9 era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657664", "revid": "767487", "url": "https://it.wikipedia.org/wiki?curid=657664", "title": "Cantone di Janz\u00e9", "text": "Il Cantone di Janz\u00e9 \u00e8 una divisione amministrativa dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 10 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "657666", "revid": "110157", "url": "https://it.wikipedia.org/wiki?curid=657666", "title": "Cantone di La Guerche-de-Bretagne", "text": "Il Cantone di La Guerche-de-Bretagne \u00e8 una divisione amministrativa dell'Arrondissement di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 31 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "657668", "revid": "984922", "url": "https://it.wikipedia.org/wiki?curid=657668", "title": "Cantone di Liffr\u00e9", "text": "Il Cantone di Liffr\u00e9 \u00e8 una divisione amministrativa dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 9 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 9:"}
{"id": "657670", "revid": "110157", "url": "https://it.wikipedia.org/wiki?curid=657670", "title": "Cantone di Montauban-de-Bretagne", "text": "Il Cantone di Montauban-de-Bretagne \u00e8 una divisione amministrativa dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 24 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 24, ridottisi a 23 dal 1\u00ba gennaio 2016 a seguito della fusione dei comuni di La Chapelle-du-Lou e Le Lou-du-Lac a formare il nuovo comune di La Chapelle-du-Lou-du-Lac:"}
{"id": "657671", "revid": "767487", "url": "https://it.wikipedia.org/wiki?curid=657671", "title": "Cantone di Montfort-sur-Meu", "text": "Il Cantone di Montfort-sur-Meu \u00e8 una divisione amministrativa dell'Arrondissement di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 15 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "657675", "revid": "1318658", "url": "https://it.wikipedia.org/wiki?curid=657675", "title": "Cantone di Mordelles", "text": "Il Cantone di Mordelles era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657680", "revid": "1318658", "url": "https://it.wikipedia.org/wiki?curid=657680", "title": "Cantone di Pl\u00e9lan-le-Grand", "text": "Il Cantone di Pl\u00e9lan-le-Grand era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657681", "revid": "125033880", "url": "https://it.wikipedia.org/wiki?curid=657681", "title": "Bandvagn 206", "text": "Il Bandvagn 206 (Bv 206) \u00e8 un veicolo cingolato \"all-terrain\" sviluppato dalla H\u00e4gglunds (ora parte della BAE Land System) in collaborazione con l'esercito svedese. \u00c8 composto di due unit\u00e0 articolate, con tutti e quattro i cingoli capaci di trazione. Pu\u00f2 trasportare fino a 17 uomini, anche se l'unit\u00e0 rimorchiata pu\u00f2 essere adattata alle applicazioni pi\u00f9 varie.\nIL Bv-206 \u00e8 un veicolo da neve standard a livello mondiale, un veicolo molto capace e interessante, che ha una struttura simile al precedente Bv-202, con una motrice e un vano di carico trainato dietro.\nSviluppo.\nNel 1974 la H\u00e4gglunds inizi\u00f2 lo sviluppo di un nuovo mezzo da neve, su richiesta dell'esercito svedese, che era interessato a sostituire i Bv-202, che malgrado le loro belle qualit\u00e0, erano un po' angusti e scomodi.\nNel 1979 vennero fatti gli ordinativi per i primi lotti e i mezzi iniziarono a uscire dalle linee di montaggio nel 1981.\nTecnica.\nIl nuovo veicolo era concepito sull'esempio del precedente, che consisteva in un veicolo anteriore, con motore, e un abitacolo su 2 file di sedili per ospitare un maggior numero di persone. Lo scafo posteriore era dedicato al trasporto, con una capacit\u00e0 di 1400\u00a0kg oltre ai 600 della motrice. Anzich\u00e9 una copertura in tela, esso aveva una cabina chiusa, ma di plastica rinforzata con fibra di vetro, come del resto la carrozzeria della motrice.\nI cingoli erano adatti anche per il movimento in acqua, a 3\u00a0km/h. La potenza del motore era per\u00f2 di un solo cavallo maggiore che nel caso del Bv-202, e curiosamente \u00e8 stato scelto un modello americano. La potenza \u00e8 trasmessa anche al rimorchio, per migliorare la mobilita, come forse non accadeva al precedente.\nPrincipalmente concepito per l'uso su terreni innevati, la motricit\u00e0 ed il motore potente fanno s\u00ec che il Bv206 possa affrontare una vasta gamma di terreni difficili. Il Bv206 pu\u00f2 anche essere dotato di guarnizioni a tenuta d'acqua per dare la possibilit\u00e0 anfibia completa, con una velocit\u00e0 massima in tale configurazione di 4,7\u00a0km/h.\nLa capienza totale del carico \u00e8 di 2.250 chilogrammi e un rimorchio di peso lordo fino a 2.500 chilogrammi pu\u00f2 anche essere trainato dietro il secondo scompartimento.\nQuesto tipo di veicolo viene anche utilizzato per lo Skij\u00f6ring, ovvero trascinando soldati attrezzati con sci ed attaccati ad una corda dietro al mezzo.\nVersioni.\nLe versioni hanno visto anche mezzi armati, come quello con cannone Bofors senza rinculo da 90mm, missili TOW, lanciamissili RBS-70, tutti sistemati sulla motrice, con un abitacolo aperto, dotato di barre di sostegno abbassabili. Esistono anche versioni con radar di sorveglianza come il \"Giraffe\".\nProduzione.\nEsso \u00e8 stato ordinato dal solo esercito svedese in circa 4.000 esemplari, ma ordini sono giunti praticamente da tutto il mondo. Recentemente \u00e8 stata prodotta anche la versione corazzata BV-206S, con scocca leggermente protetta, nonostante la difficolt\u00e0 di coniugare esigenze tanto diverse. Tuttavia, incidentalmente, l'esercito svedese ha adottato piuttosto gli MT-LB di seconda mano, comprati dall'arsenale dell'ex-DDR.\nOltre 11.000 esemplari sono stati prodotti e sono usati in pi\u00f9 di 37 paesi in tutto il mondo, tra cui Regno Unito, Stati Uniti, Finlandia, Norvegia, Canada e Italia.\nIl Bv 206 presso le truppe USA \u00e8 indicato come \"Small Unit Support Vehicle\" (SUSV letto \"susvee\").\nI dati della sua affidabilit\u00e0, almeno per quanto riguarda l'Esercito italiano, si attestano sul 29% di disponibilit\u00e0 media"}
{"id": "657684", "revid": "712828", "url": "https://it.wikipedia.org/wiki?curid=657684", "title": "Jan Duursema", "text": "Ha ideato alcuni personaggi di nota, come Denin e Vila da Naldar, la Jedi twi'lek Aayla Secura e il Jedi kiffar Quinlan Vos. Spesso lavora assieme a John Ostrander.\nJan \u00e8 sposata con il collega Tom Mandrake, dal quale ha avuto un figlio, Jack Moses Mandrake, nato il 4 ottobre 1995. Assieme hanno lavorato su \"Marvel Star Wars 92: The Dream\". Il nome del personaggio \"Ur-Sema Du\" \u00e8 tratto dal cognome dell'artista.\nAl di fuori dell'universo di Guerre stellari lavora su diverse riviste a fumetti pubblicate dalla Marvel Comics e dalla DC Comics, illustrando storie che riguardano personaggi come Batman, l'Uomo Ragno, Wolverine e gli X-Men."}
{"id": "657686", "revid": "287204", "url": "https://it.wikipedia.org/wiki?curid=657686", "title": "Roberto Stefanello", "text": "Carriera.\nCresciuto nelle giovanili del L.R. Vicenza, nella stagione 1968-1969 passa allo Schio guidato da Gianni Ballico, con cui l'anno successivo esordisce fra i professionisti. \nApproda in seguito alla di Gigi Del Grosso e Romolo Bizzotto, in Serie B, dove debutta in campionato nel febbraio del 1969 a Genova; rimane in granata sino al 1977, mettendo assieme oltre 250 presenze complessive e divenendo una \"bandiera\" del club emiliano, con cui nell'annata 1970-1971 vince il torneo di Serie C.\nNel campionato 1977-1978 ritorna quindi a Vicenza, in Serie A, agli ordini dell'allenatore Giovan Battista Fabbri; nella seconda esperienza con i berici ottiene soltanto 4 presenze in panchina (contro Milan, Pescara, Perugia e Foggia), facendo poi parte della formazione titolare nella trasferta di Coppa UEFA 1978-1979 a Praga contro il Dukla. \nL'anno successivo approda al , in Serie C1, prima di chiudere la carriera calcistica nel Valdagno, nel 1980.\nIn carriera ha collezionato complessivamente 160 presenze e 4 reti in cadetteria, senza mai esordire in massima serie."}
{"id": "657688", "revid": "2175", "url": "https://it.wikipedia.org/wiki?curid=657688", "title": "Cantoni di Rennes", "text": ""}
{"id": "657691", "revid": "1318658", "url": "https://it.wikipedia.org/wiki?curid=657691", "title": "Cantone di Retiers", "text": "Il Cantone di Retiers era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657693", "revid": "1318658", "url": "https://it.wikipedia.org/wiki?curid=657693", "title": "Cantone di Saint-Aubin-d'Aubign\u00e9", "text": "Il Cantone di Saint-Aubin-d'Aubign\u00e9 era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657697", "revid": "1762097", "url": "https://it.wikipedia.org/wiki?curid=657697", "title": "Star", "text": "Star (stella in lingua inglese) pu\u00f2 riferirsi a:"}
{"id": "657699", "revid": "1318658", "url": "https://it.wikipedia.org/wiki?curid=657699", "title": "Cantone di Saint-M\u00e9en-le-Grand", "text": "Il Cantone di Saint-M\u00e9en-le-Grand era una divisione amministrativa dell\"arrondissement\" di Rennes.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "657700", "revid": "187240", "url": "https://it.wikipedia.org/wiki?curid=657700", "title": "Bandura", "text": "La bandura \u00e8 uno strumento musicale tradizionale appartenente al gruppo dei cordofoni, usato essenzialmente in Ucraina.\n\u00c8 uno strumento popolare che rappresenta un incrocio fra un liuto ed una cetra ed ha un numero variabile di corde che vengono pizzicate."}
{"id": "657706", "revid": "1318658", "url": "https://it.wikipedia.org/wiki?curid=657706", "title": "Cantone di Vitr\u00e9-Est", "text": "Il Cantone di Vitr\u00e9-Est era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Vitr\u00e9 e i comuni di:"}
{"id": "657711", "revid": "125623605", "url": "https://it.wikipedia.org/wiki?curid=657711", "title": "Lancia Dilambda", "text": "La Dilambda \u00e8 un'automobile prodotta dalla casa torinese Lancia dal 1928 al 1935.\nIl contesto.\nIl progetto \"Dilambda\" prese l'avvio nel 1926 quando Vincenzo Lancia, che di certo non era tipo da vivere sugli allori, decise di riproporre al pubblico una erede della Trikappa da equipaggiare sempre con un grosso motore ad 8 cilindri.\nInizialmente, il modello previsto (con denominazione d'officina 220), di chiara ispirazione Lambda, avrebbe dovuto contenere la cilindrata attorno ai 3 litri-3 litri e mezzo.\nIn quel periodo, destino volle che alla Lancia facesse visita un americano, tale Flocker, che non impieg\u00f2 molto a convincere Vincenzo circa gli ampi orizzonti che si potevano aprire per la Casa torinese entrando nell'enorme mercato automobilistico statunitense.\nSenza neppure avvertire i suoi pi\u00f9 stretti collaboratori, Vincenzo fece subito abbandonare il progetto in corso per dirottare gli studi verso una vettura pi\u00f9 grande.\nLe basi progettuali.\nConvinto (a ragion veduta) che la struttura portante non si addica ad un modello grosso e pesante, mons\u00f9 Lancia affida all'ufficio tecnico il compito di progettare un telaio che sia il pi\u00f9 robusto e rigido possibile, al quale applicare comunque la sospensione anteriore a ruote indipendenti secondo lo schema della sorella minore Lambda.\nIl primo telaio costruito, costituito da longheroni scatolati e brevettato nel giugno del 1927, viene successivamente modificato e nel gennaio 1928 un ulteriore brevetto descrive quello che alla fine corrisponder\u00e0 al telaio della Dilambda: telaio a longheroni scatolati, con crociera ad \u201cX\u201d (anch'essa in lamiera scatolata e con fori atti al passaggio dell'albero di trasmissione) e con serbatoio posteriore del carburante avente funzione di traversa di irrigidimento.\nI prototipi.\nA Torino intanto si lavora attorno ad una decina di lussuosi esemplari \u201cpre-serie\u201d, destinati ad essere spediti a New York per essere esposti alla \"Commodore Hall\". Le caratteristiche tecniche salienti della Dilambda erano: il motore \u00e8 un 8 cilindri a V di 24\u00b0 la cui cilindrata risulta un po' ridotta nei confronti di quella della progenitrice Trikappa: 4 litri (contro 4,6). Proseguendo il confronto, si nota come la potenza massima risulti praticamente invariata (circa 100 HP che ora vengono erogati ad un regime di 3800/4000 giri). Stando a quanto scrivono riviste specializzate dell'epoca, le doti maggiori della Dilambda sono la elasticit\u00e0 di marcia (si dice che la vettura possa addirittura partire da ferma in quarta marcia) e, a dispetto delle dimensioni, la maneggevolezza. Quanto alla velocit\u00e0 massima, essa \u00e8 compresa tra i 120 ed i 130 chilometri orari e varia a seconda della versione (rapporto al ponte, misura del passo e quindi peso, sono i fattori che la influenzano).\nLe caratteristiche.\nTra le molte particolarit\u00e0 della Dilambda vanno citate la applicazione di particolari cuscinetti (detti \u201csilentbloc\u201d) alle articolazioni, una particolare pompa di lubrificazione del motore, il termostato per la regolazione della temperatura dell'acqua di raffreddamento, la lubrificazione \u201ccentralizzata\u201d del telaio. Di serie, la Dilambda viene prodotta in versione berlina e torpedo, ma \u00e8 in un certo senso l'autotelaio a recitare la parte del leone: non si contano, infatti, le realizzazioni dei maggiori carrozzieri (italiani e stranieri) su base meccanica della Dilambda. Una interessante curiosit\u00e0: \u00e8 Pininfarina \u2013 che ancora non ha aperto la sua carrozzeria \u2013 a suggerire a Vincenzo Lancia l'adozione, in sintonia con lo stemma posto sul radiatore, dei singolari ed originali fari a forma di scudo.\nIl modello iniziale - costruito con telaio da cm 347,5 \u2013 viene definito \u201ctipo 227\u201d e viene prodotto, in due serie, dal 1929 al 1931, in 986 pezzi (879 della prima serie e 107 della seconda serie) mentre del \u201ctipo 229\u201d a passo corto, che viene ad affiancarsi alla \u201c227\u201d nel '31, se ne costruiscono 418 (225 prima serie e 193 seconda serie). Poi, nel 1933 viene lanciata l'ultima Dilambda, definita come \u201ctipo 232\u201d, che torna al passo lungo e che viene prodotta sino al 1935 in 281 unit\u00e0.\nLa produzione.\nI numeri di produzione di cui sopra, ancorch\u00e9 probabilmente sostanzialmente corretti nel loro insieme (anche se pare non includano i 12 esemplari di \u201cpre-serie\u201d) vanno per\u00f2 considerati con cautela allorch\u00e9 ci si riferisce ai dati delle singole versioni (ad esempio, pare che alcune vetture della prima serie siano successivamente state modificate in seconda serie e cos\u00ec via).\nTra il 1929 ed il 1935 le Dilambda costruite risultano dunque quasi 1.700: il numero pu\u00f2 sembrare modesto, ma occorre considerare che l'uscita della vettura va a coincidere con il difficile periodo economico seguito al crollo di Wall Street e che il suo prezzo di vendita \u00e8 quasi proibitivo: nel 1931, un telaio Dilambda costa 58.000 lire, mentre, per fare un raffronto, il telaio Artena costa meno della met\u00e0 (24.500 lire) ed una Fiat 514 spyder, completa, si pu\u00f2 comperare a 14.900 lire.\nL'auto fu in servizio con la Regia Aeronautica.\nLe diverse serie.\nPrima serie.\nPeriodo di produzione: dal 1929 ai primi mesi del 1931\nPrototipi e pre-serie a parte, l'autotelaio Dilambda veniva ufficialmente presentato al Salone di Parigi dell'autunno 1929.\nNel 1930 la produzione proseguiva tranquillamente e con successo (847 esemplari), poi, nel '31, alla normale Dilambda del tipo 227 si affiancava la tipo 229, cio\u00e8 la versione a passo corto (cm 329 anzich\u00e9 347,5)\nIn quello stesso 1931, entrambi i modelli (il normale 227 e il \u201cpasso corto\u201d 229) ricevevano alcune modifiche che li facevano definire come \u201cseconda serie\u201d.\nSeconda serie.\nPeriodo di produzione: dal 1931 alla fine del 1932\nLa seconda serie Dilambda (sempre in due modelli, il 227 a passo lungo ed il 229 a passo corto) inizia nel corso del 1931 e prosegue in pratica quasi due anni, sino alla fine del 1932.\nLe modifiche che danno origine alla seconda serie (che si distingue esteriormente dalle \u201cprima serie\u201d per la calandra anteriore, che qui \u00e8 simile a quella delle ultime Lambda, con persiane verticali) possono cos\u00ec sintetizzarsi: migliorie all'impianto frenante (adozione servofreno Delawandre e tamburi freni pi\u00f9 piccoli ma pi\u00f9 larghi), variazioni al cambio (ora con la presa diretta per la III e la IV marcia) ed al differenziale, modifiche alla strumentazione, nuovi rapporti del cambio e del rinvio, adozione di gomme 16 x 45.\nSerie 232.\nPeriodo di produzione: dal 1933 al 1935\nQuella che pu\u00f2 considerarsi come l'ultima serie Dilambda (definita peraltro come modello 232) ha una vita di circa tre anni (1933/35): si tratta in buona sostanza di un autotelaio - la cui misura del passo corrisponde a quella del precedente modello 227 (quindi di cm 347,5) \u2013 modificato per poter pi\u00f9 agevolmente montare le carrozzerie fuori serie pi\u00f9 basse e semi-aerodinamiche tipiche del periodo.\nRispetto alla seconda serie, variano dunque soltanto i dati dell'autotelaio (che risulta anche un po' pi\u00f9 pesante)"}
{"id": "657712", "revid": "711084", "url": "https://it.wikipedia.org/wiki?curid=657712", "title": "Peruzzi", "text": "La famiglia Peruzzi \u00e8 di origine fiorentina, conosciuta fin dal XII secolo.\nStoria.\nOrigini.\nSono ricordati da Dante Alighieri nel XVI canto del Paradiso della Divina Commedia, mentre Giotto affresc\u00f2 la loro cappella privata dentro Santa Croce a Firenze. La loro fama era legata al commercio e alle banche ed erano una delle famiglie pi\u00f9 ricche d'Europa.\nAscesa.\nNella Firenze del XIV secolo la \"Compagnia dei Peruzzi\" non era l'unica compagnia commerciale: dimensioni analoghe avevano anche le compagnie dei Bardi, degli Acciajuoli e degli Scali.\nQueste compagnie, anzich\u00e9 farsi concorrenza, formarono un consorzio per fare prestiti ai grandi sovrani dell'epoca. \nL'occasione di allearsi nacque nel 1325, quando il figlio del re di Napoli, Carlo d'Angi\u00f2, fu eletto signore di Firenze: i banchieri cittadini non poterono rifiutare un prestito di 50.000 fiorini al re di Napoli. L'anno successivo i Bardi, i Peruzzi e gli Acciajuoli (gli Scali erano nel frattempo falliti) fecero un altro prestito, di 18.500 fiorini, allo stesso Carlo d'Angi\u00f2.\nIl consorzio divenne permanente per i prestiti internazionali: da un lato faceva grossi prestiti al re di Francia, ma dall'altro finanziava il re d'Inghilterra che stava preparando la Guerra dei cent'anni contro la Francia. \u00c8 chiaro che i banchieri fiorentini rischiavano di non venire ripagati almeno da uno dei due nemici, e inoltre temevano rappresaglie contro i loro agenti da entrambe le parti.\nIn effetti le somme prestate all'Inghilterra erano pi\u00f9 cospicue ed inoltre da quel paese proveniva la lana che era la materia prima della principale industria fiorentina, di cui le tre famiglie erano maggiori imprese: perci\u00f2 scelsero di parteggiare per l'Inghilterra: la confisca dei loro beni da parte del re di Francia non si fece attendere. Vano fu il tentativo di mediazione da parte del papa. Edoardo III d'Inghilterra promise ai fiorentini di risarcirli delle confische subite dal re di Francia.\nIl problema era che Edoardo non aveva i soldi nemmeno per rimborsare il prestito fatto a lui. E quando la notizia si seppe anche il re di Francia e quello di Napoli decisero di non pagare e cos\u00ec nel 1343, le tre compagnie fiorentine fallirono. Da questo momento la ricchezza dei Peruzzi fu notevolmente ridimensionata; nonostante il crollo finanziario, questo non si tradusse in un declassamento sociale: i Peruzzi infatti detenevano castelli, signorie e beni fondiari che gli garantirono il loro livello sociale.\nCoinvolti nella Congiura dei Pazzi, un ramo della famiglia fu costretto a fuggire da Firenze emigrando in varie altre citt\u00e0 come Verona, Padova o Venezia fino anche a stabilire, con i de Berluc-P\u00e9russis, un ramo anche in Francia. Altro ramo di detta famiglia si stabil\u00ec nelle citt\u00e0 di Cagli e Mondolfo sul finire del XV secolo.\nI Peruzzi contribuirono al governo della citt\u00e0 con 10 gonfalonieri (capi esecutivi) e 54 priori (membri del governo).\nPeruzzi de' Medici.\nAlla fine del XVIII secolo un ramo della famiglia Peruzzi si un\u00ec con quella dei Medici grazie al matrimonio tra Bindo Simone (1729-1794) di Bindo Simone e Anna Maria Luigia di Averardo di Pietro Paolo de' Medici. Il matrimonio tra Bindo Simone e l'ultima erede diretta del ramo mediceo venne celebrato nel 1783. Dei tre figli avuti dalla coppia Bindo Giovan Battista (1784-1825) fu dichiarato - nel codicillo di Anna Maria Luisa, sorella di Gian Gastone ultimo granduca Medici - \"il pi\u00f9 prossimo dei suoi agnati\".\nAlla morte di Averardo nel 1808, padre di Anna Maria Luigia, anche i Peruzzi ebbero parte dell'eredit\u00e0 medicea. Si giunse al 1895 quando Ridolfo di Giovan Battista Peruzzi (1831-1905), fu autorizzato ad assumere il titolo di \"marchese de' Medici\" con una nuova arma partita e la seguente blasonatura: \"nel primo di Peruzzi, che \u00e8 di azzurro a sei pere d'oro, gambute e fogliate di verde, ordinate 3, 2, 1; nel 2\u00b0 di De' Medici che \u00e8 d'oro a sei palle poste in cinta, quella del capo di azzurro carica di 3 gigli d'oro, le altre di rosso e col motto \"Felix conjunctio\"\". In seguito il titolo pass\u00f2 al secondogenito di Giovan Battista, Simone (1832-1900) che venne poi trasmesso alla sua discendenza."}
{"id": "657714", "revid": "98720", "url": "https://it.wikipedia.org/wiki?curid=657714", "title": "Gruppo terroristico", "text": ""}
{"id": "657716", "revid": "767487", "url": "https://it.wikipedia.org/wiki?curid=657716", "title": "Nashashibi", "text": "I Nashashib\u012b sono un'importante famiglia di notabili palestinesi. Arrivarono in Palestina quando Naser al-Din Muhammad al-Nashashib fu nominato Guardiano delle due Moschee nel 1469 dal Sultano mamelucco Qaytbay. Le moschee menzionate nel titolo onorifico dato dal sultano sono: la moschea al-Aqsa a Gerusalemme e la moschea Ibr\u0101h\u012bm\u012b (Abramo) a Hebron.\nLa famiglia \u00e8 sempre stata attiva e i suoi membri hanno sempre fatto parte dei vari comitati di rappresentanza palestinesi durante il periodo del Mandato britannico e oltre. \u00c8 in questa arena politica che i Nashashib\u012b si scontrano con i loro pi\u00f9 grandi rivali: la famiglia di notabili palestinesi degli Husayn\u012b, capeggiati dal Gran Muft\u012b di Gerusalemme presidente del Supremo Comitato Arabo.\nAll'interno della scena politica palestinese i Nashashib\u012b hanno sempre rappresentato l'opposizione e l'ala pi\u00f9 moderata; viceversa gli Husayn\u012b e i clan alleati erano la maggioranza e l'ala pi\u00f9 estremista.\n\u00c8 per questo motivo che, durante la Grande Rivolta Araba contro gli insediamenti sionisti nel 1936-39, l'\"Yishuv\", l'Agenzia Ebraica e le stesse autorit\u00e0 britanniche finanziarono segretamente la fazione dei Nashashib\u012b sperando cos\u00ec che questi prendessero il controllo dell'Supremo Comitato Arabo e ponessero fine ai disordini e alle violenze.\nDopo la Grande Rivolta Araba degli anni trenta i numerosi appartenenti della famiglia dei Nashashib\u012b furono incarcerati o esiliati dalle autorit\u00e0 britanniche."}
{"id": "657718", "revid": "3115", "url": "https://it.wikipedia.org/wiki?curid=657718", "title": "Rina Gagliardi", "text": "Biografia.\nNata a Pisa, vinse il concorso d'ammissione alla Scuola Normale Superiore e frequent\u00f2 l'Universit\u00e0 di Pisa dove si laure\u00f2 con una tesi su Rosa Luxemburg.\nFece parte del primo nucleo organizzato del \"Manifesto\" (fra gli altri che vi parteciparono, Gonario Sedda, Alfonso M. Iacono, Salvatore Lai, Aldo Fratoianni, Gaetano Stella, Alfonso Gaglio, Paola Di Paolo, Amelia Muscetta, Aldo Mela, Franca De Sanctis). Nel 1971, quando venne fondato il quotidiano \"Il manifesto\", si trasfer\u00ec a Roma per lavorare al giornale.\nGi\u00e0 direttrice de \"Il manifesto\", fu dal 2005 al 2006 caporedattrice di \"Liberazione\", il quotidiano del Partito della Rifondazione Comunista.\nNel 2006 venne eletta nelle liste del PRC al Senato nella circoscrizione del Lazio e divenne Membro della Commissione per la biblioteca e per l'archivio storico e della 7\u00aa Commissione permanente (Istruzione pubblica, beni culturali) di Palazzo Madama. Dal 2009, interrotti i rapporti con \"Liberazione\", collabor\u00f2 con alcune testate giornalistiche tra le quali \"Il Riformista\".\nDopo le Elezioni politiche del 2008 non fu rieletta in Parlamento.\nSuccessivamente ader\u00ec al Movimento per la Sinistra di Nichi Vendola.\nMor\u00ec di tumore il 27 giugno 2010 all'et\u00e0 di 62 anni.\nNell'editoriale di ricordo, Piero Sansonetti la defin\u00ec \u00abla migliore giornalista che abbia mai conosciuto, ancora meglio di Montanelli e Pintor e Scalfari\u00bb.\nEra valdese."}
{"id": "657724", "revid": "17351", "url": "https://it.wikipedia.org/wiki?curid=657724", "title": "Lockheed F-104", "text": ""}
{"id": "657728", "revid": "110157", "url": "https://it.wikipedia.org/wiki?curid=657728", "title": "Eidskog", "text": "Eidskog \u00e8 un comune norvegese della contea di Innlandet."}
{"id": "657729", "revid": "71699", "url": "https://it.wikipedia.org/wiki?curid=657729", "title": "Teleporno", "text": ""}
{"id": "657736", "revid": "466539", "url": "https://it.wikipedia.org/wiki?curid=657736", "title": "P\u00e1l Mal\u00e9ter", "text": "Biografia.\nNato da genitori ungheresi nel nord di quello che allora era il Regno d'Ungheria (oggi facente parte della Slovacchia). Suo padre era un professore incaricato di giurisprudenza che avrebbe voluto farne un professionista, e Mal\u00e9ter studi\u00f2 medicina presso l'Universit\u00e0 di Praga. Il suo desiderio era per\u00f2 di fare la carriera militare e si trasfer\u00ec a Budapest nel 1940, per frequentare come cadetto l'Accademia militare reale Ludovika (Magyar Kir\u00e1ly Honv\u00e9d Ludovika Akad\u00e9mia), allora la migliore in Ungheria, e fu promosso col massimo dei voti. Nominato tenente in una divisione di carristi, nel maggio 1944, con la 2\u00aa armata ungherese combatt\u00e9 sul fronte orientale durante la Seconda guerra mondiale.\nFu poi fatto prigioniero dall'Armata Rossa e, in seguito, in cambio della libert\u00e0, accett\u00f2 di combattere contro i nazisti. Si fece notare in Transilvania, combattendo a fianco dell'Armata Rossa e ottenne una medaglia al valor militare. Negli anni della coalizione posbellica fece carriera e con il grado di maggiore divenne capo della guardia presidenziale. Mal\u00e9ter divenne comunista, ma il suo vero orientamento politico resta un mistero.\nIn seguito non fece i progressi sperati. Mentre i suoi colleghi venivano promossi, lui vegetava in ufficio. Si spos\u00f2 con un'artista, ma il suo matrimonio fin\u00ec male. Si rispos\u00f2 con una ragazza molto pi\u00f9 giovane di lui. Era scontento della sua sorte e non nascondeva la sua insoddisfazione per la situazione del paese. Voleva agire e produrre dei cambiamenti. Pertanto, approfitt\u00f2 dell'occasione, quando questa si present\u00f2. \nNel 1956 era comandante della divisione che aveva sede a Budapest. Mandato a reprimere la ribellione, giunge alla caserma Kili\u00e1n, di fronte al luogo di resistenza Corvin. Qui libera i prigionieri che si trovano nella caserma e dopo aver parlato con gli insorti, decise di unirsi a loro. Si fa consegnare da un'unit\u00e0 del reggimento corazzato cinque carri armati dal comandante Ferenc Pallos e comunica al Ministro della Difesa di essere passato dalla parte degli insorti. Mal\u00e9ter fu il membro pi\u00f9 in vista dell'esercito ungherese che decise di schierarsi con il popolo.\nCome capo militare dalla parte degli insorti, venne in contatto con il nuovo governo, e venne promosso da colonnello a generale. Il 29 ottobre fu nominato Ministro della Difesa da Imre Nagy. Il 3 novembre and\u00f2 a T\u00f6k\u00f6l, vicino a Budapest, per negoziare con le forze militari dell'Unione Sovietica l\u00e0 stanziate. La notte fra il 3 ed il 4 novembre, durante le contrattazioni, Mal\u00e9ter fu arrestato e imprigionato dallo stesso capo del KGB Ivan Serov, contro il diritto internazionale.\nFu giustiziato insieme a Imre Nagy e al giornalista Mikl\u00f3s Gimes in una prigione di Budapest il 16 giugno 1958, accusato di aver tentato di rovesciare la Repubblica Popolare d'Ungheria. La sua prima moglie ed i figli si rifugiarono negli Stati Uniti allo scoppiare della rivolta, mentre la seconda moglie, Judit Gyengyes, rimase in Ungheria. Il 16 giugno 1989, in occasione del XXXI anniversario della loro morte, Nagy, Mal\u00e9ter, Gimes, Szilagyi e Losonczy e una sesta bara vuota che simboleggiava tutti gli altri morti, ricevettero una nuova sepoltura ufficiale con i dovuti onori."}
{"id": "657739", "revid": "729019", "url": "https://it.wikipedia.org/wiki?curid=657739", "title": "Gabriele de Paolis", "text": "Passa l'infanzia in Cirenaica dove il padre \u00e8 in servizio ma, con l'entrata in guerra dell'Italia, rimpatria con la madre e le quattro sorelle. A partire dal 1945 frequenta l'ultimo corso ufficiali della Regia Accademia Militare di Modena.\nRaggiunse in carriera il grado di generale di Divisione.\nCugino del politico Oronzo Reale fu uno dei fondatori della Banca del Salento. Mor\u00ec suicida nella sua residenza a Lecce. Si occup\u00f2 della saggistica dell'Arma del dopoguerra e di storiografia militare."}
{"id": "657743", "revid": "1318658", "url": "https://it.wikipedia.org/wiki?curid=657743", "title": "Cantone di Vitr\u00e9-Ovest", "text": "Il Cantone di Vitr\u00e9-Ovest era una divisione amministrativa dell\"arrondissement\" di Foug\u00e8res-Vitr\u00e9.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Vitr\u00e9 e i comuni di:"}
{"id": "657744", "revid": "21880", "url": "https://it.wikipedia.org/wiki?curid=657744", "title": "Ophrys sphegodes panormitana", "text": ""}
{"id": "657748", "revid": "17351", "url": "https://it.wikipedia.org/wiki?curid=657748", "title": "EA-6B Prowler", "text": ""}
{"id": "657749", "revid": "122650836", "url": "https://it.wikipedia.org/wiki?curid=657749", "title": "International Association of Classification Societies", "text": "La International Association of Classification Societies (in italiano Associazione internazionale delle societ\u00e0 di classificazione) o IACS \u00e8 l'associazione internazionale delle societ\u00e0 di classificazione navale, nata l'11 settembre 1968; appartengono ad essa le dodici pi\u00f9 affidabili societ\u00e0 di classifica al mondo.\nLa sua attivit\u00e0 si svolge principalmente in coordinamento con l'Organizzazione marittima internazionale e seguendo i criteri stabiliti nella convenzione internazionale SOLAS per garantire al massimo le condizioni di sicurezza della navigazione.\nL'Italia \u00e8 rappresentata nell'associazione dal Registro italiano navale.\nSociet\u00e0 appartenenti all'IACS.\nElenco in ordine di fondazione (fonte IACS-2016)\nCollegamenti esterni.\nsito ufficiale"}
{"id": "657750", "revid": "17351", "url": "https://it.wikipedia.org/wiki?curid=657750", "title": "EA-6B", "text": ""}
{"id": "657755", "revid": "17351", "url": "https://it.wikipedia.org/wiki?curid=657755", "title": "Grumman EA-6B", "text": ""}
{"id": "657760", "revid": "125911181", "url": "https://it.wikipedia.org/wiki?curid=657760", "title": "Santiago di Cuba", "text": "Santiago di Cuba (in spagnolo \"Santiago de Cuba\"), con quasi mezzo milione di abitanti, \u00e8 la seconda citt\u00e0 pi\u00f9 popolata cubana e una delle pi\u00f9 antiche di tutta l'isola della quale \u00e8 stata capitale, prima di L'Avana.\nStoria.\nFu fondata nel 1515 da Diego Vel\u00e1zquez de Cu\u00e9llar, ottenendo il titolo di citt\u00e0 da Carlo V nel 1522. Dal suo porto salparono due importanti spedizioni: in Messico (1518) e in Florida (1538). Divenuta ben presto il centro principale di Cuba, fu sostituita come capitale effettiva dell'isola da L'Avana nel 1553.\nConserva diverse vestigia della colonizzazione iberica, fra cui la cattedrale, vari palazzi amministrativi e le residenze dei governatori. Fu gravemente danneggiata da due terremoti, prodottisi nel 1675 e nel 1679.\nStoricamente ha sempre avuto un ruolo centrale nella vita politico-militare dell'isola e pi\u00f9 tardi della nazione; pur situata in una baia abbastanza ben difendibile, era spesso oggetto di incursione piratesche, e per questo venne dotata di un porto ben munito e di fortificazioni, che al giorno d'oggi sono divenute attrazioni turistiche. La pi\u00f9 famosa di queste \u00e8 il Castello di San Pedro de la Roca, una fortezza che nel 1997 \u00e8 stata dichiarata Patrimonio dell'umanit\u00e0 dall'UNESCO.\nLa baia di Santiago de Cuba \u00e8 stata teatro di una battaglia navale durante la guerra ispano-americana del 1898, inoltre nei dintorni della citt\u00e0 vi fu - nella stessa guerra - la celebre carica dei Rough Riders alla collina di San Juan nella quale divenne famoso il futuro Presidente degli Stati Uniti d'America Theodore Roosevelt.\nPi\u00f9 recentemente, nel 1953, \u00e8 stata la citt\u00e0 da cui si \u00e8 irradiata la rivoluzione cubana che, rovesciato il regime di Fulgencio Batista, port\u00f2 al potere Fidel Castro\nCultura.\n\u00c8 particolarmente famosa per la sua vivacit\u00e0 culturale, soprattutto per quanto riguarda la musica, in quanto ospita pi\u00f9 di un festival di musica cubana. La sua importanza in questo campo \u00e8 testimoniata dal fatto che si ritenga essere Santiago de Cuba la culla dei generi musicali come il son ed il bolero latino americano; questa creativit\u00e0 pare sia dovuta alla forte componente afroamericana della popolazione.\nSantiago de Cuba \u00e8 anche famosa per le sue diverse manifestazioni. La principale \u00e8 il suo carnevale, famoso in tutto il paese, che si celebra intorno alla fine del mese di luglio. \nAll\u2019inizio dello stesso mese si festeggia anche la Festa del Fuoco (Fiesta del Fuego) che si svolge dal 3 al 9 luglio, in occasione del Festival dei Caraibi.\nNatura.\nPresso la localit\u00e0, oltre ad attrattive storiche e culturali, sono presenti numerosi siti naturali e geologici tra cui Pico Tarquino, la Gran Pietra e due importanti parchi naturali: Parco Nazionale del Turquino e Parco Nazionale di Baconao. Tra i siti balneari pi\u00f9 importanti si possono citare Playa Baconao, Playa Cazonal e il Centro Internazionale di Immersioni Carisol-Los Corales. \nSociet\u00e0.\nEvoluzione demografica.\nFin dalla fondazione la citt\u00e0 ha avuto problemi di approvvigionamento idrico, aggravati dal esponenziale crescita demografica aumentata negli anni del numero di abitanti, arrivati a quasi mezzo milione.\nInfrastrutture e trasporti.\nSantiago di Cuba \u00e8 dotata di aeroporto internazionale, l'Antonio Maceo, intitolato all'eroe della guerra di liberazione contro gli spagnoli, Antonio Maceo Grajales (18451896), nato nella citt\u00e0 stessa.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "657763", "revid": "6923", "url": "https://it.wikipedia.org/wiki?curid=657763", "title": "Associazione Internazionale delle Societ\u00e0 di Classificazione", "text": ""}
{"id": "657770", "revid": "74801", "url": "https://it.wikipedia.org/wiki?curid=657770", "title": "Gabriele Umberto de Paolis", "text": "Fu colonnello del Regio Esercito durante la seconda guerra mondiale.\nAlto ufficiale del comando militare che per attriti con il regime venne allontanato dal gabinetto di guerra e gli fu affidata la piazzaforte della citt\u00e0 di Bengasi in Libia dove rimase, combattendo tutta la campagna d'Africa nel comando di Erwin Rommel, fino alla resistenza in Tunisia. Qui il 13 maggio 1943 venne fatto prigioniero. A seguito dell'armistizio dell'8 settembre fu liberato e raggiunse il re Vittorio Emanuele III a Brindisi, e di conseguenza condannato a morte in virt\u00f9 dell'Editto Graziani.\nSenatore per diritto di nascita del parlamento siciliano, conservatore contrario alla Repubblica ed alla Costituente. Mor\u00ec il 13 aprile 1946 in un incidente di caccia, si dice sia stato assassinato dai fascisti."}
{"id": "657772", "revid": "23671", "url": "https://it.wikipedia.org/wiki?curid=657772", "title": "Crisi del '29", "text": ""}
{"id": "657776", "revid": "107488", "url": "https://it.wikipedia.org/wiki?curid=657776", "title": "Societ\u00e0 escursionisti milanesi", "text": "La Societ\u00e0 Escursionisti Milanesi o S.E.M. o, ancor pi\u00f9 semplicemente SEM, \u00e8 una storica associazione alpinistica milanese, fondata con lo scopo di \u00abdiffondere, facilitare e rendere popolare la pratica dell'alpinismo in tutte le sue discipline\u00bb.\nLa S.E.M. ebbe origine da un gruppo formatosi il 1\u00ba dicembre 1884 denominato Societ\u00e0 Escursionisti Milanesi \"Gamba Bona\", composto da lavoratori milanesi provenienti dalle pi\u00f9 disparate professioni e trascinato da Giuseppe Tagliabue, un commesso presso la Casa Artaria, editrice e distributrice di pubblicazioni scientifiche e carte topografiche. Tagliabue per lavoro era perfettamente aggiornato su itinerari escursionistici e notizie utili per passeggiate istruttive sui colli e sui monti lombardi.\nLa nuova societ\u00e0 arriv\u00f2 in pochi mesi a contare fino a 30 membri, anche grazie alla modesta quota associativa di soli 50 centesimi mensili. Il solo fatto che persone del popolo, poco abbienti, cominciassero a interessarsi di cultura e di svago, fu all'epoca oggetto di attenzione da parte dell'opinione pubblica, dei periodici e della satira.\nScioltasi la primaria societ\u00e0 nel febbraio 1891, la S.E.M. fu costituita come tale l'11 agosto dello stesso anno: alcuni fedeli della \"Gamba Bona\" avevano infatti lanciato ai milanesi, per mezzo del quotidiano \"Il Secolo\", l\u2019invito alla riunione di fondazione, presso il ristorante \u201cVittoria\u201d di via Orefici. Alla riunione partecip\u00f2 un buon numero di persone ma, dopo che uno dei convenuti raccont\u00f2 agli aspiranti soci il dramma di tre alpinisti finiti in un crepaccio del Monte Gleno e poi salvati per miracolo, gli entusiasmi si smorzarono: la neonata societ\u00e0 raccolse cos\u00ec l'adesione di soli 15 iscritti. Lo statuto societario venne approvato nell'assemblea del 17 settembre. Il motto scelto fu: \"Col Popolo, per il Popolo\".\nNegli anni successivi l'associazione crebbe di numero, accogliendo soprattutto appassionati di montagna dissidenti del CAI. Tale associazione, nei primi anni del Novecento, era infatti un vero proprio club d'\u00e9lite, frequentato da nobili e borghesi, mentre La S.E.M., cos\u00ec come gi\u00e0 la \"Gamba Bona\", si proponeva soprattutto come punto d'incontro e occasione di svago per operai, artigiani e umili lavoratori. Nel 1931 il governo fascista, non vedendo di buon occhio le associazioni di stampo privato, come era la S.E.M., impose la sua confluenza nel CAI, acconsentendo tuttavia che essa mantenesse una propria autonomia. Da allora, Milano \u00e8 una delle poche citt\u00e0 italiane che ospita due distinte sezioni del CAI.\nDal punto di vista statutario, pur restando all'interno del CAI, nel 2020 la SEM \u00e8 divenuta una Associazione di Promozione Sociale (APS) senza scopo di lucro, apolitica ed aconfessionale che persegue finalit\u00e0 civiche, solidaristiche e di utilit\u00e0 sociale nel territorio della Regione Lombardia.\nI principali obiettivi dell'associazione restano quelli caratteristici del Club Alpino Italiano: tutelare gli interessi generali dell'alpinismo; promuovere la conoscenza e lo studio delle montagne; promuovere attivit\u00e0 didattiche e sociali; collaborare con il soccorso alpino; assumere iniziative di difesa dell'ambiente naturale montano; adeguare e mantenere in efficienza rifugi, sentieri e bivacchi.\nLe molteplici attivit\u00e0 didattiche della storica sezione milanese sono affidate: \nTra le principali attivit\u00e0 extra didattiche della S.E.M. sono da segnalare l'organizzazione di gite sociali (di differente interesse, culturale, escursionistico o alpinistico) e di serate \"a tema\" riguardanti non solo la montagna, ma anche la natura in tutti suoi aspetti.\nSede.\nLa S.E.M. si trova a Milano, in piazza Coriolano 2 (angolo via Cenisio), vicino alla fermata Cenisio della Linea M5."}
{"id": "657781", "revid": "298055", "url": "https://it.wikipedia.org/wiki?curid=657781", "title": "Antica lingua", "text": ""}
{"id": "657782", "revid": "838137", "url": "https://it.wikipedia.org/wiki?curid=657782", "title": "Teorema S m n", "text": "In teoria della ricorsione, il teorema formula_1 \u00e8 un risultato di base sugli algoritmi, astrattamente chiamati numerazione di G\u00f6del, fornito originariamente da Stephen Cole Kleene.\nInformalmente, il teorema dice che, dato un programma che prenda in entrata \"m+n\" variabili, esiste un algoritmo ricorsivo che fornisce in uscita un programma di \"n\" variabili che fornisce gli stessi risultati del primo e che codifica le altre \"m\" variabili.\nDescrizione.\nSia una funzione di \"m+n\" variabili il cui numero di G\u00f6del sia \"z\"\nSi dividono le variabili della funzione in due blocchi dove il primo rimane variabile e il secondo costante.\nEsiste una funzione ricorsiva primitiva formula_1 di \"m\"+1 variabili (detto altrimenti: \"Esiste una procedura generale che prende in ingresso \"z\" e formula_4\") e fornisce il numero di G\u00f6del formula_5 di una procedura delle restanti variabili che dia lo stesso risultato.\ndove formula_7 \u00e8 una funzione parziale.\nConseguenza.\nSe un sistema di funzioni soddisfa il Teorema Smn allora tale sistema \u00e8 Turing completo.\nEsempio.\nIl seguente codice Lisp implementa teorema formula_8.\n (list 'lambda '(y) (list f x 'y)))\nAd esempio, (s11 '(lambda (x y) (+ x y)) 3) valuta a (lambda (y) ((lambda (x y) (+ x y)) 3 y))."}
{"id": "657783", "revid": "580", "url": "https://it.wikipedia.org/wiki?curid=657783", "title": "Stephen Cole Kleene", "text": ""}
{"id": "657785", "revid": "93556", "url": "https://it.wikipedia.org/wiki?curid=657785", "title": "Tutto tondo", "text": "Il tutto tondo \u00e8 una tecnica scultorea che consiste nello scolpire una figura tridimensionale isolata nello spazio e che non presenta alcun piano di fondo; le sculture realizzate con questa tecnica sono chiamate \"rilievi totali\" o semplicemente \"sculture a tutto tondo\".\nEsempio di scultura a tutto tondo sono le statue poich\u00e9 sviluppate in modo che si possano osservare da molti punti di vista, anche se alcuni artisti privilegiano un particolare punto di vista.\nUno tra i pi\u00f9 grandi scultori classici di opere a tutto tondo fu Fidia.\nSignificato linguistico.\nIl concetto di \"tutto tondo\" pu\u00f2 essere anche espresso come una metafora, come per esempio \u00abuna visione a tutto tondo\u00bb di un certo argomento."}
{"id": "657788", "revid": "103249", "url": "https://it.wikipedia.org/wiki?curid=657788", "title": "Pasta Frolla", "text": ""}
{"id": "657791", "revid": "2194416", "url": "https://it.wikipedia.org/wiki?curid=657791", "title": "Calunnia", "text": "La calunnia \u00e8 un reato previsto dall'articolo del codice penale italiano.\nDisciplina generale.\nSecondo l'art.:\nIl delitto \u00e8 a consumazione istantanea; il momento commissivo si ha nel momento della presentazione all'Autorit\u00e0 della falsa denuncia, o nel momento in cui l'Autorit\u00e0 viene a conoscenza delle tracce del reato simulato.\nAnalisi.\nIl fatto.\nLa norma punisce il comportamento di chi, con denuncia (in senso generico) diretta all'Autorit\u00e0 Giudiziaria - o ad altra Autorit\u00e0 che a questa abbia l'obbligo di riferirne -, ovvero simulando le tracce di un reato, incolpa taluno di un reato nella consapevolezza dell'innocenza di questo.\nSi parla comunemente di \"calunnia formale\" e \"calunnia materiale\" per distinguere le due diverse ipotesi previste dalla norma (presentazione di denuncia ovvero simulazione di un reato).\nOggetto della falsa incolpazione deve necessariamente essere un reato, sia esso delitto o contravvenzione.\nPu\u00f2 trattarsi indifferentemente di un reato mai esistito ovvero di un reato commesso da altri.\nCaratteristica indefettibile del delitto \u00e8 la direzione personale dell'incolpazione: \u00e8 necessario, cio\u00e8, che del reato sia incolpato qualcuno indicato con nome e cognome, ovvero con altre indicazioni sufficienti a identificarlo.\n\u00c8 opinione prevalente in dottrina e giurisprudenza che, per configurarsi il reato, la denuncia o la simulazione siano idonee a fare iniziare un procedimento penale. Tale requisito, previsto esplicitamente per il diverso delitto di simulazione di reato, viene generalmente richiesto anche nella calunnia in applicazione dei principi generali di necessaria lesione dell'interesse tutelato e di reato impossibile.\nIl falso incolpato non deve essere l'agente stesso, nel qual caso si ricadrebbe nella diversa fattispecie di autocalunnia.\nSi richiede, inoltre, che il calunniato non sia consenziente alla falsa denuncia, nel qual caso si configurerebbe ancora il concorso nel diverso reato di autocalunnia.\nBene giuridico tutelato.\nTradizionalmente il delitto di calunnia si configura come plurioffensivo. Bene giuridico tutelato \u00e8, a un tempo, sia la corretta amministrazione della giustizia, sia l'onore, ed eventualmente la libert\u00e0 personale, del falsamente incolpato.\nUna prima e pi\u00f9 risalente posizione, vede la condotta di calunnia come lesiva del superiore interesse dello Stato alla retta amministrazione della giustizia penale. A sostegno di questa prima tesi, gioca innanzitutto la collocazione sistematica del delitto di calunnia all'interno del nostro codice: il legislatore italiano, infatti, lo ha collocato fra i delitti contro l'amministrazione della giustizia, a differenza di quanto \u00e8 avvenuto nell'esperienza belga o in quella francese, dove tale reato compare accanto ai reati contro l'onore.\nElemento soggettivo.\nIl dolo \u00e8 generico e deve ricoprire tanto la volont\u00e0 della falsa incolpazione, quanto la consapevolezza che il falsamente incolpato sia innocente.\nOpinione comune in dottrina e giurisprudenza \u00e8 quella per cui non si possa punire il reato a titolo di dolo eventuale. L'agente, dunque, per essere punibile, dovrebbe agire solo nella certezza dell'innocenza dell'incolpato, essendo non sufficiente a configurare il reato il mero dubbio su ci\u00f2."}
{"id": "657795", "revid": "339392", "url": "https://it.wikipedia.org/wiki?curid=657795", "title": "Libera Universit\u00e0 di Berlino", "text": ""}
