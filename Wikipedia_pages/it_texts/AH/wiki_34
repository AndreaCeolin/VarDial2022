{"id": "691976", "revid": "163662", "url": "https://it.wikipedia.org/wiki?curid=691976", "title": "Bocca", "text": "La bocca o cavo orale (lat. \"cavum oris\") \u00e8 l'orifizio attraverso cui gli animali si cibano. \u00c8 sempre la prima parte dell'apparato digerente ed inizia con l'apertura boccale. Spesso con bocca si intende, a seconda degli ambiti dell'anatomia, animale, umana o comparata, non solo l'apertura, ma anche gli annessi, come l'intera cavit\u00e0 orale dei vertebrati o l'apparato boccale degli artropodi.\nFunzioni.\nLa bocca \u00e8 sempre la prima parte dell'apparato digerente e l'apertura boccale pu\u00f2 essere l'unica apertura di comunicazione con l'esterno. Gli organismi aprocti non terminano l'apparato digerente con l'ano, e la bocca assolve ad entrambe le funzioni di assunzione alimentare e di espulsione dell'indigerito.\nLa bocca pu\u00f2 essere limitata alla sola apertura boccale come negli organismi pi\u00f9 semplici, ad esempio i cnidari, eventualmente supportata da un sistema contrattile che ne permetta l'apertura e chiusura ma pu\u00f2 evolvere fino ad un complesso apparato boccale, come negli artropodi. l'apparato boccale degli insetti ad esempio \u00e8 un complesso insieme di appendici, articolate e associate all'apertura boccale.\nLe funzioni della bocca, oltre all'assunzione ed espulsione del cibo possono comunque essere numerose.\nIn alcuni animali, fondamentalmente i tetrapodi, le vie aeree superiori convergono con l'apparato digerente, e la bocca, o cavit\u00e0 orale, \u00e8 quindi coinvolta nella respirazione e nella fonazione.\nNei mammiferi, e quindi nell'uomo, forniti di dentatura specializzata, serve anche per la masticazione.\nLa bocca umana.\nNell'essere umano \u00e8 definita in avanti dalle labbra, lateralmente dalle guance, posteriormente dalla faringe, superiormente dal palato, inferiormente da un pavimento muscolare, teso all'interno dell'arco formato dalla mandibola, o mascella inferiore.\nSi pu\u00f2 distinguere\nAnatomia macroscopica.\nVestibolo.\nPresenta una forma a ferro di cavallo ed \u00e8 la cavit\u00e0 delimitata da una parete esterna formata lateralmente della superficie mediale delle guance e anteriormente dalla superficie posteriore delle labbra e da una parete interna formata dal versante esterno delle arcata gengivo-dentaria superiore ed inferiore. La parete interna si continua in quella esterna a livello dei fornici vestibolari superiore e inferiore, a livello dei quali, sono sagittalmente localizzati i frenuli rispettivamente superiore e inferiore.\nQuando la mandibola \u00e8 serrata, si osserva unicamente uno dei tre annessi orali: i denti.\nCavit\u00e0 boccale.\n\u00c8 la cavit\u00e0 interna della bocca, racchiusa lateralmente e ventralmente dalle arcate gengivo-dentarie, superiormente dai processi palatini delle ossa mascellari e dall'osso palatino costituenti, nell'insieme il palato duro, dorsalmente al quale si ha palato molle di natura mucoso-muscolare; il pavimento presenta un epitelio pavimentoso pluristratificato non cheratinizzato da cui emerge la lingua, il secondo annesso orale di natura mucoso-muscolare.\nDorsalmente si apre nell'istmo delle fauci. \nNella cavit\u00e0 boccale avviene la triturazione dei cibi, il loro impasto con la saliva (prodotta da ghiandole salivari che riversano nel lume dell'organo il loro secreto) e la riduzione in una poltiglia definita bolo, che, tramite la deglutizione, verr\u00e0 indirizzata al canale esofageo.\nIstmo delle fauci.\nRappresenta l'area di passaggio tra bocca e tratto orofaringeo della faringe; \u00e8 formata da due strutture arcuate, che originano dal palato molle, definite arco anteriore (o palatoglosso, che si inserisce inferiormente alla base della lingua) ed arco posteriore (o palatofaringeo, con inserzione sullo scheletro fibroso della faringe) che si rastremano all'apice, in cui \u00e8 individuabile l'ugola ed il velo palatino. Alla base degli archi \u00e8 presente la tonsilla linguale; invece lungo i \"montanti\" degli archi, all'interno di cavit\u00e0 di forma triangolari, poste controlateralmente, si hanno le tonsille palatine.\nQueste tre strutture, insieme alle due tonsille tubariche, poste dorsalmente alle coane nasali, caudalmente agli orifizi che immettono nelle tube uditive ed alla tonsilla faringea posta nella porzione cranio-mediale della rinofaringe ed ai nuclei linfatici faringei, costituiscono un presidio linfatico immunitario chiamato anello di Waldeyer.\nStrutture annesse alla cavit\u00e0 orale.\nSi distinguono: in denti; lingua; ghiandole salivari;\nLingua.\nLa lingua \u00e8 un muscolo molto mobile, che serve per raccogliere il cibo ed aiutare a spingerlo nell'esofago attraverso la faringe. Sulla lingua si trovano le papille gustative, che ci permettono di sentire il gusto del cibo.\nEsistono diverse forme di papille gustative:\nGhiandole salivari.\nProducono la saliva: essa contiene una soluzione antibiotica, il lisozima, ed enzimi come la ptialina che rompe le molecole d'amido e le trasforma in zuccheri semplici.\nDenti.\nI denti sono gli organi della masticazione, essi infatti triturano il cibo e, con l'aiuto della lingua e della saliva, lo riducono in piccoli frammenti. I \"denti da latte\" sono 20 e compaiono i primi mesi dopo la nascita (8 incisivi, 4 canini e 8 molari). \nI \"denti definitivi\" si completano intorno all'et\u00e0 di 20 anni. \nLa \"dentizione definitiva\" \u00e8 costituita da 32 denti: 8 incisivi, 4 canini, 8 premolari e 12 molari.\nI denti sono gli organi della masticazione e svolgono l'importante compito di frantumare il cibo. L'uomo, che \u00e8 onnivoro, ha una dentatura formata da denti di vario tipo, adatti a masticare qualunque cibo. A seconda della forma, i denti svolgono azioni diverse.\nFisiopatologia.\nIl carcinoma della bocca a livello globale rappresenta il 2% delle neoplasie maligne, con ampie variazioni regionali, legate agli stili di vita. In Italia presenta un'incidenza media di 4,0 nuovi casi all'anno ogni abitanti (standardizzato per et\u00e0), con un rapporto tra i due sessi di poco inferiore a 3:1. Il tasso di mortalit\u00e0 annuo \u00e8 di 1,3 persone ogni abitanti, ed anche in questo caso \u00e8 di circa tre volte pi\u00f9 alto tra gli uomini rispetto alle donne. Analizzando i dati degli anni passati (periodo 1986-1997), \u00e8 possibile notare una tendenza al riavvicinamento nei dati di incidenza e mortalit\u00e0 tra uomini e donne, fino al raggiungimento del rapporto odierno di 3:1, mantenutosi stabile negli ultimi anni. Nel caso del labbro inferiore, sembra essere favorito dalla lunga esposizione al sole per le persone di pelle chiara, mentre per le localizzazioni della cavit\u00e0 orale, viene provocato per il 90% dei casi da abitudini tabagiche, etilismo e fattori legati all'alimentazione."}
{"id": "691977", "revid": "32698", "url": "https://it.wikipedia.org/wiki?curid=691977", "title": "Insieme dei numeri naturali", "text": ""}
{"id": "691979", "revid": "536103", "url": "https://it.wikipedia.org/wiki?curid=691979", "title": "Defecatio matutina bona tam quam medicina", "text": "La frase latina Defecatio matutina bona tam quam medicina (talvolta riportata anche in forme analoghe, come Cacatio matutina est tamquam medicina o seguita dal corollario Defecatio meridiana neque bona neque sana. Defecatio vespertina ducit hominem ad ruinam), traducibile con \"la defecazione mattutina (\u00e8) benefica quanto una medicina\", \u00e8 un detto che viene spesso attribuito alla Scuola Medica Salernitana, volto a sottolineare gli effetti benefici dell'andare di corpo al mattino, per il sollievo e la disintossicazione dell'organismo.\nNonostante la generale attribuzione a questa scuola, il detto (talvolta completato s\u00ec da definire l'andar di corpo indifferente a mezzogiorno ma esiziale la sera, come sopra riportato), non compare nel testo della regola sanitaria salernitana (il \"Flos Medicinae Salerni\", in 363 versi), ed \u00e8 da considerarsi un'aggiunta posteriore, probabilmente di origine goliardica. \nRiguardo alle funzioni corporali, il testo si limita a consigliare:"}
{"id": "691981", "revid": "1745361", "url": "https://it.wikipedia.org/wiki?curid=691981", "title": "Atena", "text": "Atena (in attico , \"Ath\u0113n\u00e2\"), o Pallade Atena (\u03a0\u03b1\u03bb\u03bb\u03ac\u03c2 \u1f08\u03b8\u03b7\u03bd\u1fb6), \u00e8 la dea greca della sapienza, delle arti e della strategia in battaglia.\nDea guerriera e vergine, una delle pi\u00f9 rispettate, ha varie funzioni: difende e consiglia gli eroi, istruisce le donne industriose, orienta i giudici dei tribunali, ispira gli artigiani e protegge i fanciulli. Ma quando \u00e8 in collera, questa dea pu\u00f2 diventare spietata.\nNella guerra tra Achei e Troiani era la protettrice dei Greci. Dea protettrice della citt\u00e0 di Atene, le era dedicato il tempio detto Partenone (\u201cdella vergine\u201d) sull'Acropoli della citt\u00e0, la cui gigantesca statua di culto crisoelefantina era opera di Fidia; inoltre di fronte ai Propilei era stata eretta una statua bronzea, i cui bagliori erano visibili dalle navi che arrivavano al Pireo; in suo onore si svolgevano ogni anno le feste panatenee. Come dea protettrice delle acropoli, aveva santuari sparsi in tutta la Grecia e nel mondo ellenistico (resti di templi di Atena sono stati scoperti nell'acropoli di Lindos, di Pergamo, a Roma, Paestum e in vari santuari minori). \nParticolarit\u00e0 del culto di Atene era la sua statuetta, in origine di legno poi divenuta di metallo, il Palladio, a cui si attribuivano poteri magici, poich\u00e9 la statua era considerata simbolo dell'inespugnabilit\u00e0 della citt\u00e0. Proprio per questo, durante la guerra di Troia, Ulisse e Diomede compiono l'impresa di introdursi di notte nell'acropoli troiana per rubarne il palladio.\nLa statua ad Atene ogni anno riceveva durante le feste Panatenaiche una nuova veste ricamata dalle fanciulle ateniesi. Callimaco nel suo inno \"Per i lavacri di Pallade\" narra di una cerimonia argiva, che consisteva nel portare il Palladio ogni anno al fiume Inaco per lavarlo e riallestirlo.\nLa dea viene rappresentata sempre vestita con peplo e spesso armata, attorniata dai suoi simboli sacri: la civetta Athene noctua, l'elmo, la lancia, lo scudo e l'Egida, ossia un mantello indistruttibile realizzato con la pelle della capra Amaltea, che aveva protetto e nutrito Zeus, sottratto a Crono dalla madre Rea. Suo albero sacro era l'ulivo, da lei creato come dono agli ateniesi, per divenire la loro divinit\u00e0 protettrice.\nAtena per le sue capacit\u00e0 profetiche e mediche era adorata anche nei santuari di Delfi e di Epidauro. Nelle \"Vite parallele\" di Plutarco (Pericle e Fabio Massimo), Atena appare a Pericle in sogno ordinando delle cure per un cittadino malato di Atene. Dopo questo episodio venne eretta una statua in bronzo in onore delle divinit\u00e0 Ermes e Atena. Minerva, dea della religione romana, veniva associata dai romani ad Atena.\nEtimologia e origini del nome.\n\u00c8 possibile che il nome \"Athena\" sia di origine Lidia. Potrebbe trattarsi di una parola composta, derivata in parte dal Tirreno \"ati\", che significa \"madre\", e in parte dal nome della Dea hurrita Hannahannah che spesso \u00e8 abbreviato in \"Ana\". Sembrerebbe fare la sua comparsa in una singola iscrizione in lingua micenea nelle tavolette in scrittura Lineare B. In un testo facente parte del gruppo delle \"Tavolette della stanza del carro\" rinvenute a Cnosso, la pi\u00f9 antica testimonianza di scrittura lineare B, si trova \"A-ta-na-po-ti-ni-ja\", \"/Athana potniya/\". Sebbene questa frase venga spesso tradotta come \"Padrona Atena\", letteralmente significa \"la potnia di At(h)ana\", che probabilmente vuol dire \"La signora di Atene\": non \u00e8 comunque possibile stabilire con certezza se vi sia una connessione con la citt\u00e0 di Atene. Si \u00e8 rinvenuta anche la forma \"A-ta-no-dju-wa-ja\", \"/Athana diwya/\", la cui parte finale \u00e8 la scomposizione in sillabe in Lineare B di quella che in greco \u00e8 conosciuta come \"Diwia\" (in miceneo \"di-u-ja\" o \"di-wi-ja\"), ovvero \"divina\"- Atena, attributo della Dea della tessitura e delle arti.\nNel suo dialogo Cratilo, Platone fornisce un'etimologia del nome di Atena che rappresenta il punto di vista degli antichi Ateniesi sostenendo che derivi da \"A-theo-noa\" (\"A-\u03b8\u03b5\u03bf-\u03bd\u03cc\u03b1\") o \"E-theo-noa\" (\"H-\u03b8\u03b5\u03bf-\u03bd\u03cc\u03b1\"), che significa \"la mente di Dio\", in quanto Atena era nata dalla mente di Zeus:\nPlatone ed Erodoto notarono anche che in Egitto, nella citt\u00e0 di Sais, si adorava una dea della guerra il cui nome in egiziano era Neith e la identificano con Atena:\nI nomi e gli appellativi di Atena.\nAtena \"glaukopis\" (glaucopide).\nDa Omero in poi, l'epiteto di Atena pi\u00f9 comunemente usato in poesia \u00e8 \u201d\"glaukopis\"\u201d (), che viene solitamente tradotto come \u201ccon lo sguardo scintillante\u201d o \u201cdagli occhi lampeggianti\u201d. Il termine \u00e8 una combinazione di \"glaukos\" (, che significa \"lucente\", \"argenteo\" e, in epoche pi\u00f9 tarde \"blu-verdastro\" e \"grigio\") e \"ops\" (, \"occhio\" o talvolta \"viso\").\n\u00c8 interessante notare che \"glaux\" (, civetta) deriva dalla medesima radice, probabilmente per i particolari occhi di cui \u00e8 dotato l'animale. La figura di quest'uccello notturno, capace di vedere nell'oscurit\u00e0, \u00e8 strettamente legata alla Dea della saggezza: a partire fin dalle prime raffigurazioni \u00e8 dipinta con la civetta appollaiata sulla testa. In epoca arcaica Atena potrebbe essere stata una \u201cdea-uccello\u201d simile a Lilith o alla dea raffigurata con ali e artigli da civetta sul Rilievo Burney, un rilievo in terracotta mesopotamico degli inizi del secondo millennio a.C.\nAtena Tritogenia.\nNell'Iliade (4.514), negli Inni omerici, nella Teogonia di Esiodo e nella Lisistrata di Aristofane viene attribuito ad Atena il singolare epiteto di \"Tritogeneia\", reso in latino come \"Tritonia Virgo\".\nIl significato di questo termine non \u00e8 chiaro; sembrerebbe voler dire \u201cnata da Tritone\u201d, forse riferendosi al fatto che secondo alcuni antichi miti suo padre \u00e8 il Dio del mare o, ipotesi ancor pi\u00f9 dubbia, che fosse nata nei pressi del lago Tritone che si trova in Africa.\nAltro possibile significato \u00e8 \u201ctre volte nata\u201d o \u201cterza nata\u201d, riferendosi a lei come terza figlia di Zeus oppure alludendo al fatto che era nata da Zeus, da Meti e anche da s\u00e9 stessa; varie leggende la indicano infatti come figlia nata successivamente ad Artemide e Apollo, al contrario di altre che ne parlano come della primogenita.\nPallade Atena.\nUn suo appellativo molto frequente \u00e8 Pallade Atena (). L'origine e il significato di tale epiteto sono andati perduti, e non \u00e8 facile ricostruirli. Pallade potrebbe derivare da \u03c0\u03ac\u03bb\u03bb\u03c9, \"scagliare\", con riferimento alla lancia, oppure da \u03c0\u03b1\u03bb\u03bb\u03b1\u03ba\u03af\u03c2, con il significato di \"giovane\". \nSecondo il mito prevalente, riportato nella \"Biblioteca\", l'epiteto deriverebbe dal nome di una ninfa chiamata Pallade, una compagna di giochi della giovane Atena, che la uccise per errore mentre simulavano un combattimento. Atena prese quindi il nome di Pallade in segno di lutto per dimostrare il suo rimorso. \nNell'Inno omerico a Ermes, Pallade era invece il padre della dea della luna Selene. In altre versioni si trattava di uno dei Giganti che Atena uccise nella Gigantomachia, o ancora il nome del padre di Atena. Le cose per\u00f2 potrebbero essere andate in maniera ancora diversa, e Atena avrebbe soppiantato una precedente mitica Pallade assorbendola nella sua figura in modo meno \"traumatico\", quando questa divenne dapprima \"Pallas Athenaie\", \"Pallade di Atene\" (come \"Hera\" di Argo era \"Here Argeie\"), e infine \"Pallade Atena\", cambiando lentamente ma completamente identit\u00e0. \nPer gli Ateniesi, d'altronde, ella era semplicemente \u201cLa Dea\u201d (, \"he the\u00e1\"), senz'altro un epiteto molto antico.\nIconografia.\nAtena nell'arte antica.\nNell'iconografia arcaica Atena \u00e8 perlopi\u00f9 raffigurata mentre avanza verso il combattimento o promachos (colei che sta nelle prime file) con il braccio levato, brandendo l'asta e lo scudo contro i nemici. \nL'iconografia classica di Atena prevede che sia ritratta in modo pacifico, \"in piedi\" mentre indossa \"l'armatura e l'elmo\", tenuto alto sulla fronte; porta con s\u00e9 una \"lancia\" e uno \"scudo\" sul quale \u00e8 fissata la testa della Gorgone Medusa. Proprio in questa posizione \u00e8 stata scolpita da Fidia nella sua famosa statua \"crisoelefantina\", alta 11 metri \u2013 ora perduta \u2013 l'Athena Parthenos che si trovava nel Partenone. Spesso, poggiata sulla sua spalla, si trova la \"civetta\", simbolo di saggezza.\nA prescindere dagli attributi tipici, a partire dal V secolo a.C. sembra esserci stata una sostanziale uniformit\u00e0 di vedute tra gli artisti su quale dovesse essere l'aspetto della Dea. Un naso importante con un alto ponte che sembra essere la naturale continuazione della fronte, occhi profondi, labbra piene, una bocca stretta e appena pi\u00f9 larga del naso, il collo allungato ne tratteggiano \"una bellezza serena ma un po' distaccata\".\nAtena nell'arte rinascimentale e barocca.\nLa riscoperta dei classici nel Rinascimento port\u00f2 al recupero dell'iconografia di Atena, che viene raffigurata da grandi artisti come divinit\u00e0 positiva, di cui uno dei primi esempi \u00e8 nel Ciclo dei Mesi dipinto a Palazzo Schifanoia: nel mese di Marzo (Francesco del Cossa) Atena-Minerva \u00e8 raffigurata in trionfo su un carro di unicorni, circondata da sapienti e da donne industriose. Andrea Mantegna la raffigura nel Trionfo della Virt\u00f9 sui vizi e Botticelli in Pallade e il centauro. Un esempio di arte cinquecentesca \u00e8 la Minerva (Parmigianino). Nel 1500 il nobile Gian Giorgio Trissino ribattezz\u00f2 con l'epiteto di Atena, il suo geniale architetto, che divenne per tutti il famoso Andrea Palladio.\nNel seicento e nel settecento le raffigurazioni di Atena sono numerose, ma in genere di carattere meramente allegorico, come il quadro Minerva protegge la Pace da Marte di Peter Paul Rubens.\nAtena nell'arte moderna.\nL'iconografia di Atena come protettrice delle arti e delle lettere favor\u00ec la diffusione di sue statue e raffigurazioni in universit\u00e0 e biblioteche. Il classicismo vide la ripresa di raffigurazioni neoclassiche, in genere piuttosto accademiche e fredde, come l'Atena posta nella fontana di fronte al Parlamento di Vienna. Le correnti della secessione viennese invece preferirono esaltarne gli aspetti arcaici, pi\u00f9 simbolici e oscuri come nel quadro ad olio di Pallade Atena di Gustav Klimt, dove la dea con una Nike nuda in mano riluce di rifessi d'oro. Il nome di Pallade fu dato nell'800 ad un asteroide e all'elemento Palladio (elemento chimico).\nPsicologia.\nAtena, la guerriera saggia e forte, rappresenta le qualit\u00e0 intellettuali, sia dell'uomo sia della donna (infatti la Dea era la protettrice delle arti femminili). Nella citt\u00e0 di Atene erano gli uomini a prendere ogni decisione (anche riguardo alla vita delle proprie mogli o figlie), tuttavia la Dea Atena era considerata la custode del Tribunale, colei a cui spettava l'ultima parola, in caso di parit\u00e0 di voti. Tale prerogativa veniva fatta risalire al mitico giudizio di Oreste, accusato di matricidio.\nForse, il carattere della Dea va collegato all'idealizzazione delle donne di Sparta di condizione sociale elevata: dovevano essere atletiche, combattive, forti e sagge. La Dea \u00e8 nata dal padre Zeus, \u00e8 quindi \"tutta del padre\", con un carattere bellicoso, al punto da saper maneggiare la folgore di Zeus, con la quale uccide Aiace Oileo. Tuttavia, per contrasto, il culto femminile di Atena \u00e8 attestato in Grecia e Magna Grecia dai numerosi ex voto ritrovati presso i templi; la dea viene anche invocata come protettrice delle nascite e dei bambini, in collegamento con il mito di Erittonio, suo figlio adottivo. Ad Atene, nella processione annuale delle feste Panatenaiche veniva donato alla statua della dea un prezioso peplo tessuto dalle fanciulle della citt\u00e0.\nMitologia.\nLa nascita di Atena.\nTra gli dei dell'Olimpo Atena viene ritratta come la \"figlia prediletta di Zeus\", nata gi\u00e0 adulta e armata, dalla testa del padre o dal polpaccio secondo altri, dopo che lui ne aveva mangiato la madre Meti. Varie sono le versioni riguardo alla sua nascita; infatti una versione dice che Atena \u00e8 solo figlia di Zeus. Quella pi\u00f9 comune dice che Zeus si coric\u00f2 con \"Meti, Dea della prudenza e della saggezza\", ma subito dopo ebbe paura delle conseguenze che ne sarebbero derivate: una profezia diceva che i figli di Meti sarebbero stati pi\u00f9 potenti del padre, fosse stato anche lo stesso Zeus. Per impedire che questo si verificasse, subito dopo aver giaciuto con lei, Zeus indusse Meti a trasformarsi in una goccia d'acqua oppure, a seconda della tradizione, in una mosca o in una cicala e la inghiott\u00ec, ma era ormai troppo tardi: la Dea aveva infatti gi\u00e0 concepito un bambino. Meti cominci\u00f2 immediatamente a realizzare un elmo e una veste per la figlia che portava in grembo, e i colpi di martello sferrati mentre costruiva l'elmo provocarono a Zeus un dolore terribile. Cos\u00ec Efesto apr\u00ec la testa di Zeus con un'ascia bipenne e Atena ne balz\u00f2 fuori gi\u00e0 adulta e armata, iniziando a fare una danza guerresca. Cos\u00ec Zeus usc\u00ec, malconcio ma vivo, dalla brutta disavventura.\nAlcuni frammenti attribuiti alla storia dal semi-leggendario Sanconiatone, che si dice essere stata scritta prima della guerra di Troia, suggeriscono che Atena sia invece la figlia di Crono, il re dei Titani, padre di Zeus, Dio del cielo, Poseidone, Dio del mare, e di Ade, Dio degli Inferi, fatto a pezzi dalla sua stessa arma per mano dei figli e gettato nel Tartaro (la parte pi\u00f9 profonda degli Inferi).\nLeggende e racconti relativi ad Atena.\nGigantomachia.\nQuando i Giganti, i mostruosi figli di Gea, si ribellarono contro gli dei dell'Olimpo, cercando di prenderne il posto, ne scatur\u00ec una lotta furiosa, cui Atena prese parte con valore. La dea sconfisse vari giganti, tra cui Pallante, Encelado e Alcioneo. La lotta tra dei e Giganti \u00e8 raffigurata nel fregio marmoreo dell'altare di Pergamo.\nErittonio.\nSecondo quanto racconta lo Pseudo-Apollodoro, il dio Efesto tent\u00f2 di unirsi ad Atena ma non riusc\u00ec nell'intento. Il suo seme si sparse al suolo e fecond\u00f2 Gea e cos\u00ec dalla terra nacque Erittonio, met\u00e0 umano e met\u00e0 serpente. Atena decise comunque di allevare il bambino come madre adottiva. Una versione alternativa dice che il seme di Efesto cadde sulla gamba della Dea, che se la pul\u00ec con uno straccetto di lana che gett\u00f2 poi a terra: Erittonio sarebbe cos\u00ec nato dalla terra e dalla lana. Un'altra leggenda narra che Efesto avesse voluto sposare Atena ma che la Dea scomparve all'improvviso dal talamo nuziale, cosicch\u00e9 lo sperma di Efesto fin\u00ec per cadere a terra. Atena chiuse dentro ad una cesta il bambino, che aveva la parte inferiore del corpo a forma di serpente e lo affid\u00f2 alle tre figlie di Cecrope (Herse, Pandroso e Aglauro), avvisandole di non aprirla mai. Agraulo, curiosa, apr\u00ec ugualmente la cesta e la vista dell'aspetto mostruoso di Erittonio fece impazzire le tre sorelle che si uccisero lanciandosi gi\u00f9 dall'Acropoli, oppure secondo Igino, nel mare.\nUna versione diversa dice che, mentre Atena era andata a prendere una montagna per usarla per costruire l'Acropoli, due delle sorelle aprirono la cesta: un corvo vide la scena e vol\u00f2 a riferirlo alla Dea che accorse infuriata lasciando cadere la montagna, che ora \u00e8 il Monte Licabetto. Herse e Pandroso impazzirono per la paura e si uccisero lanciandosi da una scogliera, e neppure il corvo fu risparmiato dall'ira di Atena che, si narra, fece diventare da allora nere le piume di quest'animale.\n\"Erittonio\" divent\u00f2 in seguito \"re di Atene\" e introdusse molti cambiamenti positivi nella cultura ateniese. Durante il suo regno Atena fu frequentemente al suo fianco per consigliarlo e proteggerlo.\nAglauro.\nIn un'altra versione del \"mito di Aglauro\", narrata nelLe metamorfosi di Ovidio, Ermes si innamora di Herse. Quando le tre sorelle si recano al tempio per fare un'offerta sacrificale in onore di Atena, Ermes si avvicina ad Aglauro e le chiede il suo aiuto per sedurre Herse. Questa in cambio chiede a Ermes dei soldi e il Dio le d\u00e0 il denaro che avevano sacrificato ad Atena. Atena, per punire l'avidit\u00e0 di Aglauro, ordina all'Invidia di possedere Aglauro: questa obbedisce e Aglauro ne resta \"pietrificata\".\nPoseidone.\nAtena era in competizione con Poseidone per diventare la divinit\u00e0 protettrice della citt\u00e0 capitale dell'Attica che, all'epoca in cui si svolge questa leggenda, ancora non aveva un nome. Si accordarono in questo modo: ciascuno dei due avrebbe fatto un dono ai cittadini e questi avrebbero scelto quale fosse il migliore, decidendo cos\u00ec la disputa. Poseidone piant\u00f2 al suolo il suo tridente e dal foro ne scatur\u00ec una sorgente. Questa avrebbe dato loro sia nuove opportunit\u00e0 nel commercio che una fonte d'acqua, ma l'acqua era salmastra e non molto buona da bere. Atena invece offr\u00ec il primo albero di ulivo adatto ad essere coltivato. Gli Ateniesi scelsero l'ulivo e quindi Atena come patrona della citt\u00e0, perch\u00e9 l'ulivo avrebbe procurato loro legname, olio e cibo. Si pensa che questa leggenda sia sorta nel ricordo di contrasti sorti nel periodo Miceneo fra gli abitanti originari della citt\u00e0 e dei nuovi immigrati. Alcuni credono che Atena avesse addirittura una relazione con Poseidone prima della contesa per la citt\u00e0.\nUna diversa versione della leggenda dice che Poseidone offr\u00ec in dono, anzich\u00e9 la sorgente, il primo cavallo, simbolo di guerra, che gli Ateniesi maschi preferivano, mentre le donne, che erano la maggioranza, scelsero il dono di Atena, simbolo di pace. Si pu\u00f2 supporre che uno dei motivi per cui la scelta dei cittadini si orient\u00f2 in questo senso, fu che Poseidone era considerato una divinit\u00e0 molto difficile da compiacere, come dio dei terremoti aveva causato distruzioni anche nelle citt\u00e0 delle quali era patrono. Atena rappresentava quindi un'alternativa migliore.\nAracne.\nUna donna di nome Aracne un giorno si vant\u00f2 di essere una tessitrice migliore di Atena, che di quest'arte era la Dea stessa. Atena and\u00f2 cos\u00ec da lei travestita come una vecchia e consigli\u00f2 Aracne di pentirsi della sua arroganza (hybris), ma la donna invece la sfid\u00f2 ad una gara. Atena allora riassunse le sue vere sembianze e accett\u00f2 la sfida. La Dea realizz\u00f2 un arazzo che rappresentava gli D\u00e8i che punivano gli uomini, in particolare lo scontro fra Poseidone e la citt\u00e0 di Atene, mentre Aracne ne fece uno in cui si derideva Zeus e le sue numerose amanti. Secondo la versione di questo mito narrata nelLe metamorfosi di Ovidio, quando Atena vide che Aracne non solo aveva insultato gli D\u00e8i ma aveva realizzato un arazzo pi\u00f9 bello del suo, fu oltraggiata. Ridusse l'opera di Aracne in brandelli e la colp\u00ec in testa tre volte. Terrificata e umiliata, Aracne si impicc\u00f2. Al che la Dea decise di trasformarla in un ragno, obbligandola a tessere la sua tela per l'eternit\u00e0 e a tramandare il suo sapere ai suoi discendenti.\nPerseo e Medusa.\nAtena \u00e8 al fianco di Perseo quando intraprende il viaggio al termine del quale affronter\u00e0 Medusa, l'unica fra le tre Gorgoni ad essere mortale.\nAtena detestava la giovane Medusa, perch\u00e9, fiera della propria splendida chioma, aveva osato competere con lei nella bellezza. Offesa, la dea aveva mutato Medusa in una creatura ripugnante e la sua chioma in un groviglio di serpi, cosicch\u00e9 chiunque ne avesse incrociato lo sguardo sarebbe rimasto pietrificato.\nAtena quindi istruisce Perseo a farsi cedere dalle tre Graie i tre oggetti prodigiosi che lo aiuteranno nell'impresa di decapitare la Gorgone la cui testa dovr\u00e0 portare come dono nuziale a Polidette. L'eroe riceve da Ermes un affilatissimo falcetto adamantino, dalla stessa Atena riceve lo scudo lucente attraverso il quale potr\u00e0 guardare senza restare pietrificato. Ottiene dalle Graie anche gli strumenti magici.\nCon l'elmo di Ade, che rende invisibili, i calzari alati e la bisaccia magica dove nascondere la testa di Medusa, Perseo giunge all'oceano attraverso la tetra foresta di statue che precede la dimora di Medusa. Atena \u00e8 ancora al suo fianco e gli guida la mano. Perseo porta a compimento la propria impresa: si rende invisibile indossando l'elmo di Ade, si libra in aria grazie ai sandali alati e recide il capo di Medusa. Atena lo fisser\u00e0 sulla sua \u00e8gida.\nLe Argonautiche.\nIn vista della spedizione degli Argonauti per recuperare il vello d'oro, Atena partecip\u00f2 alla costruzione della nave Argo, ornando la prua con un intaglio di quercia di Dodona, sacra al padre Zeus. La dea segu\u00ec le imprese del suo protetto Giasone e dei suoi compagni.\nEracle.\nAtena era la dea protettrice del fratello semidivino Eracle e lo guid\u00f2 e lo consigli\u00f2 per tutta la vita. I due erano rispettivamente la figlia e il figlio preferiti da Zeus. In particolare, rilevante fu l'aiuto della dea in alcune delle fatiche di Eracle: nella prima fatica, dopo l'uccisione del leone di Nemea, Atena trasformata in anziana, consigli\u00f2 Eracle su come scorticare la belva e gli sugger\u00ec di indossare la pelle come protezione invincibile agli attacchi dei nemici. Sempre Atena assistette il fratello nella sesta fatica di scacciare i letali uccelli del lago Stinfalo. Dopo aver fallito al primo tentativo, Eracle ricevette dalla dea due enormi sonagli di bronzo e con essi stord\u00ec gli uccelli, che fuggirono via liberando la popolazione vicina.\nTiresia e Cariclo.\nIn un mito si narra che il giovane Tiresia mentre andava a caccia, sorprese per caso Atena mentre faceva il bagno nuda con delle ninfe ed ella lo rese cieco. Sua madre, la ninfa Cariclo, la supplic\u00f2 di ritirare la maledizione, ma Atena non aveva il potere di farlo e decise, come riparazione, di dotarlo del dono della profezia.\nMarsia.\nAtena cre\u00f2 con dei bastoncini forati il primo aulos (una specie di doppio flauto) e prov\u00f2 a suonarlo. Tuttavia la dea si arrabbi\u00f2, perch\u00e9 lo strumento deformava le sue gote e lo gett\u00f2 via. Il satiro Marsia passava di li per caso e lo raccolse. Col tempo divenne abilissimo nel suonarlo, tanto da osare sfidare il dio Apollo, dio della musica, in una gara. Marsia fu sconfitto da Apollo e per punizione fu scorticato. La scena della dea che getta il flauto era raffigurata nel famoso gruppo scultoreo di Atena e Marsia, dello scultore Mirone, posto nell'Acropoli.\nGiudizio di Paride.\nTutti gli dei partecipavano alle nozze di Peleo e Teti nell'Olimpo. Eris, Dea della Discordia, gett\u00f2 una mela d'oro al banchetto nuziale nell'Olimpo con incisa sopra la scritta \"alla pi\u00f9 bella\". Per evitare contese fra le tre Dee maggiori, Zeus mand\u00f2 Ermes con Atena, Afrodite ed Era sulla terra dove il giovane pastore troiano Paride dovette fare da giudice su chi fosse la Dea pi\u00f9 bella tra loro. Ogni Dea promise un dono a Paride in caso di vittoria: Era di renderlo ricco e potente (donandogli l'Asia minore), Atena di farlo il pi\u00f9 saggio degli uomini (o, secondo una versione diversa, di renderlo invincibile in guerra) e Afrodite di dargli in sposa la donna pi\u00f9 bella del mondo, Elena, la figlia di Zeus e Leda. Paride scelse Afrodite, causando cos\u00ec involontariamente la guerra di Troia.\nL'Iliade.\nNella guerra di Troia gli dei si dividono a favore dei due schieramenti. Era e Atena decidono di combattere con i Greci contro i troiani, per vendicarsi dell'offesa di Paride. Quando Agamennone pretende la schiava di Achille, l'intervento invisibile di Atena, che lo trattiene per i capelli, impedisce all'eroe di uccidere Agamennone in un impeto d'ira. Durante gli scontri e i duelli Atena interviene spesso in modo decisivo in battaglia a sostegno di Achille, di Diomede e degli eroi greci. Durante uno scontro Atena, \"dea tremenda\" si mette l'elmo di Ade per divenire invisibile, scaccia l'auriga e combatte con Diomede sul suo carro. I due assieme riescono a ferire gravemente al fianco Ares il dio della guerra, che si deve ritirare dallo scontro. L'astuta Atena inganna anche Ettore, assumendo la forma del fratello Deifobo, per incoraggiarlo ad affrontare Achille nello scontro, che gli sar\u00e0 fatale.\nLa caduta di Troia.\nPoich\u00e9 nella cittadella di Troia era custodito il Palladio, simulacro arcaico in legno della Dea a protezione della citt\u00e0, Ulisse e Diomede dovranno rubarlo nottetempo, col tacito consenso della dea, per poter espugnare la citt\u00e0. Secondo altre versioni del mito invece Enea avrebbe portato con s\u00e9 il Palladio quando fugg\u00ec da Troia.\nQuando compare sulla spiaggia il cavallo di legno, Atena fa uscire dal mare due serpenti marini per uccidere il sacerdote troiano Laocoonte. Tuttavia in un'occasione Atena non fu dalla parte dei Greci: la profetessa troiana Cassandra si era rifugiata sull'altare di Atena, luogo sacro, per sfuggire ad Aiace Oileo ma questi la aveva raggiunta e presa brutalmente, profanando l'altare. Ci\u00f2 scatener\u00e0 l'ira di Atena sull'eroe greco che sar\u00e0 ucciso dalla dea con un fulmine del padre Zeus sulla via del ritorno in patria.\nL'Odissea.\nL'astuto e scaltro Odisseo aveva conquistato la benevolenza e la protezione di Atena. Questa per\u00f2 non aveva potuto aiutarlo nel viaggio di ritorno verso Itaca. Solo quando giunse sulla costa dell'isola di Scheria dove Nausicaa, figlia del re Alcinoo, stava lavando i suoi panni, Atena pot\u00e9 intervenire ed apparve in sogno alla principessa inducendola a soccorrere Odisseo e ad aiutarlo a ritornare in patria.\nAd Itaca, Atena si presenta a Odisseo sotto mentite spoglie e, mentendo, gli dice che sua moglie Penelope si \u00e8 risposata perch\u00e9 lo si crede morto. Odisseo per\u00f2 riconosce la dea che, compiaciuta dalla risolutezza e sagacia dell'eroe, gli rivela la propria natura e gli spiega come fare per riconquistare il suo regno. A questo scopo muta le sembianze di lui in quelle di un vecchio mendicante, Iro, in modo che non venga riconosciuto dai Proci (i principi pretendenti alla mano di Penelope), che si sono insediati a palazzo ed assediano la regina. Lo aiuta poi a sconfiggerli, intervenendo a risolvere anche la disputa finale con i loro parenti. La dea guid\u00f2 anche Telemaco, il figlio di Odisseo, nei suoi viaggi (Telemachia) assumendo la forma del precettore Mentore.\nNella cultura moderna.\nLa figura di Atena compare in diversi film di genere epico o fantastico, come Scontro di titani, Immortals e Percy Jackson e gli dei dell'Olimpo - Il ladro di fulmini.\nIn Giappone \u00e8 uscita una serie di manga e anime dal titolo \"I Cavalieri dello Zodiaco\", dove un gruppo di cavalieri guidati dalla dea Atena combattono contro altre divinit\u00e0 come Poseidone, Ade o Odino. Atena appare come personaggio ricorrente, in quasi tutti i giochi della saga videoludica di \"God Of War\"."}
{"id": "691983", "revid": "599013", "url": "https://it.wikipedia.org/wiki?curid=691983", "title": "Wes Brown", "text": "Biografia.\nHa due fratelli, Reece e Clive, anch'essi calciatori. Il primo \u00e8 anch'esso un calciatore professionista, mentre il secondo si \u00e8 espresso solo a livello amatoriale.\nCaratteristiche tecniche.\nPossente difensore centrale, in grado di agire lungo la fascia destra. Tra le sue doti spiccano - oltre allo stacco aereo - forza fisica e una notevole capacit\u00e0 nel leggere il gioco avversario.\nAi tempi in cui giocava da terzino era noto per agilit\u00e0 e precisione nei cross.\nLa sua carriera \u00e8 stata spesso costellata da numerosi infortuni.\nCarriera.\nClub.\nManchester United.\nEntra nel settore giovanile del Manchester United all'et\u00e0 di 12 anni. Esordisce in Premier League il 4 maggio 1998 contro il Leeds, subentrando al 60' al posto di Teddy Sheringham. Il 21 ottobre 1998 esordisce da titolare in Champions League in Br\u00f8ndby-United (2-6).\nAlla luce delle ottime prestazioni fornite, la societ\u00e0 gli fa sottoscrivere un rinnovo quinquennale con relativo adeguamento economico, passando dalle 600 sterline a settimana - fino ad allora percepite - a 8000. Dopo aver vinto il titolo e la FA Cup, il 26 maggio 1999 il calciatore solleva - pur non scendendo in campo - la Champions League, grazie al successo ottenuto dai compagni contro il , conquistando il \"triplete\" con i \"Red Devils\".\nPoco prima dell'inizio della stagione - che lo avrebbe visto titolare in difesa affiancato da Jaap Stam - subisce un grave infortunio ai legamenti, che lo costringe a saltare tutta l'annata. Una volta ripresosi, lasciatosi alle spalle i numerosi infortuni e tornato in condizione, torna ad esprimersi ad alti livelli.\nIn seguito alla cessione di Stam, gli viene affiancato in difesa Laurent Blanc. Il calciatore - che peccava di mancanza di concentrazione nell'arco dei 90' di gara - grazie al francese riuscir\u00e0 a migliorare sensibilmente in fase di non possesso.\nL'11 maggio 2003 si infortuna gravemente all'ultima giornata di campionato contro l'Everton, riportando la rottura del legamento crociato anteriore del ginocchio sinistro.\nComplice l'infortunio di Gary Neville, nel 2007 si impone come prima scelta lungo la corsia destra. Il 18 aprile 2008 rinnova il proprio contratto fino al 30 giugno 2013. Il 21 maggio 2008 scende in campo da titolare contro il Chelsea nella finale - vinta dai \"Red Devils\" - di Champions League, servendo l'assist per il provvisorio vantaggio di Cristiano Ronaldo.\nA causa di persistenti problemi fisici perde il posto da titolare, venendo relegato in panchina.\nSunderland e Blackburn.\nSuperato nelle gerarchie come alternativa lungo la fascia a favore di F\u00e1bio e Rafael, con l'arrivo in difesa di Phil Jones - in un reparto arretrato che gi\u00e0 poteva contare su Ferdinand, Vidi\u0107 e Smalling - il calciatore decide di lasciare i \"Red Devils\" dopo 19 anni, accordandosi con il Sunderland per quattro stagioni il 7 luglio 2011.\nIl 29 gennaio 2012 subisce un grave infortunio al ginocchio contro il Middlesbrough in FA Cup, terminando la stagione con largo anticipo. Ristabilitosi dall'infortunio, durante il ritiro estivo si infortuna ai legamenti nel corso di un'amichevole, passando - a causa di una ricaduta in allenamento - l'intera stagione in infermeria.\nIl 2 novembre 2013 torna in campo a distanza di 21 mesi, subentrando nell'intervallo al posto di Borini nella trasferta persa 1-0 contro l'Hull City. Il 12 giugno 2015 si accorda con la societ\u00e0 per un rinnovo annuale del contratto in scadenza. Una condizione fisica approssimativa, dovuta ai continui problemi fisici, lo relegano in panchina, facendogli concludere l'annata con solo sei presenze (venne schierato da Sam Allardyce in modo da poter sopperire all'assenza di Kaboul per infortunio).\nIl 21 settembre 2016 si accorda per una stagione con il Blackburn, in Championship. Oltre al ruolo di giocatore, svolger\u00e0 anche la funzione di collaboratore tecnico della squadra riserve.\nKerala Blasters.\nIl 15 agosto 2017 viene tesserato con un contratto annuale dal Kerala Blasters.\nNazionale.\nEsordisce in nazionale il 28 aprile 1999 in Ungheria-Inghilterra (1-1), disputando l'incontro da titolare. Verr\u00e0 poi sostituito al 63' da Michael Gray. In precedenza aveva disputato vari incontri con le selezioni giovanili.\nViene poi selezionato dal CT Sven-G\u00f6ran Eriksson tra i convocati che parteciperanno ai Mondiali 2002. Trascorre il torneo assistendo i propri compagni dalla panchina, senza essere impiegato.\nCon l'avvento di Fabio Capello sulla panchina dei \"Tre Leoni\" torna ad essere impiegato con continuit\u00e0. Il 20 agosto 2008 mette a segno la sua prima rete in nazionale nell'amichevole disputata contro la Repubblica Ceca (2-2 il finale). L'8 agosto 2010 annuncia il proprio ritiro dalla nazionale.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "691986", "revid": "732240", "url": "https://it.wikipedia.org/wiki?curid=691986", "title": "Package interchange format", "text": ""}
{"id": "691987", "revid": "118395034", "url": "https://it.wikipedia.org/wiki?curid=691987", "title": "Proscrizione", "text": "La proscrizione, nel mondo romano, era un avviso pubblico con cui si notificava la messa in vendita dei beni di un debitore. \nIl termine \"proscriptio\".\nIl termine \"proscriptio\" \u00e8 tratto dal lessico dell'affissione pubblica, ed indicava generalmente un avviso di vendita. Per indicare i diversi tipi di affissione pubblica il mondo romano ricorreva infatti a due verbi, dal significato ben distinto: \"proponere\", che indicava l'affissione propriamente detta, in cui non era implicata nessuna responsabilit\u00e0 da parte del redattore per quanto riguardava il testo affisso; \"proscribere\", che sottolineava la diretta responsabilit\u00e0 del redattore sul testo affisso.\nSoprattutto a causa del suo utilizzo in ambito giudiziario, il verbo \"proscribere\" inizi\u00f2 presto ad indicare l'affissione di un testo che notifica la vendita di beni, ed in particolare la vendita all'asta, che interessava prevalentemente beni ipotecati messi in vendita dal creditore.\nPer questo motivo il termine inizia ad assumere una sfumatura peggiorativa rispetto all'iniziale significato neutro che condivideva con \"proponere\". \nDal momento che nel mondo romano il censo era determinato dalle propriet\u00e0 immobiliari, erano queste ultime a determinare la classe sociale, e la loro vendita all'asta prevedeva necessariamente il declassamento. \nDate queste condizioni, \"proscribere\", un termine inizialmente neutro, fin\u00ec per designare la semplice confisca dei beni come conseguenza di un reato.\nTrattandosi di un'affissione, la proscrizione di Silla \u00e8 dunque chiamata cos\u00ec consistendo semplicemente in liste di cittadini dichiarati \"hostes publici\", i cui beni subivano la confisca.\nUso politico.\nNell'ultima fase della Roma repubblicana (I secolo a.C.), la proscrizione assurse a strumento di lotta politica. Divenne infatti un metodo di eliminazione di massa (con l'esilio, o la soppressione fisica) dei rivali politici o dei nemici personali, i cui beni venivano poi incamerati dall'erario pubblico o utilizzati per pagare i soldati delle legioni. \nIn questa fase della storia di Roma ci furono due grandi proscrizioni: quella scatenata contro l'ordine equestre dal dittatore Lucio Cornelio Silla (proscrizione sillana, 82 a.C.) e quella compiuta dai triumviri Ottaviano, Marco Antonio e Marco Emilio Lepido ai danni dei loro avversari (43 a.C.). Vittima illustre di quest'ultima iniziativa fu il celebre oratore Marco Tullio Cicerone.\nIl termine \u00e8 rimasto in uso per indicare, anche in epoche successive, l'allontanamento forzoso dalle cariche pubbliche dei singoli, o di intere classi dirigenti, imposto da un regime alla caduta del regime precedente.\nDifferenze tra la prima e la seconda proscrizione.\nLa proscrizione si configura come un tipo di procedura eccezionale che \u00e8 stata ripetuta soltanto per due volte nella storia di Roma, in concomitanza di due crisi importanti nell'ultima fase della Repubblica. \nIn entrambi i casi \u00e8 stata adottata per la durata di un solo anno, per la prima volta sotto Silla, all'indomani della vittoria di Porta Collina, durante gli anni 82-81 a.C., e per la seconda e ultima volta con il secondo triumvirato, da parte di Antonio, Ottaviano e Lepido, nel 43-42 a.C. In entrambi i casi, le proscrizioni videro la condanna di un numero sorprendentemente alto di cittadini. Inoltre, la proscrizione di Silla comport\u00f2 l'esclusione della vita politica per i figli e i nipoti dei proscritti fino al 49 a.C., quando furono riabilitati da Cesare.\nLa proscrizione sillana e la proscrizione dei triumviri hanno caratteristiche peculiari, che denotano una sostanziale differenza del loro significato storico e dei loro obiettivi, che erano estremamente diversi.\nLa prima distinzione evidente riguarda la messa in atto del processo e la sua conclusione. La prima proscrizione si inserisce infatti in un clima generalizzato di uccisioni indiscriminate, conseguente alla vittoria della parte sillana contro i mariani; per decisione di Silla stesso la procedura termina con una chiusura formale nel 1\u00ba giugno dell'81 a.C., come testimonia anche Cicerone nella \"Pro Roscio Amerino\".\nLa proscrizione dei triumviri ha invece un inizio ben definibile, che si pu\u00f2 far risalire alla promulgazione della \"Lex Pedia\" e della \"Lex Titia\", entrambe del 43. La \"Lex Pedia\", per esteso \"Lex Pedia de interfectoribus Caesaris\", era il \"senatus consultum\" fatto approvare dai consoli del 43 a.C., ovvero Gaio Giulio Cesare Ottaviano e Quinto Pedio, da cui il procedimento prende il nome, ed aveva come obbiettivo la punizione di tutti coloro che direttamente e indirettamente avevano partecipato alla congiura e all'uccisione di Cesare. La \"Lex Titia\", che risale al 27 novembre del 43 a.C., garantiva formalmente al secondo triumvirato il diritto di governare per cinque anni. A differenza della prima proscrizione, la proscrizione dei triumviri non ha una vera conclusione ufficiale, ma termina di fatto con il patto di Miseno del 39 a.C. I triunviri redassero delle liste di proscrizione, seguendo regole codificate da Silla, contro gli oppositori di Cesare, che portarono alla confisca dei beni e all'uccisione di un gran numero di senatori e cavalieri, tra cui lo stesso Cicerone che pag\u00f2 le Filippiche rivolte contro Antonio. Ottaviano, pur essendo stato protetto e incoraggiato dal grande intellettuale latino, non fece nulla per salvargli la vita. A Roma e in Italia si scaten\u00f2 quindi una caccia all'uomo senza eguali e in molti casi pi\u00f9 feroce e indiscriminata di quella operata dopo la vittoria di Silla su Gaio Mario. Molte furono le vittime illustri oltre Cicerone: ben 300 senatori caddero sotto i colpi degli assassini e 2000 cavalieri ne seguirono la sorte. \nAltra barbarie decisa dai triumviri fu l'uso di appendere ai rostri del foro le teste dei nemici uccisi e di dare una ricompensa proporzionale a chi le portava: 25.000 denari agli uomini liberi, 10.000 agli schiavi con l'aggiunta della manomissione e della cittadinanza.\nCome testimonia un passo dell'editto triumvirale riportato da Appiano nel \"Bellum Civile\", la prima proscrizione aveva lasciato un ricordo cos\u00ec forte che i triumviri, consapevoli dell'impopolarit\u00e0 della procedura che stavano per intraprendere, si preoccuparono di sottolineare la differenza tra la propria proscrizione e la precedente proscrizione sillana: \"noi non uccideremo quanti un altro - prima di noi - ne uccise, avendo potere di dittatore, anche lui nel quadro di un riordinamento politico in un conflitto civile: e voi lo chiamaste \"felix\" per i suoi successi. Eppure sarebbe inevitabile che tre persone avessero pi\u00f9 nemici che uno solo\"."}
{"id": "691990", "revid": "196390", "url": "https://it.wikipedia.org/wiki?curid=691990", "title": ".pif", "text": ""}
{"id": "691991", "revid": "1318658", "url": "https://it.wikipedia.org/wiki?curid=691991", "title": "Lisbona", "text": "Lisbona (, ) \u00e8 la capitale e la principale citt\u00e0 del Portogallo. Con una popolazione di circa abitanti all'interno dei suoi confini amministrativi, e circa 3 milioni nella sua area urbana (undicesima nell'Unione Europea) \u00e8 la citt\u00e0 pi\u00f9 popolosa del Paese. Situata sull'estremit\u00e0 occidentale della penisola iberica, presso l'estuario del fiume Tago, \u00e8 geograficamente, la capitale (nonch\u00e9 la zona geografica) pi\u00f9 occidentale dell'Europa continentale \nLisbona \u00e8 considerata una citt\u00e0 globale in virt\u00f9 della sua discreta importanza in settori come finanza, commercio, editoria, arte, commercio internazionale, istruzione e turismo. \u00c8 un importante centro economico, con un settore finanziario in crescita e uno tra i pi\u00f9 importanti porti affaccianti sull'Atlantico. L'aeroporto di Lisbona serve circa 20 milioni di passeggeri all'anno e importanti strade e autostrade collegano la capitale alle altre citt\u00e0 portoghesi. La citt\u00e0 \u00e8 la sesta pi\u00f9 visitata dell'Europa meridionale dopo Roma, Barcellona, Madrid, Atene e Milano, con turisti nel 2009. La regione di Lisbona ha un PIL pro-capite considerevolmente pi\u00f9 alto della media nazionale, al decimo posto nella UE con 110 miliardi di euro e pro capite, dato del 40% pi\u00f9 alto rispetto alla media dell'unione. La maggior parte dei quartier generali delle multinazionali portoghesi \u00e8 localizzata in citt\u00e0, che \u00e8 anche il maggior centro politico del Paese, essendo sede del Governo e della presidenza della Repubblica. \nNel 2020, la citt\u00e0 ha ricevuto il Premio Capitale verde europea.\nGeografia fisica.\nTerritorio.\nLa citt\u00e0 \u00e8 situata sul fiume Tago. Le due sponde del fiume sono collegate da due grandi ponti: il ponte 25 aprile, inaugurato nel 1966, e il ponte Vasco da Gama lungo 17,2 km, inaugurato il 29 Marzo 1998 in occasione della esposizione universale Expo '98.\nIn quell'occasione si sono celebrati i 500 anni della scoperta del passaggio marittimo per l'India da parte del navigatore Vasco da Gama.\nLa citt\u00e0 sorge su 7 colli: S\u00e3o Jorge, S\u00e3o Vicente, Sant'Ana, Santo Andr\u00e9, Chagas, Santa Catarina, S\u00e3o Roque.\nClima.\nLa citt\u00e0 e i dintorni di Lisbona godono di un clima Atlantico, con inverni miti ed estati moderatamente calde, ma ben ventilate.\nLe precipitazioni sono abbondanti tra l'autunno e l'inverno, mentre in estate sono frequenti i periodi di siccit\u00e0, a causa dell'espansione verso est dell'anticiclone delle Azzorre e di quello verso nord dell'anticiclone subtropicale africano. L'umidit\u00e0 relativa pu\u00f2 essere piuttosto elevata. Il clima \u00e8 monitorato tramite la Stazione meteorologica di Lisbona Centro. Le ultime maggiori nevicate storiche sono state registrate un paio di volte durante la met\u00e0 del Novecento negli anni 1944, 1954 e 1956. Nel 2006 \u00e8 stata registrata una breve fioccata dopo 50 anni.\nStoria.\nDal Neolitico all'Impero Romano.\nDurante il Neolitico la regione \u00e8 stata abitata da popolazioni di origine iberica che a quel tempo occupavano anche altre regioni dell'Europa atlantica. Come prova di questa occupazione rimangono \"dolmen\" e \"menhir\", che si possono vedere nelle campagne intorno alla citt\u00e0.\nReperti archeologici suggeriscono che la citt\u00e0 sia stata sotto l'influenza dei fenici fin dal 1200 a.C.; alcuni storici ipotizzano che un centro di commercio fenicio poteva occupare il centro dell'attuale citt\u00e0, sul versante meridionale della collina del Castello. D'altro canto, il porto naturale formato dalla foce del fiume Tago ha reso la citt\u00e0 un luogo ideale per rifornire di prodotti alimentari le navi fenice in viaggio verso le Isole Scilly e la Cornovaglia. Oltre che come punto di sosta, un approdo alla foce del fiume pi\u00f9 importante della penisola iberica era interessante anche per gli scambi commerciali con l'entroterra, permettendo l'accesso a prodotti come materiali preziosi, sale e i famosi cavalli lusitani. La nuova citt\u00e0 si sarebbe chiamata \"Allis Ubbo\", \"Approdo Sicuro\" in lingua fenicia.\nIn passato si credeva che Lisbona fosse stata fondata dai Fenici e questo sembrerebbe accreditato dai recenti ritrovamenti di reperti fenici risalenti all'VIII secolo a.C. sotto la medievale S\u00e9 de Lisboa, la cattedrale della citt\u00e0 moderna. La maggior parte degli storici moderni, tuttavia, ritiene che Lisbona fosse un antico insediamento di popolazioni autoctone (ci\u00f2 che i romani chiamavano un \"oppidum\") che ha mantenuto prolungate relazioni commerciali con i fenici.\nI greci conoscevano Lisbona con il nome di \"Olisipo\", che, secondo il mito, fu fondata da Ulisse durante il suo viaggio di ritorno da Troia ad Itaca.\nDall'Impero Romano alla dominazione araba.\nDurante le guerre puniche, una volta sconfitto Annibale, i romani decisero di privare Cartagine di uno dei suoi beni pi\u00f9 preziosi: l'Hispania, il nome latino della penisola iberica. Olisipo si schier\u00f2 subito con i romani e invi\u00f2 soldati a combattere a fianco dei legionari contro le trib\u00f9 celtiche del nord-ovest. Come compenso Olisipo fu integrata nella Repubblica romana nel 205 a.C. in qualit\u00e0 di comune romano col nome di \"Felicitas Julia\"; furono garantite completa autonomia su un territorio fino a 50\u00a0km attorno alla citt\u00e0, esenzione dalle tasse e cittadinanza romana per tutti i suoi cittadini.\nDurante il periodo di Augusto furono erette delle mura difensive, un grande teatro, delle terme (sotto l'attuale \"Rua da Prata\"), numerosi templi, una necropoli (sotto l'attuale \"Pra\u00e7a da Figueira\"), un grande foro e numerose abitazioni nella zona tra il Castello di San Giorgio e l'attuale centro cittadino.\nLa citt\u00e0 fu da sempre economicamente forte grazie al commercio del sale, del vino, dei cavalli e del \"garum\", una salsa di pesce molto apprezzata al tempo nei salotti romani. Fu tuttavia con la sconfitta della pirateria e le innovazioni tecnologiche che la citt\u00e0 assunse grande importanza come punto strategico per il commercio con la Cornovaglia, la zona del Reno e anche con l'interno della penisola iberica.\nLa citt\u00e0 era anche un punto di collegamento tra due importanti citt\u00e0 del tempo: Bracara Augusta (oggi Braga) ed Emerita Augusta, capitale della Lusitania romana (oggi M\u00e9rida in Spagna).\nOlisipo, come la maggior parte delle grandi citt\u00e0 occidentali dell'Impero romano, fu un centro per la diffusione del Cristianesimo. Il suo primo vescovo attestato fu San Potamius (circa 356), e vi sono stati numerosi martiri uccisi dai pagani durante le grandi persecuzioni; Maxima, Verissimus e Julia sono i nomi pi\u00f9 significativi.\nDopo la dominazione romana, Olisipo divenne una delle prime citt\u00e0 cristiane. Sub\u00ec numerose invasioni da parte di Alani e Vandali, che dominarono la regione tra il 409 d.C. ed il 429 d.C. Tra il 409 d.C. e il 585 d.C. la regione di Olisipo fu dominata per lunghi periodi dagli svevi, che avevano istituito un regno in Gallaecia (l'attuale Galizia a nord del Portogallo) con capitale Bracara Augusta (oggi Braga).\nNel 585 d.C. Olisipo fu aggregata al regno visigoto di Toledo che arriv\u00f2 cos\u00ec a comprendere l'intera penisola iberica. Il nome fu cambiato in \"Ulishbona\".\nIl periodo arabo.\nIl 6 agosto 711 la citt\u00e0 fu conquistata dagli Omayyadi. Sotto la dominazione islamica, la citt\u00e0 fu nota come \"al-\u02beI\u0161b\u016bnah\" (). La citt\u00e0 fior\u00ec e conobbe un'ampia espansione, e venne realizzata una nuova cinta muraria. La popolazione divenne estremamente eterogenea: oltre ai musulmani, in citt\u00e0 vivevano cristiani ed ebrei, ai quali fu concesso lo \"status\" di \"Dhimmi\".\nL'influenza araba \u00e8 ancora visibile nelle strade di Lisbona ed in particolare nel quartiere dell'Alfama, il pi\u00f9 antico di Lisbona e l'unico che \u00e8 rimasto in piedi dopo il terremoto del 1755.\nDurante questo periodo Lisbona fu per breve tempo sotto il controllo del taifa di Badajoz, in qualit\u00e0 di citt\u00e0 centrale per il \"Regulo Eslavo\", in seguito fu un taifa indipendente sotto il governo di Abd al-Aziz ibn Sabur e Abd al-Malik ibn Sabur.\nConquista Cristiana.\nIl 25 ottobre 1147 Alfonso I di Portogallo, al comando di un esercito di crociati, dopo un assedio che durava dal 1\u00ba luglio, conquista Lisbona.\nQuesto evento fu senza dubbio uno dei pi\u00f9 importanti nella storia di Lisbona. Immediatamente dopo la conquista cristiana, l'arabo fu abolito come lingua ufficiale e and\u00f2 ben presto in disuso anche nell'uso quotidiano, i musulmani furono convertiti o esiliati e le moschee furono trasformate in chiese.\nLisbona ebbe i primi documenti ufficiali di citt\u00e0 (Foral) nel 1179. Nel 1255 divenne capitale del regno del Portogallo in virt\u00f9 della sua posizione centrale. Nel 1290 fu fondata la prima universit\u00e0 del Portogallo e fu chiamata \"Estudo Geral\", nel XVI secolo tuttavia fu trasferita a Coimbra ed oggi \u00e8 conosciuta come Universit\u00e0 di Coimbra.\nTra il XV ed il XVII secolo da Lisbona partirono moltissimi viaggi di esplorazione, che permisero a Bartolomeo Diaz di doppiare il Capo di Buona Speranza e a Vasco De Gama di raggiungere l'India nel 1497.\nIl XVI secolo segna l'epoca d'oro per Lisbona. La citt\u00e0 divenne il centro del commercio europeo con l'Africa, l'India, l'Estremo Oriente e, pi\u00f9 tardi, il Brasile. Divenne anche il punto di partenza per esplorare le ricchezze di spezie, di schiavi, lo zucchero, i tessuti e altri prodotti. Questo \u00e8 stato il momento dell'esuberante stile manuelino, che ha lasciato il suo segno in due dei monumenti pi\u00f9 importanti di Lisbona: la Torre di Bel\u00e9m e il Mosteiro dos Jer\u00f3nimos, entrambi inseriti tra i siti del patrimonio mondiale dell'umanit\u00e0 dell'UNESCO.\nNel 1580 il Portogallo perse la sua indipendenza in favore della Spagna in seguito ad una guerra di successione; l'indipendenza fu riconquistata nel 1640.\nIl terremoto.\nAll'inizio del XVIII secolo, con una popolazione stimata di circa abitanti, Lisbona era una delle citt\u00e0 pi\u00f9 grandi d'Europa. Nel corso dei secoli precedenti la citt\u00e0 aveva gi\u00e0 sperimentato alcuni importanti terremoti che avevano causato per\u00f2 danni tutto sommato contenuti.\nAlle 9,40 circa della mattina del 1\u00ba novembre 1755, quando molte persone erano intente ad assistere alla messa, si verific\u00f2 una scossa di terremoto di magnitudo stimata attorno al 9\u00ba grado della scala Richter con epicentro in mare a circa 200\u00a0km al largo di Cabo de S\u00e3o Vicente. La scossa di terremoto provoc\u00f2 il crollo di molti edifici e numerosi incendi che si propagarono per la citt\u00e0 a macchia d'olio; i sopravvissuti, per sfuggire al fuoco, si radunarono nella Baixa, vicino al fiume. Circa 40 minuti dopo uno \"tsunami\", generato dalla stessa scossa, colp\u00ec Lisbona distruggendo tutta la parte bassa della citt\u00e0.\nSecondo le stime ufficiali ci furono tra e morti e fu distrutto circa l'85% della citt\u00e0. Tra gli edifici pi\u00f9 importanti che andarono distrutti ci sono il Pa\u00e7o da Ribeira, dimora della famiglia reale che per\u00f2 quel giorno era fuori citt\u00e0, e l'Hospital Real de Todos os Santos, il pi\u00f9 grande palazzo pubblico del tempo. L'unico quartiere di Lisbona che super\u00f2 praticamente indenne il terremoto fu l'Alfama.\nDopo il terremoto il Primo Ministro del tempo, Sebasti\u00e3o Jos\u00e9 de Carvalho e Melo, il primo marchese di Pombal, prese in mano la situazione e guid\u00f2 la ricostruzione della citt\u00e0. Invece di ricostruire sulle orme della precedente citt\u00e0 medievale, Pombal decise di abbattere i resti del terremoto e costruire un centro cittadino in conformit\u00e0 alle moderne regole urbanistiche dettate dall'Illuminismo. Per questo motivo il quartiere centrale di Baixa viene anche chiamato \"Baixa Pombalina\".\nXIX e XX secolo.\nNei primi anni del XIX secolo il Portogallo fu invaso dalle truppe di Napoleone Bonaparte, che costrinsero la regina Maria I e il figlio, Principe Reggente Jo\u00e3o (futuro re Giovanni VI) a fuggire temporaneamente in Brasile nel 1808. In questa occasione moltissime propriet\u00e0 furono saccheggiate dagli invasori.\nLa citt\u00e0 sentiva tutta la forza del nascente movimento liberale portoghese, dando vita alla sua tradizione di caff\u00e8 e teatri. Nel 1879 fu inaugurata l'Avenida da Liberdade, in sostituzione di un precedente giardino pubblico, che divenne ben presto il salotto di Lisbona.\nIl 1\u00ba febbraio 1908, mentre attraversava il \"Terreiro do Pa\u00e7o\", l'attuale Pra\u00e7a do Com\u00e9rcio, accompagnato dalla sua famiglia, il re Carlo I di Portogallo fu assassinato con due colpi di pistola da una coppia di attivisti repubblicani.\nIn seguito Lisbona fu teatro della rivolta repubblicana del 5 ottobre 1910 che depose il principe reggente ed instaur\u00f2 la repubblica in Portogallo. Dopo questa rivoluzione, tuttavia, il Portogallo rimase in una situazione politicamente molto confusa, sostanzialmente in una guerra civile. Tra il 1910 ed il 1926 si succedettero 45 governi, quasi tutti di origine militare, e due presidenti furono assassinati.\nNel 1926 prende il comando il generale Ant\u00f3nio \u00d3scar Carmona, che rimane al potere fino al 1931. Nel 1932, dopo aver ricoperto l'incarico di ministro delle finanze, Ant\u00f3nio de Oliveira Salazar viene nominato Primo Ministro. Inizia cos\u00ec una politica incentrata sul pieno potere del primo ministro, sostenuto dalla Chiesa e dall'alta borghesia; \u00e8 la fine della libert\u00e0 di stampa e dei sindacati ed inizia l'epoca dell\"Estado Novo\": \u00e8 il fascismo portoghese, dichiaratamente ispirato al fascismo italiano.\nDurante la seconda guerra mondiale tuttavia il Portogallo rimane neutrale, rendendo quindi Lisbona il maggior porto di partenza per i profughi che si andavano a rifugiare negli Stati Uniti d'America.\nIl 25 aprile 1974 Lisbona fu teatro della rivoluzione dei Garofani che mise fine all\"Estado Novo\" e instaur\u00f2 la nuova democrazia in Portogallo.\nIl 5 agosto 1988 un incendio distrusse 18 edifici nella zona di Chiado, provocando 2 morti e 70 feriti; secondo gli storici fu il pi\u00f9 grave danneggiamento di Lisbona dopo il terremoto del 1755. In seguito gli edifici furono ricostruiti mantenendo le facciate come l'originale, mentre l'interno fu costruito con concezione moderna.\nNel 1994 Lisbona \u00e8 stata Capitale europea della cultura.\nNel 1998 si tenne a Lisbona l'Expo, giusto in tempo per commemorare il 500\u00ba anniversario del viaggio di Vasco da Gama in India. Per l'occasione fu costruito un quartiere completamente nuovo, Parque das Na\u00e7\u00f5es, e il ponte Vasco da Gama, il pi\u00f9 lungo d'Europa con i suoi 17,2\u00a0km.\nSimboli.\nLo stemma della citt\u00e0 consiste in uno scudo d'oro su cui \u00e8 presente un esteso vascello nero e argenteo su un mare di sette onde alternativamente verdi e argento. Ad entrambe le estremit\u00e0 della nave si trovano due corvi rivolti verso il centro del campo.\nLa bandiera della citt\u00e0 riporta un gheronato bianco e nero con, nel centro, lo stemma di cui sopra.\nMonumenti e luoghi d'interesse.\nIl Tago e l'Oceano Atlantico regalano alla citt\u00e0 una gran luce e grandi cieli; la popolazione \u00e8 cortese e il cibo viene usualmente considerato di buona qualit\u00e0, specialmente se si ama il pesce.\nUna tappa imperdibile per i visitatori amanti della gastronomia \u00e8 senz'altro la famosa ed antichissima Antiga Confeitaria de Bel\u00e9m situata nell'omonimo quartiere, a pochi metri dal Mosteiro dos Jer\u00f3nimos. \u00c8 una pasticceria storica, nota in tutto il Portogallo per avere inventato la ricetta dei \"past\u00e9is de nata\" (altrimenti chiamati \"past\u00e9is de Bel\u00e9m\" se prodotti da questa pasticceria). Sono dei canestrelli di pasta sfoglia riempiti di crema cotta al forno, dal sapore unico. La pasticceria sforna in continuazione i \"past\u00e9is\", cos\u00ec \u00e8 sempre possibile gustarli tiepidi. Il locale \u00e8 rimasto immutato nel tempo e conserva moltissimi \"azulejo\" che i visitatori possono osservare seduti nelle sale interne. Il pasticcino \u00e8 comunque diffuso in tutto il Portogallo e se ne pu\u00f2 trovare una variante con il canestrello fatto di pasta frolla.\nAltre prelibatezze della cucina portoghese gustabili in ogni buon ristorante della capitale sono, per esempio, il \"bacalhau \u00e0 Br\u00e1s\", una ricetta molto particolare fatta con baccal\u00e0 secco sfilettato, cipolla, uova, patate fritte, olive nere e prezzemolo, il tutto sapientemente amalgamato. La \"carne de porco \u00e0 portuguesa\", uno spezzatino fatto con filetto di maiale e patate saltate nel vino, oppure la \"carne de porco \u00e0 alentejana\" dove al posto delle patate ci sono le vongole.\nDa segnalare, tra le molte attrazioni:\nCaratteristica di Lisbona \u00e8 la musica del fado, che si pu\u00f2 ancora ascoltare dal vivo nella citt\u00e0 vecchia.\nSociet\u00e0.\nEvoluzione demografica.\nLa struttura demografica della citt\u00e0 \u00e8 composta da un 54% di donne e un 46% di uomini, con classi di et\u00e0 che vanno velocemente invecchiando, il 24% della popolazione ha un'et\u00e0 superiore a 65 anni (media nazionale del 17%), il 13% inferiore a 15 anni, 9% tra 15 e 24 anni e 53% tra 25 e 64 anni.\nFestivit\u00e0.\nL'antica festa del solstizio d'estate (21 giugno) viene celebrata a Lisbona per tutto il mese di giugno. La tradizione pagana faceva di questa notte, la pi\u00f9 breve dell'anno, una notte magica in cui l'ordine naturale delle cose pu\u00f2 essere sovvertito. La tradizione cristiana si \u00e8 poi sovrapposta a quella pagana: a giugno si festeggiano S. Antonio di Padova (nato a Lisbona) il 13 giugno, S. Giovanni il 24 e S. Pietro il 29. Il 13 giugno, per festeggiare S. Antonio si organizza una parata spettacolare lungo Avenida da Liberdade: tutti i quartieri sfilano con costumi colorati danzando e cantando in competizione. Finita la sfilata si riversano nelle stradine dei vari \"bairros\" cantando e facendo baldoria, mentre chioschi in ogni angolo arrostiscono le sarde che si mangiano con le mani su una fetta di pane. Inoltre il 13 giugno nella chiesa di S. Antonio si celebrano tantissimi matrimoni collettivi (pagati dal comune) perch\u00e9 il santo \u00e8 protettore degli innamorati: anche gli sposi sfilano per Avenida da Liberdade. Gli innamorati si regalano piantine di basilico nano, \"manjericos\", decorati con un garofano di carta e una poesia. \u00c8 un gesto denso di simbolismi: nella tradizione romana se un uomo regalava una piantina di basilico a una donna equivaleva a una proposta di matrimonio. Inoltre la piantina muore e si rinnova ogni anno, ma per ottenere ci\u00f2 va coltivata, come l'amore.\nCultura.\nLisbona possiede numerose universit\u00e0 pubbliche e private, biblioteche e musei, tra i quali il Museo Nazionale di Arte Antica, il Museo Calouste Gulbenkian e Oceanario.\nDa non trascurare il Planetario Calouste Gulbenkian, situato nell'ambito del Museo Navale, a pochi passi dal famoso Monasterio dos Geronimos, nel quartiere di Bel\u00e9m. A Lisbona risiede la libreria in attivit\u00e0 pi\u00f9 antica del mondo, la Libreria Bertrand.\nIstruzione.\na) Pubbliche - Universit\u00e0 di Lisbona, Universit\u00e0 Tecnica di Lisbona, Nuova Universit\u00e0 di Lisbona, ISCTE-Instituto Universit\u00e1rio de Lisboa\nb) Private - Universit\u00e0 Europea di Lisbona, Superior de Novas Profiss\u00f5es, Instituto Superior de Psicologia Aplicada (ISPA), Instituto Portugu\u00eas de Administra\u00e7\u00e3o e Marketing (IPAM), Universidade Lusiada de Lisboa, Universidade Catolica Portuguesa\nRicerca.\nL'Accademia delle scienze di Lisbona \u00e8 stata fondata nel 1779.\nBiblioteche e archivi.\nA Lisbona hanno sede anche la Biblioteca nazionale del Portogallo e l'archivio di stato portoghese, l'Archivio nazionale Torre do Tombo.\nTeatri.\nIl teatro dell'opera di Lisbona \u00e8 il Teatro Nacional de S\u00e3o Carlos, mentre il maggior teatro di prosa \u00e8 il Teatro Nacional D. Maria II.\nFreguesias.\nCi sono 53 \"freguesias\" a Lisbona, raggruppate in quattro \"bairros\":\nIl 17 gennaio 2011 \u00e8 stata proposta la riduzione a 24 freguesias con l'obiettivo di contenere i costi municipali, dare maggiori competenze a ciascuna di esse e riequilibrarne il peso demografico, considerato che nella freguesia di M\u00e1rtires risiedono poco pi\u00f9 di 300 elettori, a fronte dei circa 45.000 di Santa Maria dos Olivais. L'accorpamento pi\u00f9 vistoso sar\u00e0 quello del centro storico, che racchiuder\u00e0 ben 12 delle vecchie freguesias.\nInoltre, specialmente presso gli abitanti, esiste la divisione della citt\u00e0 in \"bairros\" storici che non hanno confini precisi, come \"Amoreiras\", \"Chiado\", \"Bairro Alto\", \"Bica\", \"Alfama\", \"Mouraria\", \"Avenidas Novas\", \"Intendente\", \"Chelas\" e \"Lapa\".\nInfrastrutture e trasporti.\nLisbona ha un sistema di trasporto pubblico basato sulla metropolitana e su una rete di autobus, una di tram (di cui il pi\u00f9 famoso \u00e8 la \"linea 28\") e tre funicolari (che vengono chiamate dalla popolazione locale con il nominativo di \"elevadores\"), gestite principalmente dalla Carris, azienda di trasporto pubblico cittadina. Per i collegamenti interurbani \u00e8 attiva anche la Rede Nacional de Expressos.\nPer quanto riguarda il trasporto ferroviario gestito da Comboios de Portugal, tra le stazioni presenti sul territorio cittadino vi sono la stazione di Lisbona Oriente, Santa Apol\u00f3nia e il Cais do Sodr\u00e9.\nLa citt\u00e0 \u00e8 servita, per i collegamenti aerei dall'aeroporto di Lisbona-Portela.\nSport.\nCalcio.\nLe squadre principali della citt\u00e0 sono il , che gioca nello Est\u00e1dio da Luz, lo Sporting Clube de Portugal che gioca nello Est\u00e1dio Jos\u00e9 Alvalade, il che gioca nello Est\u00e1dio do Restelo nel quartiere di Belem ed il che gioca nello \u00c9stadio Nacional do Jamor, nel quartiere di Oeiras.\nFootball americano.\nNel football americano la citt\u00e0 \u00e8 rappresentata da diverse squadre, la principale delle quali, i Lisboa Navigators, ha vinto 6 volte il titolo nazionale."}
{"id": "691992", "revid": "228587", "url": "https://it.wikipedia.org/wiki?curid=691992", "title": "Coppa Intercontinentale di calcio", "text": ""}
{"id": "691993", "revid": "49022", "url": "https://it.wikipedia.org/wiki?curid=691993", "title": "Lista di proscrizione", "text": ""}
{"id": "691995", "revid": "1305772", "url": "https://it.wikipedia.org/wiki?curid=691995", "title": "Parma (torrente)", "text": "La Parma \u00e8 un torrente italiano di , affluente di destra del fiume Po, che si sviluppa per intero all'interno della provincia di Parma, in Emilia-Romagna.\nHa un'area di bacino di .\nCorso del torrente.\nNasce alle pendici del monte Marmagna a dal Lago Santo parmense (Parma di Lago Santo, 4\u00ba ramo principale) e dai laghetti Gemio e Scuro (Parma dei Lagoni, 1\u00ba ramo principale), che confluiscono a monte dell'abitato di Bosco di Corniglio nel corso della Parma propriamente detta. Nella Parma dei Lagoni confluiscono la Parmetta o Parma di Badignana (2\u00b0 ramo principale) ed il torrente Parma di Francia o Parma delle Guadine, che rappresenta il 3\u00ba ramo principale.\nScorre con andamento torrentizio verso nord-est ricevendo i contributi di numerosi affluenti fra i quali si ricordano il torrente Bratica, che, proveniente dal Navert si immette all'altezza dell'abitato di Corniglio e il torrente Parmossa che proviene dal monte Caio e confluisce presso Capoponte. Giunto cos\u00ec presso Langhirano, si allarga notevolmente (quasi al pari di una grossa fiumara), sboccando poi in pianura. Qui entra da sud nella citt\u00e0 di Parma, attraversandola interamente da sud a nord e ricevendo da sinistra le acque del Cinghio prima e del Baganza, suo principale tributario, poi. Uscita dal tratto urbano la Parma prosegue, pesantemente arginato e con andamento sinuoso, nella Pianura Padana, bagnando il centro di Colorno, dove riceve le acque del canale Lorno, e giungendo cos\u00ec presso Mezzano Superiore (a pochi chilometri da Brescello), dove sfocia nel Po.\nPeculiare \u00e8 l'attuale estuario del torrente, che s'immette nel maggior fiume italiano in controcorrente (cio\u00e8 rivolto verso ovest) anzich\u00e9 assecondandone il flusso.\nLungo il suo tracciato si trova l'oasi della Lipu di Torrile.\nEvoluzione dell'alveo nel corso dei secoli.\nIl corso del torrente Parma nei secoli \u00e8 cambiato in diversi punti.\nNella zona urbana per esempio l'alluvione del 1177 ne spost\u00f2 il letto verso ovest di quasi un centinaio di metri.\nNe \u00e8 testimonianza il ponte romano rinvenuto nella zona di Piazza Ghiaia, all'inizio di strada Mazzini.\nDurante l'alluvione l'antico Pons Lapidis fu infatti lasciato in secca, creando le \"Ghiaie\": \"Piazza Ghiaia\" a nord del ponte e la \"Ghiaia piccola\" a sud.\nTestimonianza degli spostamenti del letto della Parma fuori citt\u00e0 sono le perturbazioni delle maglie centuriali. La centuriazione romana \u00e8 infatti ancora riconoscibile in molti punti della Pianura Padana e pu\u00f2 aiutare a ricostruire l'evoluzione orografica del territorio.\nL\u2019ampio arco compiuto dal percorso finale del torrente poco dopo Torrile sarebbe il risultato di una deviazione operata in epoca romana, la foce dall'attuale Sanguigna venne spostata a Copermio allo scopo di rallentare la velocit\u00e0 delle acque e agevolare la navigazione. A quei tempi, Copermio era infatti situato direttamente sul Po, lo testimonia la presenza al limitare del paese dell'antico argine di Sant'Antonio. Il vecchio corso sarebbe oggi occupato dal primo tratto del Lorno e pi\u00f9 a nord dalla dugara di Sanguigna.\nParma Morta.\nFino al 1600 i torrenti Parma ed Enza confluivano separatamente nel fiume Po. Nel secolo XVII tuttavia il corso d\u2019acqua principale inizi\u00f2 a depositare sedimenti nei pressi della riva dell\u2019attuale comune di Mezzani, formando nuove isole o \"giare\", spostandosi progressivamente verso la sponda lombarda. Una carta del 1616 rileva la presenza di due isole di fronte allo sbocco della Parma gi\u00e0 colonizzate dalla vegetazione e utilizzate come pascolo. Inizialmente il torrente fluiva tra le due \"giare\" ma fu poi costretto a deviare il proprio corso verso est incanalandosi nel vecchio alveo del Po. Le due isole si erano unite alla riva destra del fiume principale costringendo la Parma a sboccare nell'Enza.\nLa scarsa pendenza del lungo tratto finale del torrente rallentava il deflusso delle acque e aumentava la probabilit\u00e0 di esondazioni in caso di piena. La \"Congregazione dei cavamenti\" studi\u00f2 una soluzione a questo problema.\nSi propose di deviare la Parma facendola sboccare direttamente in Po qualche chilometro pi\u00f9 a monte. L'idea era di realizzare un nuovo alveo di due miglia dalla curva di Bezze fino a Sanguigna. I tecnici per\u00f2 capirono ben presto che l\u2019opera era irrealizzabile, per effetto delle pendenze lo scolo della Parma sarebbe stato difficoltoso: nel punto previsto per il nuovo sbocco il pelo dell\u2019acqua del Po sarebbe stato a un livello superiore rispetto a quello delle acque provenienti dalla Parma. Il progetto fu abbandonato e ci si limit\u00f2 a innalzare e rafforzare gli argini esistenti. \nTra il 1845 e il 1850 per effetto delle mutate correnti del fiume, la riva destra del Po si avvicin\u00f2 sempre pi\u00f9 all'alveo della Parma. In pochi anni il torrente torn\u00f2 a sboccare direttamente in Po. Non \u00e8 documentato n\u00e9 l\u2019anno in cui ci\u00f2 avvenne n\u00e9 se si tratt\u00f2 solo di un processo naturale legato all'erosione della sponda o se fu velocizzato con una deviazione artificiale come quella ipotizzata a Sanguigna anni prima. Gli unici dati certi si possono desumere dalla cartografia: nella planimetria pubblicata nel 1828 dall'Istituto Geografico Militare, per conto dello Stato Maggiore Austriaco Parma ed Enza sboccano ancora congiuntamente, nella carta topografica della provincia di Parma del 1879 figura uno sbocco indipendente in Po, ma la configurazione attuale si trova solo in una carta del 1884.\nA seguito della mutazione del corso rimase un tratto stagnante lungo circa 5\u00a0km lungo l'antico letto. L'area, nota come la Parma Morta, \u00e8 cos\u00ec diventata un'area umida d'interesse naturalistico, dove nel 1990 \u00e8 sorta la Riserva naturale orientata della Parma Morta.\nLe acque che ristagnano in questo ramo di torrente non pi\u00f9 attivo sono quelle dell'Enza che risalgono fino all'altezza della localit\u00e0 Parmetta, a circa mezzo chilometro dall'attuale corso della Parma. Quest'area ha ancor oggi la funzione di cassa di espansione per le piene del canale la Parmetta.\nIl sito di interesse comunitario e zona di protezione speciale denominato la Parma Morta (IT4020025) comprende la riserva naturale orientata della Parma Morta, la foce della Parma e un'ansa dell'Enza, per un'area complessiva di 601 ettari.\nRegime.\nLa Parma \u00e8 un corso d'acqua dalla portata discreta (circa 11\u00a0m\u00b3/s) ma dal carattere torrentizio, in secca per gran parte dell'estate ma estremamente impetuoso e rabbioso in autunno in caso di forti precipitazioni. L'ondata di piena assume caratteristiche tali da aver spinto la popolazione locale a chiamare l'evento \"la Parma volad\u014dra\", sottolineando cos\u00ec il caratteristico salto dell'acqua, particolarmente visibile dal ponte Dattaro, situato in un punto in cui il letto \u00e8 particolarmente stretto.\nLe piene impetuose del torrente hanno provocato gravi inondazioni in citt\u00e0 nei secoli passati, la peggiore alluvione \u00e8 quella che si verific\u00f2 il 21 settembre 1868 quando la furia delle acque colp\u00ec l'Oltretorrente arrivando in alcuni punti a raggiungere i 2,5 metri di altezza e causando 20 vittime.\nOpere idrauliche.\nIl bacino di espansione di Marano, frazione poco a monte di Parma, \u00e8 senza dubbio la principale struttura idraulica presente lungo il corso del torrente. Lo scopo di tale struttura \u00e8 di gestire in caso d'alluvione le ondate di piena in modo da scongiurare a valle (in particolare nei centri urbani di Parma e Colorno) il rischio di tracimazione.\nTelemonitoraggio.\nA partire dal 1998 nel Parmense \u00e8 attivo un sistema di monitoraggio telematico del livello dei corsi d'acqua, grazie all'installazione di una quarantina di centraline in tutti i principali bacini della provincia (Baganza, Parma, Taro, Ceno, Enza, Po).\nQuesto sistema permette di avere sotto controllo in tempo reale la portata della Parma e dei suoi affluenti, in modo, in caso di piene, da allertare per tempo la protezione civile e garantire la miglior gestione possibile della cassa di espansione di Marano."}
{"id": "691996", "revid": "2014155", "url": "https://it.wikipedia.org/wiki?curid=691996", "title": "Ugo di Provenza", "text": "Origine.\nFiglio primogenito del conte di Arles, Tebaldo (ca. 860-895) e di Berta di Lotaringia (863-925), figlia terzogenita del re di Lotaringia Lotario II e della seconda moglie Waldrada, scomunicata da papa Nicola I in quanto considerata concubina, quindi nipote dell'imperatore Lotario I (Ugo menzion\u00f2 i propri genitori, Tebaldo e Berta nel documento della fondazione del monastero di San Pietro, del 924 ed in una donazione dell'8 marzo 934). \nTebaldo d'Arles era l'unico figlio del marchese della Borgogna Transgiurana e abate laico di San Maurizio d'Agauno e dell'Abbazia di Lobbes, Uberto del Vallese (?-866), come ci confermano gli \"Annales Vedastini\", mentre della madre non si conoscono n\u00e9 il nome n\u00e9 gli ascendenti.\nBiografia.\nNell'895, alla morte del padre gli subentr\u00f2 nel titolo di conte d'Arles.\nSua madre, Berta, rimasta vedova, tra l'887 e l'895, tra l'895 e l'898, spos\u00f2, in seconde nozze, il marchese di Toscana, Adalberto II Ricco(875-915), figlio del marchese Adalberto I e di Richilde di Spoleto.Berta intervenne spesso nelle vicende e negli affari del regno d'Italia cosa che influenzer\u00e0 la vita futura di Ugo.\nNel 905, ricevuto il titolo di conte di Vienne, Ugo si trasfer\u00ec a Vienne, divenendo aiutante del re di Provenza, Ludovico, il quale, riconoscendo di non essere pi\u00f9 in grado di resistere alle pressioni dei suoi feudatari, per la sua menomazione subita (Berengario del Friuli, contro il quale Ludovico III combatteva per avere la corona d'Italia lo aveva sconfitto e fatto accecare), secondo lo storico francese Christian Settipani, lo aveva designato come aiutante.\nMarchese di Provenza.\nNel 911, Ugo venne nominato dal re di Provenza, Ludovico, che era suo cugino, reggente di Provenza col titolo di marchese. Ugo spost\u00f2 la capitale del regno da Vienne ad Arles, da dove govern\u00f2 con la sua corte.\nNel 912 Ugo spos\u00f2 la sorellastra di Ludovico, Willa di Provenza (ca. 873-\u2020 prima del 924), figlia del re di Provenza Bosone e della sua prima moglie di cui non si conoscono n\u00e9 generalit\u00e0 n\u00e9 ascendenti (l'esistenza di questa moglie \u00e8 confermata dagli Annales Fuldenses, che affermano che il conte di Provenza, Bosone, avvelen\u00f2 la (prima) moglie e non (come erroneamente da alcuni viene sostenuto) di Ermengarda d'Italia, figlia dell'imperatore Luigi il Giovane e di Engelberga d'Alsazia. Willa era recente vedova del re di Borgogna Rodolfo I (859-912).Ugo rimase vedovo verso il 924. La moglie, Willa mor\u00ec, prima del 924, anno in cui Ugo nel documento della fondazione del monastero di San Pietro, cit\u00f2 Willa di Provenza, come gi\u00e0 morta.\nRimasto vedovo, Ugo, come \u00e8 provato sempre dal documento della fondazione del monastero di San Pietro, si era sposato, in seconde nozze, prima del 924, con Ada o Hilda (Ugo, nel succitato documento menzion\u00f2 le due mogli, sia quella deceduta, Willa, che la nuova, Ada o Hilda), di cui non si conoscono gli ascendenti, ma che, secondo il cronista, Liutprando da Cremona, Vescovo di Cremona, era di origine germanica (\"ex Francorum genere Teutonicorum uxore acceperat, nomine Aldam\").\nDopo che nel 920, la madre, Berta di Lotaringia aveva invano cercato di proporre Ugo come re d'Italia, nel 922, una parte della nobilt\u00e0 italiana, guidata dal marchese Adalberto I di Ivrea (?-924), genero di Berta, aveva eletto re d'Italia il re della Borgogna Transgiurana, Rodolfo II in contrapposizione a Berengario del Friuli, che oltre che re d'Italia era anche imperatore, si innesc\u00f2 una guerra civile, in cui Ugo cerc\u00f2 di intervenire nel corso del 923, che termin\u00f2 il 7 aprile 924 con l'assassinio di Berengario.\nIn quello stesso 924 Ugo trov\u00f2 un accordo con Rodolfo per combattere gli Ungari che erano penetrati in Provenza, ed insieme li ricacciarono nella Gotia, al di l\u00e0 del Rodano.\nNell'anno che segu\u00ec per\u00f2, mentre Rodolfo si trovava in Borgogna, l'Italia settentrionale fu attaccata dagli Ungari, che devastarono la Lombardia e incendiarono Pavia; allora, nel corso del 925, la vedova di Adalberto I e sorellastra di Ugo, Ermengarda si un\u00ec al proprio fratello, Guido di Toscana e all'arcivescovo di Milano, Lamperto, ed insieme si ribellarono a Rodolfo impedendogli di rientrare in Italia. Nel 926, Rodolfo fece un ultimo tentativo di rioccupare il regno d'Italia, chiedendo aiuto al duca di Svevia, Burcardo II, suo suocero da alcuni anni, che per\u00f2, nell'aprile di quello stesso anno, venne ucciso in un'imboscata.. Dopo di che Rodolfo lasci\u00f2 l'Italia e, attraversate le Alpi, rientr\u00f2 in Borgogna. Dopo che Rodolfo aveva lasciato definitivamente l'Italia, i nobili che gli si erano ribellati contro, in accordo con la nobilt\u00e0 che aveva appoggiato Berengario offrirono il trono ad Ugo, che l'accett\u00f2 e dopo essere sbarcato nei pressi di Pisa, proveniente dalla Provenza, il 9 luglio 926 fu incoronato nella basilica di San Michele a Pavia.\nNel 926, o forse prima, Ugo aveva trasmesso la contea di Arles al fratello Bosone (ca. 885-\u2020 dopo il 936) e dopo che Ugo aveva ricevuto la corona d'Italia, Bosone lo rilev\u00f2 come governatore (reggente del regno) della Provenza.\nRe d'Italia.\nAlla morte di Ludovico il Cieco, nel 928, il figlio di Ludovico, Carlo Costantino (905-963), conte di Vienne, avrebbe dovuto succedere al padre, ma siccome da alcuni era ritenuto illegittimo, non fu mai incoronato re, e a parte la contea di Vienne non ebbe mai un effettivo potere sulla Provenza. Anche in assenza di un re, il potere effettivo sul regno di Provenza fu esercitato da Ugo, col titolo di marchese di Provenza, che affid\u00f2 la reggenza della Provenza al fratello Bosone d'Arles.\nNel 928, la sua ambizione di diventare imperatore sub\u00ec un duro colpo per la caduta e incarcerazione di papa Giovanni X, che poco dopo mor\u00ec (molto probabilmente fu assassinato).\nNel 930 circa, secondo Liutprando da Cremona, Ugo diede la propria nipote (figlia di suo fratello Bosone) Willa III in moglie al marchese d'Ivrea, Berengario II.\nNel 931, secondo il cronista Liutprando, influenzato dalla moglie di suo fratello Bosone, Willa II, Ugo concesse a Bosone il marchesato di Toscana, dopo aver esautorato e imprigionato il loro fratellastro Lamberto, che da Ugo era temuto e che, in un secondo tempo, fece accecare. Bosone, in quello stesso anno, aveva lasciato l'incarico di reggente della Provenza al genero Bosone di Borgogna (895-935) (figlio di Riccardo il Giustiziere e fratello del re di Francia Rodolfo), che lo manterr\u00e0 sino al 933, quando la Provenza passer\u00e0 al re di Borgogna Transgiurana Rodolfo II di Borgogna.\nNel 932, molto probabilmente vedovo di Alda, Ugo si spos\u00f2, in terze nozze, con Marozia, senatrice ed esponente della potente famiglia di origine longobarda dei Tuscolo (secondo il cronista Liutprando, era figlia del senatore romano Teofilatto e di Teodora, ritenuta da alcuni sorella di Adalberto II di Toscana, ma molto pi\u00f9 probabilmente di antica nobilt\u00e0 romana), che era al suo terzo matrimonio, infatti era vedova di Alberico I di Spoleto (\u2020 926) e del marchese, Guido di Toscana(\u2020 929), fratellastro di Ugo. Secondo il \"Benedicti Chronicon\" Marozia aveva inviato i suoi messaggeri a Pavia, dove Ugo risiedeva, invitandolo a sposarla. Ugo accett\u00f2 e furono uniti in matrimonio, a Roma, dal papa Giovanni XI, figlio di Marozia e del defunto papa Sergio III. I due sposi presero possesso di Castel Sant'Angelo e posero il loro talamo nuziale presso la tomba dell'imperatore Adriano. Nello stesso anno, prima che Ugo fosse incoronato imperatore, a causa della sfrenata ambizione di Ugo che anelava di imporsi anche a Roma, il figlio di primo letto di Marozia, Alberico II di Spoleto, dopo aver sobillato il popolino della citt\u00e0 a ribellarsi, mettendo paura sia al re che alla regina, costrinse Ugo a fuggire da Roma e a riparare a Pavia, mentre Marozia (di cui non si hanno pi\u00f9 notizie) e Giovanni XI (910 circa- 935) furono imprigionati (Marozia fu messa in convento, mentre Giovanni XI, ritiratosi in Laterano, rimase in funzione solo come capo della Chiesa sino alla sua morte).\nPoco dopo (tra il 932 ed il 937) Ugo, rimase vedovo di Marozia, ricordata in un'epigrafe del \"Poetarum latinorum Medii Aevi, tomus V, fasc. I\" in cui viene ricordato che Marozia mor\u00ec in gennaio.\nIn quel periodo, Ugo si interess\u00f2 dell'Abbazia di Farfa, che era stata incendiata e saccheggiata, agevolando il reinserimento dei monaci nell'abbazia e cercando, inutilmente di far ripristinare la regola originaria del monastero.\nNel 933, Ugo pose sotto assedio la citt\u00e0 perduta, senza riuscire a conquistarla.\nDopo i rovesci degli ultimi due anni (tra cui un nuovo attacco degli Ungari ed una ribellione di Pavia, del 931), i nobili italiani, nel 933, secondo il cronista Liutprando, si recarono in Borgogna per richiamare il re Rodolfo in Italia, ma essendone venuto a conoscenza, Ugo d'Arles invi\u00f2 i suoi messaggeri a offrire al re di Borgogna, Rodolfo II, tutti i territori che aveva posseduto in Provenza, a patto che non rimettesse pi\u00f9 piede in Italia. Rodolfo accett\u00f2 e cos\u00ec, in quell'anno (933), dall'unione della Borgogna Transgiurana e della Provenza (o Borgogna Cisgiurana) ebbe origine il regno di Arles o delle due Borgogne.\nNel 936, Ugo ritent\u00f2 un nuovo assedio a Roma, ma, secondo Liutprando, dopo aver devastato le campagne intorno alla citt\u00e0, dovette abbandonare l'impresa e offrire ad Alberico II un trattato, che, nel tentativo di riconciliarsi col figliastro, prevedeva le nozze tra la figlia di Ugo, Alda, avuta dal precedente matrimonio con Ada (o Hilda), e Alberico II. Ci fu il matrimonio ma non la riconciliazione, in quanto Ugo non essendo ben accetto in Roma, non partecip\u00f2 neppure al matrimonio.In quello stesso anno Ugo aveva associato il proprio figlio, Lotario, al trono indicandolo come suo successore.\nAncora nel 936, sempre secondo Liutprando, l'ambizione sfrenata di Willa II spinse il marito, Bosone a ribellarsi al fratello Ugo. Willa fu inviata in Borgogna, presso la famiglia d'origine, mentre Bosone fu destituito e fatto arrestare dal fratello Ugo, che, nel 937 lo sostitu\u00ec come marchese di Toscana, col figlio illegittimo, Uberto.\nNel 937, il 12 dicembre, secondo Liutprando, Ugo spos\u00f2 Berta di Svevia (907- dopo l'8 aprile 962), detta \"la Filandina\", figlia del duca di Svevia e di Sassonia, Burcardo II e vedova di Rodolfo II di Borgogna, che aveva sposato nel 922 (confermato anche dagli \"Annales Sangallenses Maiores\"; mentre la figlia di Rodolfo II e Berta veniva fidanzata al figlio di Ugo, Lotario.\nAlla morte del duca di Spoleto, Teobaldo I, nello stesso anno (937), il ducato fu dato a suo nipote, figlio della sua sorellastra, Ermengarda e di Adalberto I, Anscario II, conte di Asti, che, secondo Liutprando, Ugo lo aveva allontanato da Asti, perch\u00e9 lo temeva (Ugo aveva fatto accecare lo zio di Anscario, Lamberto). Anscario si trov\u00f2 a combattere contro il nuovo marito della vedova di Teobaldo I, il conte palatino, Sarlione (invitato a venire in Italia dalla Borgogna, per sposare la vedova di Teobaldo I, proprio da Ugo),Nel 940, Sarlione ebbe la meglio su Anscario II, che, con somma gioia di Ugo, trov\u00f2 la morte. Sarlione divenne duca di Spoleto e Camerino, ma, non molto tempo dopo, fu destituito da Ugo che lo costrinse a ritirarsi in monastero e lo sostitu\u00ec col proprio figlio illegittimo, Uberto.\nNel 941, dopo aver stretto un'alleanza con il co-imperatore di Bisanzio, Romano I Lecapeno, che invi\u00f2 una flotta, riusc\u00ec a sconfiggere i Saraceni, installati a Frassineto.\nA questo punto il pi\u00f9 grande feudatario era rimasto il marchese d'Ivrea, Berengario, che riuniva tutta l'Italia nord-occidentale. Ugo torn\u00f2 in Lombardia e riusc\u00ec a riappacificarsi con i conti che gli si erano ribellati, con l'intento di catturare Berengario ed accecarlo. Berengario che, secondo Liutprando, era stato preavvertito dal co-reggente Lotario II, insieme al figlio Adalberto, riusc\u00ec ad evitare la cattura e, passando dal Gran San Bernardo, a riparare in Germania, presso il duca di Svevia, Ermanno I, che lo condusse dal re di Germania, Ottone I di Sassonia, che pur non facendo nulla per Berengario, rifiut\u00f2 di consegnarlo ad Ugo.\nIn quel periodo, Ugo ricevette una delegazione, inviatagli dall'imperatore d'oriente, Costantino VII Porfirogenito, che gli chiedeva una fidanzata per il suo erede al trono, Romano II. Dato che Ugo non aveva figlie legittime nubili, propose alla delegazione Berta, sua figlia illegittima, che nel 944, poi spos\u00f2 il bambino Romano II.I bizantini inviarono nuovamente una flotta contro i Saraceni, che Ugo riusc\u00ec a circondare. Ma anzich\u00e9 distruggere Frassineto, Ugo, per paura di Berengario che stava raccogliendo un esercito di Svevi e Italiani, si alle\u00f2 coi Saraceni.Sempre in quel periodo riusc\u00ec a dirottare gli Ungari, che periodicamente devastavano l'Italia e la Provenza, verso la penisola iberica.\nUgo, nel 943, divise i vasti domini di Berengario tra i maggiori nobili, tra cui Arduino il Glabro, la marca di Torino, Aleramo, la marca del Monferrato, e Oberto I, la contea di Luni con autorit\u00e0 su numerosi territori, tra cui Carrara e sui suoi castelli, Tortona e la nascente Repubblica di Genova.\nNel 944, gli giunse la voce che i conti lombardi gli si stavano di nuovo sollevando contro, Ugo ritorn\u00f2 in Italia col figlio. Ma, nel corso del 945, Berengario rientr\u00f2 in Italia, attraverso la Val Venosta dirigendosi su Verona, governata dal conte Milone. Il nipote di Ugo, Manasse di Arles, che reggeva l'arcivescovado di frontiera di Trento, trad\u00ec lo zio e pass\u00f2 a Berengario.Allora, a cominciare dal conte Milone, ci fu una diserzione generale, guidata dall'arcivescovo di Milano, e Ugo, che si trovava a Pavia, invi\u00f2 a Milano il figlio, Lotario II, a supplicare i ribelli, che commossi lo nominarono unico re. Ma mentre Ugo, nel 946, cercava di rientrare in Provenza, il marchese d'Ivrea lo intercett\u00f2 e, per evitare ancora di combattere, lo rimise sul trono, come co-reggente, mentre Berengario, deteneva realmente il potere.\nUmiliato, stanco e malato, all'inizio del 947, Ugo ottenne il permesso di abdicare e, con il tesoro del regno d'Italia, fece ritorno in Provenza, lasciando sul trono d'Italia il figlio Lotario II, ma il governo era gi\u00e0 retto da Berengario.\nMor\u00ec ad Arles il 10 aprile 947, mentre stava riorganizzando un esercito per poter sconfiggere Berengario, dopo il suo rientro in Italia.\nDiscendenza.\nUgo, che ebbe quattro mogli ebbe due figli solo da Ada, la seconda moglie:\nUgo ebbe altri sei figli da diverse amanti:da Wandelmoda, che ebbe prima di sposare Ada e che Liutprando definisce nobilissima, ebbe un figlio:\nda Pezola, che secondo Liutprando era di umilissime origini ne ebbe due:\nda Rotrude (o Roza), figlia di Walperto ebbe una figlia:\nda Stefania, di origine romana ebbe un figlio:\ned infine da un'amante di cui non si conoscono n\u00e9 il nome n\u00e9 gli ascendenti ebbe un figlio:"}
{"id": "692000", "revid": "782461", "url": "https://it.wikipedia.org/wiki?curid=692000", "title": "Cuore (alimento)", "text": "Il cuore \u00e8 un alimento umano proveniente dalla macellazione degli animali. Viene compreso tra le frattaglie o interiora. \nUtilizzo.\nIl cuore di vari animali entra nella cucina tradizionale di varie regioni italiane, come il \"cuore di vitello al forno\" con il limone tipico della cucina romana, o quello \"alla bergamasca\", cotto con un condimento a base di aglio detto gremolada, oppure ancora la \"Prustinenga\", ricetta tipica dei Valdesi del Piemonte che unisce al fegato di maiale altri tagli e frattaglie suine. \nUna preparazione a base di cuore (in questo caso bovino) piuttosto nota sono gli \"anticuchos\", spiedini cucinati in Per\u00f9 cucinati alla brace e venduti come cibo di strada.\nI \"cuoricini di pollo\", sia per la buona appetibilit\u00e0 sia per il costo relativamente modesto, vengono spesso usati assieme ad altre interiora come cibo ad animali di affezione, in particolare i gatti.\nCannibalismo.\nLa pratica di nutrirsi del cuore dei nemici sconfitti \u00e8 stata diffusa in varie culture umane, a volte con la convinzione che questo potesse trasferire il coraggio della persona uccisa nel vincitore. In genere questo tipo di comportamento viene oggi considerato di tipo criminale, sia quando viene attuato nel corso di eventi bellici\nsia nel caso di criminali come i serial killer.\nValori nutrizionali.\nLa tabella che segue riporta la composizione e il valore energetico del cuore di alcuni animali di allevamento (per 100g di parte edibile):\nLa percentuale di colesterolo, per tutti gli animali, \u00e8 di 150\u00a0mg e oltre ogni 100\u00a0grammi di parte edibile. \nLa presenza di tessuti ricchi di fibre connettivali lo rende di difficile digestione, quindi sconsigliato ai soggetti nella prima infanzia. Inoltre l'elevata percentuale di nucleoproteine, che nel processo digestivo producono purine e acido urico, lo rendono del tutto sconsigliabile a chi soffre di uricemia o di gotta. Sconsigliabile anche agli ipercolesterolemici e iperlipemici, a causa della non indifferente percentuale di colesterolo."}
{"id": "692004", "revid": "1632387", "url": "https://it.wikipedia.org/wiki?curid=692004", "title": "Berlusconi ti odio", "text": "Berlusconi ti odio \u00e8 un saggio di politica edito da Mondadori e pubblicato nel 2005 da Luca d'Alessandro (ex collaboratore de \"Il Giornale\" e di \"Libero\", dal 2011 membro della Camera dei deputati), in cui egli, come scritto nelle note di copertina, \u00abha raccolto una selezione degli insulti rivolti a Berlusconi, presi dall'archivio delle note diramate dall'agenzia ANSA e divisi per \"insultatore\", in ordine alfabetico\u00bb.\nSulla copertina di tale libro \u00e8 presente il sottotitolo \"le offese della Sinistra al Premier pubblicate dall'agenzia ANSA\". L'uso del termine \"Premier\" non \u00e8 casuale, in quanto l'autore ha deciso (come espressamente dichiarato a pag. 35, nell\"'Introduzione\") di \u00ablimitare la ricerca agli anni compresi tra la vittoria elettorale del 13 maggio 2001 e i giorni pi\u00f9 recenti\u00bb (prima della pubblicazione del libro, s'intende), periodo durante il quale Berlusconi era, appunto, Presidente del Consiglio e presiedeva il suo secondo governo.\nQuarta di copertina.\nIl retro della copertina fornisce un campione delle dichiarazioni pubblicate nel libro: \"dittatorello\", \"immorale\", \"irresponsabile\", \"rozzo\", \"pagliaccio\", \"intollerante\", \"impudente\", \"incapace\", \"antidemocratico\", \"portasfiga\", \"volgare\", \"folle\", \"vigliacco\", \"estremista\", [...]\nGli autori delle frasi.\nI molti altri aggettivi contenuti nel libro sono raccolti per autore.\nIn totale, fra coloro che ricoprono cariche pubbliche, esponenti del giornalismo e studiosi, gli autori sono 89, esposti in ordine alfabetico:\nGavino Angius, Alberto Asor Rosa, Giovanni Berlinguer, Fausto Bertinotti, Rosy Bindi, Stefano Boco, Angelo Bonelli, Francesco Bonito, Willer Bordon, Enrico Boselli, Massimo Brutti, Gloria Buffo, Mauro Bulgarelli, Alberto Burgio, Guido Calvi, Enzo Carra, Pierluigi Castagnetti, Paolo Cento, Vannino Chiti, Sergio Cofferati, Armando Cossutta, Massimo D'Alema, Nando Dalla Chiesa, Franco Danieli, Elettra Deiana, Marica Dentamaro, Nunzio D'Erme, Oliviero Diliberto, Antonio Di Pietro, Eugenio Duca, Umberto Eco, Antonello Falomi, Giuseppe Fanfani, Piero Fassino, Giuseppe Fioroni, Paolo Flores d'Arcais, Dario Fo, Pietro Folena, Grazia Francescato, Dario Franceschini, Giovanni Galloni, Luigi Giacco, Roberto Giachetti, Paul Ginsborg, Franco Giordano, Giuseppe Giulietti, Michele Lauria, Carlo Leoni, Renzo Lusetti, Pierluigi Mantini, Giovanna Melandri, Marco Minniti, Franco Monaco, Nanni Moretti, Gianfranco Morgando, Fabrizio Mori, Fabio Mussi, Alfio Nicotra, Achille Occhetto, Federico Orlando, Gianfranco Pagliarulo, Francesco \"Pancho\" Pardi, Arturo Parisi, Stefano Passigli, Alfonso Pecoraro Scanio, Roberto Pinza, Giuliano Pisapia, Rino Piscitello, Romano Prodi, Ermete Realacci, Marco Rizzo, Giovanni Russo Spena, Francesco Rutelli, Michele Santoro, Giovanni Sartori, Oscar Luigi Scalfaro, Pino Sgobio, Antonio Soda, Tommaso Sodano, Paolo Sylos Labini, Antonio Tabucchi, Marco Travaglio, Tiziano Treu, Sauro Turroni, Nichi Vendola, Roberto Villetti, Luciano Violante, Vincenzo Visco, Roberto Zaccaria."}
{"id": "692010", "revid": "47767", "url": "https://it.wikipedia.org/wiki?curid=692010", "title": "Nestore", "text": ""}
{"id": "692011", "revid": "49022", "url": "https://it.wikipedia.org/wiki?curid=692011", "title": "Proscrizioni", "text": ""}
{"id": "692014", "revid": "26891", "url": "https://it.wikipedia.org/wiki?curid=692014", "title": "Classe La Gallissoni\u00e8re", "text": ""}
{"id": "692015", "revid": "39224", "url": "https://it.wikipedia.org/wiki?curid=692015", "title": "Alcolismo", "text": "L'alcolismo \u00e8 una sindrome patologica costituita dalla dipendenza al consumo di alcol. In clinica ci si riferisce all'alcolismo anche mediante l'utilizzo del termine latino potus (\u00abpotare, bere\u00bb) per indicare la compulsione a bere alcolici.\n\u00c8 caratterizzato da un consumo compulsivo di alcol, a scapito delle relazioni sociali del bevitore, della sua posizione sociale e della sua salute. Come per le dipendenze da droghe, l'alcolismo \u00e8 considerato una malattia curabile. Il termine alcolismo \u00e8 ampiamente usato ed \u00e8 stato coniato nel 1849 da Magnus Huss, ma in medicina il termine \u00e8 stato sostituito dal concetto di \"abuso di alcol\" e \"dipendenza da alcol\" come specificato nel DSM III del 1980. Allo stesso modo, nel 1979, un comitato dell'Organizzazione Mondiale della Sanit\u00e0 (OMS) ha consigliato l'abbandono dell'uso del termine \"alcolismo\" come entit\u00e0 diagnostica, preferendo la categoria di \"sindrome da dipendenza da alcool\".\nI meccanismi biologici alla base dell'alcolismo sono incerti, tuttavia, fattori di rischio includono l'ambiente sociale, lo stress, la salute mentale, la predisposizione genetica, l'et\u00e0, l'etnia e il sesso. L'abuso a lungo termine di alcool produce cambiamenti fisiologici nel cervello, come la tolleranza e la dipendenza fisica. Tali cambiamenti, relativi alla chimica del cervello, portano l'alcolista all'incapacit\u00e0 compulsiva di smettere di bere. I danni dall'abuso di alcol colpiscono quasi ogni organo del corpo, compreso il cervello, causando una serie di disturbi fisici e psichici.\nL'alcolismo \u00e8 la presenza costante della tolleranza, dell'astinenza e dell'uso eccessivo di alcol. L'incapacit\u00e0 del bevitore di controllarne l'assunzione, nonostante la consapevolezza del danno alla propria salute, indica che la persona potrebbe essere un alcolizzato. La diagnosi \u00e8 realizzabile grazie a dei questionari e la disintossicazione avviene per mezzo di terapie di gruppo e con l'utilizzo di farmaci come le benzodiazepine, utilizzate per la cura dei sintomi dell'astinenza. Spesso gli alcolisti risultano dipendenti anche da altre sostanze, per la maggior parte da benzodiazepine; ci\u00f2 pu\u00f2 richiedere ulteriori cure mediche. Rispetto agli uomini, le donne sono pi\u00f9 sensibili all'alcol e pi\u00f9 inclini a subire i deleteri effetti fisici, cerebrali e psicologici. Le stime dell'OMS parlano di 140 milioni di alcolisti in tutto il mondo.\nStoria.\nL'uso smodato di alcool ha una lunga storia. Fonti bibliche, egiziane e babilonesi riportano storie di abuso e di dipendenza da esso. In alcune antiche civilt\u00e0 l'alcol era adorato mentre in altre il suo abuso veniva condannato. La definizione di alcolismo cronico e le sue conseguenze negative mediche non sono state stabilite fino al XVIII secolo. Nel 1647, un monaco greco di nome Agapios, per primo document\u00f2 che l'abuso cronico di alcol \u00e8 associato a tossicit\u00e0 a livello del sistema nervoso e a una vasta gamma di altri disturbi medici, come convulsioni, paralisi ed emorragie interne.\nNel 1920 sia per gli effetti dell'abuso di alcol e ubriachezza cronica, sia per ragioni politiche, si decise negli Stati Uniti di perorare il proibizionismo, che fu applicato soltanto per un breve periodo. Nel 2005 i costi annuali sostenuti dall'economia statunitense a causa della dipendenza e dall'abuso di alcol, sono stati stimati in circa 220 miliardi di dollari all'anno, pi\u00f9 del cancro e dell'obesit\u00e0.\nEpidemiologia.\nGoverni di molti paesi sono chiamati ad affrontare i problemi di salute pubblica derivati dall'utilizzo di sostanze. Tra i pazienti che si sottopongono ai trattamenti medici nei casi di dipendenza e/o abuso, la maggior parte di essi sono legati all'alcol. Nel 2001, nel Regno Unito, il numero di \"bevitori dipendenti\", \u00e8 stato calcolato in oltre 2,8 milioni di individui. Circa il 12% degli americani adulti ha sperimentato un problema di dipendenza da alcol per almeno una volta nella sua vita. L'OMS stima che circa 140 milioni di persone nel mondo soffrano di dipendenza da alcol. Negli Stati Uniti e in Europa occidentale, dal 10 al 20 per cento degli uomini e dal 5 al 10 per cento delle donne, in un momento della loro vita, raggiungono i criteri medici per essere considerati alcolisti.\nAll'interno della comunit\u00e0 medica e scientifica vi \u00e8 un ampio consenso nel considerare l'alcolismo come uno stato di malattia. Per esempio, l'American Medical Association considera l'alcol una droga e afferma che \"la tossicodipendenza \u00e8 una malattia cronica recidivante del cervello caratterizzata dalla ricerca compulsiva di droga e nel suo utilizzo nonostante le conseguenze spesso devastanti. \u00c8 il risultato di una complessa interazione di vulnerabilit\u00e0 biologica, dell'esposizione ambientale e di fattori di sviluppo (ad esempio, lo stadio di maturazione del cervello)\".\nL'alcolismo ha una maggiore prevalenza tra gli uomini, anche se negli ultimi decenni, la percentuale di alcolisti di sesso femminile \u00e8 aumentata. Le evidenze suggeriscono che per il 50%-60% degli uomini e delle donne, l'alcolismo ha cause genetiche, lasciando il 40%-50% alle influenze ambientali. La maggior parte degli alcolisti sviluppa la dipendenza durante l'adolescenza o in et\u00e0 adulta.\nCause.\nUna serie complessa di fattori genetici e ambientali influenzano il rischio di incorrere nell'alcolismo. I geni che controllano il metabolismo dell'alcol sono anch'essi responsabili nell'aumentare il rischio di svilupparlo, ci\u00f2 pu\u00f2 essere indicato da una storia familiare di dipendenza. Uno studio ha individuato che l'uso di alcol in et\u00e0 precoce pu\u00f2 influenzare l'espressione dei geni che ne aumentano il rischio.\nGravi traumi infantili sono associati ad un aumento generale del rischio di dipendenza da sostanze. Anche la mancanza di sostegno da parte della famiglia e degli amici \u00e8 un fattore negativo. La predisposizione genetica e l'et\u00e0 adolescenziale sono associate ad una maggiore sensibilit\u00e0 agli effetti neurotossici dell'abuso cronico di alcol.\nGenetica.\nEsistono differenze genetiche, tra i diversi gruppi etnici, che influenzano il rischio di sviluppare la dipendenza all'alcol.\nPer esempio, esistono differenze tra paesi dell'Africa, dell'Asia orientale e negli Indo-gruppi nel modo cui metabolizzano l'alcol.\nSi ritiene che questi fattori genetici possano spiegare, almeno in parte, i diversi tassi di dipendenza da alcol tra i gruppi etnici.\nL'alcool deidrogenasi allele ADH1B*3 provoca un metabolismo pi\u00f9 rapido dell'alcol. L'allele ADH1B*3 si trova solo nella popolazione di discendenza africana e in alcune trib\u00f9 di nativi americani. Gli afro-americani e i nativi americani, che possiedono questo allele, hanno perci\u00f2 un ridotto rischio di incorrere nell'alcolismo.\nI nativi americani, tuttavia, presentano un'incidenza di alcolismo significativamente pi\u00f9 alta rispetto alla media; non \u00e8 chiaro perch\u00e9 ci\u00f2 accada.\nAltri fattori di rischio legati agli aspetti culturali e ambientali, come ad esempio un trauma psicologico, sono stati proposti per spiegare i pi\u00f9 alti tassi di alcolismo tra i nativi americani rispetto ai livelli di alcolismo presenti nella popolazione caucasica.\nSegni e sintomi.\nUso eccessivo a lungo termine.\nL'alcolismo comporta una maggiore tolleranza e una dipendenza fisica dall'alcol. Ci\u00f2 colpisce la capacit\u00e0 dell'individuo di controllarne il consumo e la sua incapacit\u00e0 a smettere. L'alcolismo pu\u00f2 avere effetti negativi sulla salute mentale, causando disturbi psichiatrici e aumentando il rischio di suicidio.\nSintomi fisici.\nL'abuso a lungo termine di alcol pu\u00f2 causare una serie di condizioni cliniche, tra cui: cirrosi epatica, pancreatite cronica, epilessia, polineuropatia, sindrome di Wernicke-Korsakoff, malattie cardiache, carenze nutrizionali e disfunzioni sessuali. Talvolta queste complicanze possono portare ad un esito fatale. Altri effetti sulla salute includono un aumentato rischio di sviluppare malattie cardiovascolari, il malassorbimento dei nutrienti, malattie epatiche dovute all'alcol e il . Il danno epatico \u00e8 dovuto al metabolismo dell'etanolo. L'etanolo viene ossidato dall'alcol deidrogenasi ad acetaldeide e quest'ultima ad acetato. L'acetato ed il cofattore NADH prodotti in eccesso, inibiscono il normale metabolismo aerobico del ciclo di Krebs, spostando l'attenzione della cellula verso il metabolismo lipidico, con la sintesi di trigliceridi che portano alla steatosi del fegato. L'accumulo di lipidi provoca sia la compressione meccanica del circolo sanguigno locale (sinusoidi epatici), sia la suscettibilit\u00e0 della cellula alla perossidazione lipidica e alla propagazione del danno da radicali liberi, con eventuale effetto genotossico e aumento del rischio di sviluppare il cancro.\nCon un consumo di alcol sostenuto, possono verificarsi danni al sistema nervoso centrale e al sistema nervoso periferico.\nLe donne sviluppano complicanze da dipendenza da alcol pi\u00f9 rapidamente rispetto agli uomini. Inoltre, le donne, hanno un tasso di mortalit\u00e0 superiore a causa dell'alcolismo. Esempi di complicanze a lungo termine includono: danni al cervello, al cuore, al fegato e un aumento del rischio di cancro al seno. Inoltre, l'eccessivo consumo di alcol pu\u00f2 avere un effetto negativo sulla capacit\u00e0 riproduttiva, come la riduzione della massa ovarica, problemi o irregolarit\u00e0 nel ciclo mestruale e menopausa precoce.\nSintomi neuropsichiatrici.\nL'abuso a lungo termine di alcol pu\u00f2 causare una vasta gamma di problemi di salute mentale. Gravi problemi cognitivi non sono rari. Circa il 10 per cento dei casi di demenza sono legati al consumo di alcol, il che lo rende la seconda causa.\nDisturbi psichiatrici sono comuni negli alcolisti, con il 25% di essi che ne soffre di gravi. I sintomi pi\u00f9 frequenti sono ansia e depressione. Psicosi, confusione e sindrome cerebrale organica possono essere causate dall'abuso di bevande alcoliche e ci\u00f2 pu\u00f2 portare ad un'errata diagnosi di schizofrenia. Attacchi di panico possono svilupparsi o aumentare nei soggetti dediti all'alcol.\nLa correlazione del disturbo depressivo maggiore e l'alcolismo \u00e8 ben documentata. Vengono fatte delle distinzioni tra episodi depressivi dovuti all'astinenza dall'alcol (\"indotti da sostanze\") e di episodi depressivi primari non associati alla dipendenza (\"episodi indipendenti\"). Un utilizzo supplementare di altri farmaci pu\u00f2 aumentare il rischio di depressione.\nI disturbi psichiatrici variano a seconda del sesso. Le donne, dedite all'alcol, presentano spesso anche sintomi psichiatrici come depressione, ansia, attacchi di panico, bulimia, disturbo post-traumatico da stress (PTSD) o disturbo borderline di personalit\u00e0. Gli uomini alcolisti sviluppano disturbi della personalit\u00e0 di tipo narcisistico, antisociale, disturbo bipolare, schizofrenia, sindrome da deficit di attenzione e iperattivit\u00e0. Le donne affette da alcolismo hanno maggiori probabilit\u00e0 di avere una storia di violenza fisica o sessuale, spesso domestica, rispetto alla popolazione generale.\nEffetti sociali.\nI problemi sociali derivanti dall'alcolismo sono gravi e causati dalla alterazione patologica del cervello e dagli effetti inebrianti dell'alcol. L'abuso di alcol \u00e8 associato ad un aumentato rischio di commettere reati, compresi gli abusi sui minori, violenze domestiche, stupro, furti e aggressioni. L'alcolismo porta spesso alla perdita del proprio posto di lavoro, con possibili conseguenti problemi finanziari. Bere in momenti inappropriati pu\u00f2 portare a conseguenze legali, come la denuncia penale per guida in stato di ebbrezza o a sanzioni civili per comportamenti illeciti.\nIl comportamento di un alcolizzato pu\u00f2 avere un impatto profondo in coloro che gli stanno vicino e pu\u00f2 portarlo all'isolamento dalla famiglia e dagli amici. Ci\u00f2 pu\u00f2 portare a conflitti coniugali e divorzi o contribuire ai casi di violenza domestica. L'alcolismo pu\u00f2 anche portare all'abbandono dei propri figli, con conseguente danno permanente per lo sviluppo emotivo di essi.\nAstinenza da alcool.\nCome nel caso di sostanze con simili meccanismi sedativi-ipnotici, come i barbiturici e le benzodiazepine, l'uscita dalla dipendenza da alcol pu\u00f2 essere fatale se non viene correttamente gestita. L'effetto primario dell'alcol \u00e8 l'aumento della stimolazione del recettore GABAA, promotore della depressione del sistema nervoso centrale. Con il ripetuto consumo di alcol, questi recettori vengono desensibilizzati e ridotti di numero, con la conseguente tolleranza e dipendenza fisica. Quando il consumo di alcol viene interrotto troppo bruscamente, il sistema nervoso della persona soffre. Questo pu\u00f2 portare a sintomi che includono ansia, attacchi epilettici, \"delirium tremens\", allucinazioni e scompensi cardiaci. Altri neurotrasmettitori sono coinvolti, in particolare la dopamina, il NMDA e il glutammato.\nI sintomi acuti da astinenza tendono a diminuire dopo 1-3 settimane. Sintomi meno gravi (ad esempio, l'insonnia e l'ansia) possono continuare a far parte della sindrome da astinenza anche dopo un anno o pi\u00f9. I sintomi da astinenza cominciano poi a placarsi quando il sistema nervoso tende a ripristinare il suo funzionamento verso la normalit\u00e0.\nDiagnosi.\nBarriere sociali.\nAtteggiamenti e stereotipi sociali possono creare ostacoli alla rilevazione e al trattamento dell'abuso di alcool, specialmente nelle donne. La paura della stigmatizzazione sociale pu\u00f2 portare le donne a negare di essere affette da una condizione medica e le pu\u00f2 portare a bere in solitudine. Questo fatto, a sua volta, porta la famiglia, i medici e i conoscenti ad essere meno propensi a sospettare che una donna sia alcolizzata. Al contrario, la ridotta paura della stigmatizzazione pu\u00f2 condurre gli uomini ad ammettere pi\u00f9 facilmente la loro condizione e a portarli a bere in gruppo e a mostrarsi pubblicamente.\nScreening.\nDiversi strumenti possono essere utilizzati per rilevare una perdita di controllo nel consumo di alcol. Questi strumenti sono strutturati come questionario. Essi si avvalgono di un punteggio o riscontro che riassume la gravit\u00e0 generale del consumo di alcol.\nIl questionario CAGE, chiamato per le sue quattro domande, \u00e8 un esempio che pu\u00f2 essere utilizzato per inquadrare velocemente i pazienti.\nDue risposte affermative indicano che la situazione del paziente deve essere approfondita ulteriormente. Il questionario pone le seguenti domande:\nIl questionario CAGE ha dimostrato un'elevata efficacia nel rilevare problemi alcol correlati. Tuttavia ha dei limiti nelle persone con problemi alcol correlati meno gravi, con le donne bianche e con gli studenti universitari.\nAltri test sono a volte utilizzati per la rilevazione della dipendenza da alcol, come ad esempio:\nTest predisposizione genetica.\nStudi evidenziano come l'alcolismo non abbia una singola causa, tra cui una genetica, ma che i geni svolgano comunque un ruolo importante influenzando i processi del corpo e del cervello che interagiscono tra loro e con la vita di un individuo. Sono stati evidenziati meno di una dozzina di geni correlabili all'alcolismo, ma probabilmente altri devono essere ancora scoperti.\nAlmeno un test genetico esiste per un allele correlato alla dipendenza da alcol e da oppiacei. Il gene umano del recettore della dopamina ha una variazione rilevabile, denominata polimorfismo DRD2 TaqI. Coloro che possiedono l'allele A1 (variazione) di questo polimorfismo hanno una piccola tendenza, ma significativa, verso la dipendenza da oppiacei ed endorfine che vengono rilasciate da sostanze come l'alcool. Anche se questo allele \u00e8 leggermente pi\u00f9 comune negli alcolisti e nei tossicodipendenti da oppiacei, non \u00e8 per s\u00e9 un fattore predittivo adeguato di alcolismo e alcuni ricercatori sostengono che le prove per DRD2 siano contraddittorie.\nLa diagnosi DSM.\nLa diagnosi DSM-IV di dipendenza da alcol rappresenta un approccio alla definizione di alcolismo. Secondo il DSM-IV, una diagnosi di dipendenza da alcol \u00e8:\nGli esami delle urine e del sangue.\nEsistono test affidabili per l'uso effettivo di alcol. Un test comune \u00e8 la ricerca di esso nel sangue cio\u00e8 l'alcolemia (BAC). Questi test non distinguono gli alcolisti dai non-alcolisti, tuttavia, l'abitudine a bere per lungo tempo porta ad effetti pi\u00f9 persistenti su alcuni parametri di laboratorio, tra cui:\nCi\u00f2 nonostante, nessuno di questi esami del sangue per marcatori biologici pu\u00f2 essere utilizzato come metodo di \"screening\".\nPrevenzione.\nNel corso degli anni, l'OMS, l'Unione europea, altri organismi, governi e parlamenti nazionali, hanno adottato politiche sull'alcol, al fine di ridurre i danni da alcolismo. Il target di questi interventi \u00e8 stato indirizzato verso gli adolescenti o i giovani adulti. Tra le iniziative intraprese si possono citare: l'aumento dell'et\u00e0 minima in cui \u00e8 consentito acquistare bevande alcoliche e il divieto di pubblicizzarle. Sono inoltre state realizzate campagne basate sui mass-media per informare sulle conseguenze dell'abuso di alcolici. Sono inoltre state suggerite delle linee guida per genitori e per adolescenti con problemi di alcolismo.\nTrattamento.\nI trattamenti per l'alcolismo sono molteplici. La maggior parte di essi si concentra su come aiutare le persone ad interrompere l'assunzione di alcol, dalla modifica dello stile di vita e dal sostegno sociale, al fine di aiutarli a resistere a un ritorno al consumo di prodotti alcolici. Dal momento che l'alcolismo coinvolge molteplici fattori che favoriscono una persona a continuare a bere, tutti questi devono essere affrontati al fine di prevenire una ricaduta.\nUn esempio di questo tipo di trattamento di disintossicazione pu\u00f2 essere strutturato da una combinazione di terapia di supporto con la partecipazione a gruppi di auto aiuto e dal continuo sviluppo della forza di volont\u00e0. Le comunit\u00e0 di trattamento per l'alcolismo, generalmente sostengono l'astinenza totale con un approccio di tolleranza zero verso gli alcolici, ma ve ne sono alcune che promuovono una progressiva riduzione.\nDisintossicazione.\nLa disintossicazione dall'alcool \u00e8 un arresto brusco del suo consumo, realizzato spesso grazie alla sostituzione con dei farmaci, come le benzodiazepine, che hanno effetti simili e prevengono l'astinenza. Gli individui ritenuti a rischio solo di lievi o moderati sintomi di astinenza, possono disintossicarsi come pazienti ambulatoriali. Diversamente, persone pi\u00f9 a rischio da sindrome da interruzione grave, cos\u00ec come coloro che hanno condizioni di comorbidit\u00e0 significative o acute, vengono generalmente trattate con un ricovero ospedaliero.\nLa disintossicazione non \u00e8 considerato in realt\u00e0 un trattamento per l'alcolismo, ma il primo passo verso l'inizio di altri programmi indirizzati alla riduzione del rischio di recidive.\nTerapia di gruppo e psicoterapia.\nVarie forme di terapia di gruppo o di psicoterapia possono essere utilizzate per affrontare i problemi psicologici sottostanti correlati alla dipendenza da alcol oltre a fornire elementi di prevenzione dalle ricadute. Il mutuo-aiuto di un gruppo di consulenza \u00e8 uno dei modi pi\u00f9 comuni per aiutare gli alcolisti mantenere la sobriet\u00e0. Alcolisti Anonimi \u00e8 stata una delle prime organizzazioni create per fornire reciproco aiuto non professionale ed \u00e8 ancora la pi\u00f9 grande. Altri includono, \"SMART Recovery\", \"Women For Sobriety\" e gruppi Familiari Al-Anon (questi ultimi per amici e familiari di alcolisti).\nUn'analisi di studi precedenti suggerisce che la terapia psichedelica potrebbe avere un ruolo nel trattamento dell'alcolismo.\nRazionamento e moderazione.\nI programmi di razionamento e moderazione consentono di non dover portare l'alcolista alla completa astinenza. Mentre la maggior parte degli alcolisti non sono in grado di limitare il loro consumo, alcuni riescono a tornare a bere in maniera moderata. Uno studio del 2002 della statunitense \"National Institute on Alcohol Abuse and Alcoholism\" (NIAAA) ha dimostrato che il 17,7% degli individui diagnosticati come alcolisti dopo un anno torna ad un basso rischio di dipendenza. Questo gruppo di ex-alcolisti, tuttavia, ha mostrato meno i sintomi iniziali della dipendenza. Successivi studi hanno dimostrato che in un arco di tempo superiore, chi non \u00e8 riuscito a smettere del tutto di bere \u00e8 soggetto a frequenti ricadute.\nFarmaci.\nUna variet\u00e0 di farmaci possono essere prescritti come una parte del trattamento per l'alcolismo.\nI farmaci attualmente in uso.\nUno studio condotto su un numero elevato (&gt; 27.000) di persone dipendenti da alcol, ha dimostrato l'efficacia dei sopraindicati farmaci nel trattamento di tale dipendenza.\nPrognosi.\nUno studio del 2002 del \"National Institute on Alcohol Abuse and Alcoholism\" statunitense, ha esaminato un gruppo di 4.422 adulti che soddisfano i criteri per la dipendenza da alcol e ha scoperto che, dopo un anno, alcuni di essi sono stati classificati come a basso rischio, anche se solo 25,5% del gruppo ha ricevuto un trattamento. La ripartizione esatta del gruppo di studio \u00e8 la seguente: il 25% \u00e8 risultato essere ancora dipendente, il 27,3% era in remissione parziale (persistenza dei sintomi), l'11,8% era classificato come bevitore asintomatico (il consumo aumenta le probabilit\u00e0 di recidiva) e il 35,9% era completamente recuperato, di cui il 17,7% considerato a basso rischio di recidiva e il 18,2% completamente astemio.\nAl contrario, invece, i risultati di uno studio sul lungo periodo (60 anni) di \"follow-up\" effettuato su due gruppi di uomini alcolisti, ha evidenziato che chi torna a bere in modo controllato, raramente persiste per pi\u00f9 di un decennio senza recidive.\nLa causa pi\u00f9 comune di morte negli alcolisti \u00e8 rappresentata dalle complicazioni cardiovascolari. Si registra un alto tasso di suicidi negli alcolisti cronici. Questo si crede sia dovuto alla distorsione fisiologica della chimica del cervello, cos\u00ec come per l'isolamento sociale. Il suicidio \u00e8 anche molto comune negli adolescenti consumatori di alcol, con il 25% dei casi, in questa fascia di et\u00e0, correlati all'abuso di alcol. Circa il 18% degli alcolisti si toglie la vita e la ricerca ha dimostrato che oltre il 50% di tutti i suicidi sono associati alla dipendenza da alcool o droga. Il dato \u00e8 pi\u00f9 elevato per gli adolescenti, l'abuso di alcol o di droga per essi gioca un ruolo determinante nel 70% dei casi di suicidio.\nAspetti sociali.\nI vari problemi di salute associati all'abuso di alcool sono generalmente percepiti come dannosi per la societ\u00e0. L'eccessivo consumo di bevande alcoliche porta a frequenti ferite alla testa, ad incidenti automobilistici, a episodi di violenza e aggressioni. Al di l\u00e0 delle ingenti spese sanitarie che questo comporta, vi sono anche notevoli costi sociali, sia per l'alcolista che per suoi familiari. Ad esempio, il consumo di alcol da parte di una donna in gravidanza, pu\u00f2 portare alla sindrome alcolica fetale, una condizione grave e incurabile.\nLe stime, elaborate dall'Organizzazione mondiale della sanit\u00e0, dei costi economici derivati dall'uso incontrollato di alcol, variano dall'1 al 6% del PIL di un paese. Uno studio ha quantificato il costo, nel 2001, sostenuto dal Regno Unito a causa di ogni forma di abuso di alcol in 18,5-20.000.000.000 sterline.\nStereotipi basati sugli alcolisti si trovano spesso nella narrativa e nella cultura popolare. Alcuni di essi possono anche essere basati sugli stereotipi, come nella raffigurazione degli irlandesi come bevitori abituali.\nIl consumo di alcol \u00e8 relativamente simile tra le varie culture europee, statunitensi e australiane. Nei paesi asiatici che hanno un alto prodotto interno lordo, non vi \u00e8 stato registrato un aumento del consumo rispetto ad altri paesi. \u00c8 stato dimostrato per\u00f2 che anche in paesi con un basso PIL si registra un'elevata assunzione di alcol.\nIn uno studio effettuato su immigrati coreani in Canada, si \u00e8 evidenziato che l'alcol era ancora una parte integrante del loro pasto, ed \u00e8 ancora viva la credenza che esso sia necessario in ogni evento sociale in quanto in grado di contribuire ad avviare le conversazioni.\nPolitiche e iniziative contro l'alcolismo.\nVisti gli alti costi sociali ed economici legati all'alcolismo, molti paesi del mondo hanno adottato politiche per contrastare il fenomeno. Questi interventi hanno coinvolto legislatori, educatori, produttori di alcol e mass-media.\nPer limitare il consumo di alcol nei giovanissimi, il Consiglio dell'Unione europea ha approvato il 5 giugno 2001 il documento \u201cConsumo di bevande alcoliche da parte di bambini e adolescenti\u201d, che ha fatto s\u00ec che molti stati abbiano introdotto delle leggi che stabiliscono et\u00e0 minime per l'acquisto e la somministrazione di bevande alcoliche:\nNel 2007 il Parlamento europeo individua cinque aeree prioritarie di intervento: protezione dei giovani e dei bambini, ridurre gli incidenti stradali alcolcorrelati, prevenire il danno negli adulti e l'impatto sull'economia, incrementare la consapevolezza dell'impatto sulla salute.\nIn Italia, molti interventi di sensibilizzazione sono stati effettuati grazie a campagne pubblicitarie, come quella promossa dal Ministero della Salute nel 2005. Sempre in Italia le bevande alcooliche non possono essere somministrate ai minori di 18 anni.\nIn Scozia sono stati proposti degli innalzamenti del prezzo degli alcolici, proprio per arginare il diffuso problema dell'alcolismo. La Svizzera da molti anni adotta numerose strategie per prevenire e monitorare la diffusione del problema tra i suoi cittadini.\nA seguito di gravi fatti accaduti, molte universit\u00e0 statunitensi hanno introdotto delle iniziative per ridurre il consumo eccessivo di bevande alcoliche all'interno dei loro \"campus\"."}
{"id": "692017", "revid": "61051", "url": "https://it.wikipedia.org/wiki?curid=692017", "title": "Puerto Iguaz\u00fa", "text": "Puerto Iguaz\u00fa \u00e8 una citt\u00e0 della provincia argentina di Misiones situata nei pressi della triplice frontiera con il Brasile ed il Paraguay. La citt\u00e0 sorge alla confluenza del fiume Iguaz\u00fa nel Paran\u00e1. \nPuerto Iguaz\u00fa \u00e8 un importante valico di frontiera nonch\u00e9 un noto centro turistico, si trova a 18\u00a0km dalle celebri Cascate dell'Iguaz\u00fa, situate nel Parco nazionale dell'Iguaz\u00fa. \nGeografia.\nPuerto Iguaz\u00fa \u00e8 situata a 300 km a nord-est del capoluogo provinciale Posadas.\nEconomia.\nIl turismo \u00e8 la principale attivit\u00e0 economica, ed alberghi e negozi costituiscono la principale fonte di posti di lavoro. L'attrattiva turistica per eccellenza sono ovviamente le vicine cascate; oltre a queste, altri siti d'interesse sono il \"Hito Tres Fronteras\" (il \"Punto delle Tre Frontiere\", dove si incontrano i confini di Argentina, Brasile e Paraguay, in corrispondenza della confluenza fra il Paran\u00e1 e l'Iguaz\u00fa) e la fiera artigianale che vi si tiene, il complesso \"La Arupica\", il porto, il Museo Mboror\u00e9, il Parco Naturale Municipale \"Luis Honorio Rol\u00f3n\" e il casin\u00f2 internazionale (facente parte di un hotel).\nLa citt\u00e0 dispone di un centro commerciale nei pressi del Ponte Internazionale. Nella zona del centro vi sono bar, ristoranti (la specialit\u00e0 locale \u00e8 il \"surub\u00ed a la parrilla\", una variet\u00e0 di pesce gatto pescato nel R\u00edo Iguaz\u00fa e cotto alla griglia), negozi d'abbigliamento e sportivi, locali notturni, cinema, ed ogni altro tipo di divertimento e di svago. Una piccola area \u00e8 stata adibita ad isola pedonale. Per quanto riguarda l'alloggio, vi \u00e8 un vasto assortimento di hotel di ogni categoria, ostelli, camping e residence con bungalow.\nInfrastrutture e trasporti.\nStrade.\nPuerto Iguaz\u00fa \u00e8 il termine della strada nazionale 12, una delle principali arterie di comunicazione del Paese che unisce la provincia di Buenos Aires con tutta la regione della Mesopotamia. Oltre il confine la strada diventa l'autostrada federale BR-469. I collegamenti con l'antistante citt\u00e0 brasiliana Foz do Igua\u00e7u sono assicurati dal ponte Internazionale Tancredo Neves.\nAeroporti.\nL'aeroporto di Puerto Iguaz\u00fa dista 25\u00a0km dal centro della citt\u00e0 ed \u00e8 collegato con voli regolari alla capitale Buenos Aires."}
{"id": "692020", "revid": "110157", "url": "https://it.wikipedia.org/wiki?curid=692020", "title": "Posadas (Spagna)", "text": "Posadas \u00e8 un comune spagnolo di 7.077 abitanti situato nella comunit\u00e0 autonoma dell'Andalusia.\nGeografia fisica.\n\u00c8 situato sulla sponda destra del Guadalquivir."}
{"id": "692022", "revid": "32698", "url": "https://it.wikipedia.org/wiki?curid=692022", "title": "Successioni di funzioni", "text": ""}
{"id": "692024", "revid": "124205883", "url": "https://it.wikipedia.org/wiki?curid=692024", "title": "Aurelio Picca", "text": "Biografia.\nScrittore e poeta, Aurelio Picca esordisce nel 1990 con la raccolta di poesia \"Per punizione\" (Rotundo); nel 1992 \u00e8 invece pubblicata la raccolta di racconti \"La schiuma\" (Gremese), finalista al Premio Bergamo 1992.\nCon \"I mulatti\" (Giunti, 1996) \u00e8 stato per la seconda volta finalista al Premio Bergamo; il romanzo \"Tuttestelle\" (Rizzoli, 1998) vince il Premio Alberto Moravia e il Superpremio Grinzane Cavour ed \u00e8 finalista al Premio Viareggio; il poemetto civile \"L'Italia \u00e8 morta, io sono l'Italia\", edito per la prima volta nel 2007 e riproposto da Bompiani nel 2011; \"Se la fortuna \u00e8 nostra\", Premi Hemingway e Flaiano; \"Arsenale di Roma Distrutta\" (Einaudi Stile Libero, 2018), Premio Roma sezione Narrativa.\nAurelio Picca \u00e8 anche giornalista pubblicista: ha collaborato e collabora, tra gli altri, con la Repubblica, il Giornale, Max, Nuovi Argomenti, Corriere della Sera, Il Messaggero, iO Donna.\nInoltre, \u00e8 videomaker: \"Elogio delle Torri e Palio del bianco\"; \"Roma tanta poca\"; \"Asilo infantile\", intervista a Edward Bunker."}
{"id": "692029", "revid": "1979289", "url": "https://it.wikipedia.org/wiki?curid=692029", "title": "Bolivia", "text": "La Bolivia, ufficialmente Stato Plurinazionale della Bolivia (in Spagnolo: \"Estado Plurinacional de Bolivia\"), \u00e8 uno Stato dell'America meridionale, situato nel centro del subcontinente. La sua superficie \u00e8 di \u00a0km\u00b2. Secondo il censimento svolto nel 2012 contava abitanti. Confina a nord, nord-est e a est con il Brasile, a nord-ovest con il Per\u00f9, a sud con l'Argentina, a sud-est con il Paraguay e a sud-ovest con il Cile. La Bolivia ha come capitale costituzionale e giudiziaria Sucre, e come capitale legislativa e governativa La Paz. Stato senza sbocco al mare, nel 2010 ha stretto un accordo con il vicino Per\u00f9, grazie al quale ha ottenuto per 99 anni l'uso del porto di Ilo.\nA livello economico la Bolivia all'inizio del XXI secolo \u00e8 uno Stato a medio reddito; dall'elezione di Evo Morales come capo dello Stato e del governo, l'economia del paese andino \u00e8 nettamente cresciuta con tassi di crescita in media del 5% (una delle pi\u00f9 alte della regione) e con una riduzione della povert\u00e0 dal 38% al 18%.\nStoria.\nStoria precolombiana.\nQuesta parte del continente americano \u00e8 abitata da circa 15\u00a0000-20\u00a0000 anni. Nelle regioni andine dell'attuale Bolivia fiorirono numerose culture di cui la pi\u00f9 importante \u00e8 forse quella Tiahuanaco, che si svilupp\u00f2 tra il II secolo a.C. e il XIII secolo nella parte meridionale del lago Titicaca.\nMolto pi\u00f9 recente il dominio Inca, che data il XV secolo, il cui impero venne sottomesso dalla conquista spagnola di Francisco Pizarro anche grazie alle lotte intestine per il potere.\nNella zona dei bassopiani tropicali, in epoche anteriori alla cultura Tiahuanaco, si svilupparono complesse organizzazioni umane che crearono e controllarono estese opere di ingegneria idraulica, nelle savane e foreste dell'attuale regione del Beni. La cultura delle Lomas di Moxos e Baures permise per quasi 3\u00a0000 anni l'esistenza di una densa popolazione che riusc\u00ec a convivere con le periodiche inondazioni di imponenti affluenti del Rio delle Amazzoni, come il Mamor\u00e9, Beni e It\u00e9nez.\nColonizzazione spagnola.\nLa conquista dell'Impero Inca da parte di Francisco Pizarro apr\u00ec la strada alla sottomissione della Bolivia nel 1535 e alla creazione della Real Audiencia de Charcas, parte del Vicereame del Per\u00f9, che comprendeva tutto ci\u00f2 che \u00e8 attualmente in territorio boliviano. La distinzione con il Per\u00f9 avvenne perch\u00e9, per ordine di Carlo V, nel 1534 furono assegnate 260 leghe a Pizzarro che andavano da Tumbes a sud, e altre 200 leghe a Diego de Almagro a sud di queste. Juan de Saavedra che agli ordini di Almagro arriv\u00f2 nel 1535 dalle parti del Titicaca, fondando prima Paria e l'anno dopo Tupiza. Gonzalo Pizarro guid\u00f2 una spedizione nell'Altiplano, mentre Pedro de Anzures fond\u00f2 \"ciudad de la Plata de la Nueva Toledo\", l'attuale Sucre.\nPi\u00f9 tardi, nel 1548, Pedro de la Gasca mand\u00f2 Alonso de Mendoza a fondare Nuestra Se\u00f1ora de La Paz, e nel 1559 venne creata la Real Audiencia de Charcas con sede a Chuquisaca, dipendente dal Vicereame del Per\u00f9 con sede a Lima. Due anni pi\u00f9 tardi, a valle, il capitano \u00d1uflo de Chaves fond\u00f2 Santa Cruz de la Sierra, e il vicer\u00e9 Francisco de Toledo mand\u00f2 a fondare Cochabamba nel 1571, Tarija nel 1574 e Tomina nel 1575.\nPotos\u00ed era una delle citt\u00e0 pi\u00f9 importanti della regione a quel tempo, gli spagnoli avevano scoperto che il sottosuolo circostante era ricco di preziosi minerali (mercurio, oro, argento e altri) e sfruttando la manovalanza indigena la convertirono in una lussuosa citt\u00e0. Tuttavia negli ultimi decenni del XVIII secolo la citt\u00e0 inizi\u00f2 a spopolarsi, a causa della scoperta di giacimenti ancor pi\u00f9 ricchi in altre zone dell'Impero spagnolo. Fu in quegli anni che, dopo due secoli di dipendenza da Lima, la Real Audiencia di Charcas pass\u00f2 sotto la giurisdizione del neonato Vicereame del R\u00edo de la Plata, che aveva sede a Buenos Aires.\nDalle ribellioni all'indipendenza.\nL'indipendenza dell'Alto Per\u00f9, nome dato a quel tempo al territorio dell'attuale Bolivia, dipese indirettamente anche dall'indipendenza dagli spagnoli del Vicereame del R\u00edo de la Plata. Per contenere l'avanzata da sud degli indipendentisti delle Province Unite del R\u00edo de la Plata, il vicer\u00e9 del Per\u00f9, Jos\u00e9 Fernando de Abascal, con un decreto ripristin\u00f2 provvisoriamente la dipendenza della Real Audiencia di Charcas al Vicereame del Per\u00f9, e vi dispieg\u00f2 un potente esercito.\nTra il 1810 e il 1826, l'Alto Per\u00f9 fu teatro di infiniti combattimenti e battaglie tra i realisti peruviani e alto-peruviani e patrioti argentini e alto-peruviani, ai quali si aggiunsero i patrioti del Per\u00f9 e della Gran Colombia, che cercavano di estendere l'indipendenza di tutta l'America Latina dalla Spagna. Fu decisiva la battaglia di Ayacucho, dove il generale Antonio Jos\u00e9 de Sucre, agli ordini di Sim\u00f3n Bol\u00edvar, sconfisse definitivamente l'esercito spagnolo, liberando dal loro dominio anche il territorio dell'Alto Per\u00f9.\nSim\u00f3n Bol\u00edvar fu il primo presidente della Bolivia, anche se dopo pochi mesi nomin\u00f2 proprio Sucre come presidente del neo Stato andino, carica che mantenne fino al 1828, quando dissidi politici e una serie di rivolte interne lo convinsero a rinunciare all'incarico presidenziale.\nStoria della Repubblica.\nLe guerre di confine.\nTra il 1828 e il 1900 la Bolivia fu in guerra aperta o latente un po' con tutti gli Stati confinanti (Per\u00f9, Cile, Paraguay e Brasile), per questioni di confine e per il controllo di giacimenti minerari o risorse forestali (1899-1900 guerra dell'Acre per il controllo dell'estrazione del caucci\u00f9). La presidenza di Andr\u00e9s de Santa Cruz, durata un decennio, port\u00f2 importanti sviluppi economici e sociali al Paese; fond\u00f2 la Confederazione Per\u00f9-Bolivia, tuttavia fu visto come una minaccia dai Paesi vicini, come Cile e Argentina, oltre a dissidenti peruviani che scatenarono la guerra della Confederazione. Inizialmente la Confederazione sconfisse e scacci\u00f2 i cileno-argentini; tuttavia, nonostante la firma di un trattato, un esercito composto da cileni e peruviani dissidenti scaten\u00f2 una nuova offensiva, e con la battaglia di Yungay riuscirono a sconfiggere l'esercito di Santa Cruz.\nUn altro importante conflitto fu certamente la guerra del Pacifico (1879-1884), in cui Bolivia e Per\u00f9 si scontrarono con il Cile. La sconfitta nel conflitto e i successivi trattati di pace, sottoscritti e approvati dal governo boliviano, portarono alla cessione del litorale oceanico della Bolivia che cos\u00ec perse il suo accesso al mare.\nLa Bolivia non si fece coinvolgere nella prima guerra mondiale, ma provoc\u00f2 il primo conflitto moderno del continente americano: la guerra del Chaco (1932-1935) contro il Paraguay. La disfatta di fronte al pi\u00f9 debole Paraguay, che port\u00f2 alla perdita di parte del territorio del Chaco Boreal, nel sud-est del Paese, fu causata anche dai gravi conflitti interni al suo esercito, la corruzione di parte degli ufficiali di maggior grado e la quasi totale estraneit\u00e0 del territorio del Chaco alla realt\u00e0 nazionale boliviana.\nStoria moderna.\nLa guerra del Chaco port\u00f2 al potere una nuova generazione di militari, con una forte enfasi nazionalista. Internamente la situazione restava caotica, con il dominio economico e sociale dei \"baroni dello stagno\" (come Carlos V\u00edctor Aramayo) che controllavano l'intera economia nazionale. Fu opera di questi la destituzione degli ufficiali nazionalisti e l'instaurazione di un governo pro-USA che partecip\u00f2 formalmente alla seconda guerra mondiale. Questa partecipazione gener\u00f2 solo maggior risentimento nella popolazione, giacch\u00e9 si limit\u00f2 alla fornitura agli USA di materia prima a prezzi irrisori, senza nessun reale riconoscimento per l'economia nazionale.\nTutto ci\u00f2 contribu\u00ec all'avvenimento storico di maggior importanza dall'indipendenza: la rivoluzione del 1952. Artefice della rivoluzione fu V\u00edctor Paz Estenssoro e il Movimento Nazionalista Rivoluzionario. Venne istituito il suffragio universale, furono nazionalizzate le miniere di stagno e nel 1953 si decret\u00f2 la riforma agraria. .\nStoria contemporanea.\nL'MNR rest\u00f2 al governo, con importanti successi elettorali, fino al 1964, quando un colpo di Stato militare port\u00f2 alla presidenza il generale Ren\u00e9 Barrientos Ortu\u00f1o; fu durante il suo governo che si svilupp\u00f2 la Guerriglia del \u00d1ancahuaz\u00fa organizzata dal Che nel Dipartimento di Santa Cruz. Fu lui a dare l'ordine di assassinare Ernesto \"Che\" Guevara il 9 ottobre 1967. Barrientos mor\u00ec l'anno dopo in un misterioso incidente aereo.\nFurono periodi di colpi di Stato militari, anche qualcuno di sinistra. In quegli anni, la Bolivia partecip\u00f2 al piano continentale di repressione e assassinio degli oppositori politici denominato \"Plan Condor\", assieme a Cile, Argentina, Brasile, Paraguay e Uruguay. Al generale Hugo Banzer succedette Garc\u00eda Meza Tejada, che instaur\u00f2 l'epoca della narco-dittatura, in cui la cocaina e il narcotraffico diventarono strumento di pianificazione economica dello Stato. A sorreggere il potere di Meza e del suo ministro dell'interno, Arce Gomez, furono anche squadre di neonazisti e neofascisti italiani (tra i quali il terrorista Stefano Delle Chiaie). Con la caduta di Garc\u00eda Meza si chiusero anche gli anni del dorato esilio in Bolivia di Klaus Altman (cio\u00e8 Klaus Barbie), il carnefice nazista chiamato il \"boia di Lione\", che aveva goduto di grande favore da parte dei militari boliviani e che verr\u00e0 estradato in Francia al ritorno della democrazia nel 1982.\nCon il governo democratico di Siles Zuazo (1982-1985) si apr\u00ec il periodo di stabilit\u00e0 politica che dura tutt'oggi. La grave crisi economica durante questo primo governo, con un'inflazione a vari zeri, port\u00f2 a una nuova presidenza del MNR con V\u00edctor Paz Estenssoro (1985-1989) che risan\u00f2 l'economia al prezzo di gravi disagi sociali. La politica economica strutturata dall'MNR, definita neoliberale, prosegu\u00ec con la presidenza di Paz Zamora, del Movimento della Sinistra Rivoluzionaria (\"Movimiento de Izquierda Revolucionaria\" o MIR), appoggiato dal partito dell'ex dittatore Banzer.\nNel 1993 torn\u00f2 al governo l'MNR con Gonzalo S\u00e1nchez de Lozada, detto \"Goni\" (1993-1997). Si trattava di un governo riformista di impronta neoliberale, con l'appoggio di alcuni partiti della sinistra boliviana. Durante la presidenza di Sanchez de Lozada si promulgarono molte importanti leggi di riforma sociale ed economica, come la legge di partecipazione popolare, la legge dell'Istituto Nazionale della Riforma Agraria (\"INRA\"), e quella forestale. Si avviarono anche i processi di privatizzazione di molte compagnie statali che portarono a contestazioni e accuse di \"vendere la Patria agli stranieri\". Successivamente, durante la presidenza dell'ex dittatore Hugo Banzer (1997-2001), sostenuto da un'incontrollabile e corrotta mega coalizione di partiti di varia tendenza populista, furono capitalizzate anche le due raffinerie boliviane. Dopo la disastrosa presidenza di Banzer e, alla sua morte, del vicepresidente Jorge Quiroga (2001-2002), l'economia boliviana era al tracollo. Inoltre, durante la presidenza Banzer incominciarono con forza le lotte popolari con la rivolta dell'acqua a Cochabamba nel 2000, lotte che si sarebbero poi consolidate negli anni seguenti.\nNel 2002 \u00e8 stato rieletto alla presidenza S\u00e1nchez de Lozada. Nel febbraio del 2003 una sommossa della polizia ha fatto rimanere il Paese senza forze dell'ordine per tre giorni e ha portato a uno scontro armato di alcuni reparti della polizia con l'esercito. Nell'ottobre del 2003, la sommossa si \u00e8 estesa e ha avuto come epicentro la citt\u00e0 altipianica di El Alto, cresciuta vertiginosamente negli ultimi anni, diventando la terza citt\u00e0 della Bolivia.\nEl Alto ha bloccato i rifornimenti alla capitale La Paz, l'esercito ha sparato sulla folla e il bilancio \u00e8 stato di una sessantina di morti. La situazione per S\u00e1nchez de Lozada si \u00e8 fatta insostenibile dopo che il vicepresidente Carlos Mesa ha ritirato il suo appoggio al governo. \"Goni\" \u00e8 cos\u00ec fuggito negli USA.\nIl vicepresidente, il giornalista Carlos Mesa, ha preso il suo posto ma, nonostante la sua abilit\u00e0 dialettica, il Paese ha continuato a vivere in perenne sommossa. Mesa ha convocato un referendum sulle risorse idrocarburifere che non accontenta le parti in conflitto. La sua ambiguit\u00e0 ha generato inquietudine nelle nuove aree economicamente centrali del Paese, soprattutto la regione attorno alla citt\u00e0 di Santa Cruz de la Sierra. Per la prima volta l'oriente della Bolivia, ha parlato di autonomia dal potere centrale e si \u00e8 ipotizzato addirittura un movimento secessionista.\nUn'iniziale alleanza con il partito del dirigente dei produttori di foglie di coca, e capo del principale partito di opposizione, Evo Morales, si \u00e8 frantumato di fronte all'ambiguit\u00e0 del presidente, ai continui blocchi stradali e alle richieste popolari di nuove elezioni e dell'istituzione di un'assemblea costituente. Mesa, dopo aver assicurato il ricorso a nuove elezioni, ha passato la presidenza della Repubblica per le questioni amministrative a Eduardo Rodr\u00edguez, presidente della Corte Suprema.\nPresidenza Morales.\nLe elezioni presidenziali del 2005 sono state vinte dal \"Movimiento al Socialismo\" (MAS), con il 54% dei voti: Evo Morales \u00e8 diventato cos\u00ec il primo presidente boliviano di origini amerinde; a causa della legge elettorale boliviana, il MAS ha ottenuto la maggioranza alla Camera ma non al Senato.\nMorales \u00e8 stato poi rieletto presidente nel 2009 (67% dei voti) e nel 2014 (60% dei voti), ma nel 2016 ha perso il referendum che avrebbe dovuto consentirgli un quarto mandato (57% dei voti contrari).\nLa presidenza Morales \u00e8 stata caratterizzata da politiche spiccatamente socialiste, con la nazionalizzazione delle riserve di idrocarburi, di litio e di minerali e la conseguente redistribuzione degli utili in politiche sociali volte a combattere l'analfabetismo e alleviare le condizioni di povert\u00e0.\nFra il 2005 e il 2015 la povert\u00e0 estrema, in Bolivia, \u00e8 passata dal 36,7% al 16,8%, mentre il coefficiente di Gini \u00e8 passato dallo 0,60 al 0,47. Inoltre, il 20 dicembre 2008 la Bolivia \u00e8 stata dichiarata \"nazione liberata dall'analfabetismo\", diventando la terza latino-americana a ottenere questo riconoscimento, dopo Cuba e Venezuela.Il 1\u00ba maggio 2006, Morales ha nazionalizzato, per la terza volta nella storia boliviana, gli idrocarburi, creando apprensione in Spagna e Brasile, principali compratori del gas boliviano e in Argentina, destinataria del gas della spagnola \"Repsol\". Con questa riforma, circa l'80% dei profitti dell'estrazione del petrolio \u00e8 rimasta nelle mani dello Stato ed \u00e8 stata usata in iniziative volte a combattere la povert\u00e0 e l'analfabetismo. Nello stesso mese, il governo di Morales ha annunciato una nuova riforma agraria, con l'obiettivo ufficiale di redistribuire la terra ai contadini. Si tratt\u00f2 di una proposta controversa e alcuni paventarono la possibilit\u00e0 di conflitti tra i nuovi concessionari di terre, principalmente di origine altipianica, quechua e aymara (come Morales), e gli oltre trenta gruppi indigeni delle terre tropicali amazzoniche e del Chaco, dove erano ubicate le terre da distribuirsi. Inoltre, questa proposta avrebbe potuto aggravare ulteriormente la distruzione di ecosistemi forestali e savane e porre in pericolo aree protette e parchi nazionali.\nIl 2 luglio del 2006 si sono svolte le elezioni per l'assemblea costituente, come promesso da Morales per accelerare le riforme. Il partito di governo, il MAS, ha ottenuto la maggioranza assoluta dei seggi (poco pi\u00f9 del 50% dei voti e 137 assembleisti su 255 in totale, oltre ad alcuni eletti con altre sigle). Gli eletti all'assemblea si sono insediati nella citt\u00e0 di Sucre il giorno della festa nazionale boliviana, il 6 agosto.\nIl 25 gennaio 2009, in seguito a un referendum, la Bolivia ha approvato la nuova costituzione promossa dal presidente Evo Morales. Questa nuova legge fondamentale si propone di realizzare delle nuove riforme volte a rinforzare il ruolo dello Stato e della giustizia sociale.\nColpo di Stato del 2019.\nMorales si \u00e8 dimesso il 10 novembre 2019 ed \u00e8 stato costretto a fuggire dal Paese a seguito di un colpo di Stato, durante il quale polizia e militari hanno chiesto le sue dimissioni, dopo l'accusa, secondo numerose fonti infondata, di aver truccato le elezioni generali boliviane del 2019.\nIl 12 novembre si \u00e8 insediato un governo provvisorio di centro-destra guidato da Jeanine \u00c1\u00f1ez Ch\u00e1vez.\nLe nuove elezioni presidenziali e parlamentari sono state indette per domenica 6 settembre e poi posticipate al 18 ottobre 2020 a causa della pandemia di COVID-19.\nGeografia.\nCompresa tra il tropico del Capricorno e il 10\u00ba parallelo S.\nMorfologia.\nSi distinguono due grandi aree geografiche:\nI bassopiani tropicali sono tributari del Rio delle Amazzoni e del R\u00edo de la Plata. Questa enorme estensione di pi\u00f9 di 700\u00a0000\u00a0km\u00b2, \u00e8 coperta da foreste tropicali pluviali, umide, monsoniche e secche.\nInoltre, la Bolivia possiede la foresta tropicale secca pi\u00f9 estesa al mondo nella regione del Chaco.\nCirca 250\u00a0000\u00a0km\u00b2 sono savane alluvionali, pantani e savane secche. Esistono inoltre grandi laghi amazzonici, i pi\u00f9 estesi della regione.\nLa zona andina del Paese \u00e8 situata nella parte occidentale. \u00c8 caratterizzata da un \"plateau\" delimitato da due catene montuose: la \"Cordillera Occidental\" prossima a quella \"Oriental\".\nSono numerose le cime superiori ai 6\u00a0000 metri, le pi\u00f9 alte sono il Sajama (6\u00a0542 m), l'Illampu (6\u00a0421 m) e l'Illimani (6\u00a0402 m).\nIdrografia.\nCon l'eccezione del bacino endoreico costituito dal Desaguadero che collega il lago Titicaca al lago Poop\u00f3, la gran parte del territorio \u00e8 tributario del sistema idrografico del Rio delle Amazzoni e, in misura minore, del Rio de la Plata.\nIl bacino idrografico pi\u00f9 importante \u00e8 quello del fiume Mamor\u00e9, che copre, con l'It\u00e9nez che segna il confine con il Brasile, circa 600\u00a0000\u00a0km\u00b2. Riunendosi al nord della Bolivia con il Beni, forma il principale ramo d'origine del Madeira, che costituisce uno dei principali affluenti del Rio delle Amazzoni (10% della portata complessiva). Tutto il corso del Mamor\u00e9 \u00e8 navigabile, assieme a parte dell'It\u00e9nez, Beni, Madre de Dios e Ichilo. Nell'area meridionale il corso d'acqua pi\u00f9 importante \u00e8 il Pilcomayo il quale tributa, dopo un lungo corso, nel fiume Paraguay e quindi nel Rio de la Plata.\nClima.\nData la morfologia del territorio e l'ampio spazio latitudinale occupato, la Bolivia possiede una delle maggiori diversit\u00e0 climatiche della Terra: ci\u00f2 permette un ampissimo spettro di specie coltivabili, sia tipiche di climi continentali e temperati, come la patata o l'avena, sia di climi mediterranei, come la vite e l'olivo, sia di climi tropicali, come il cacao e il banano.\nNell'altipiano andino propriamente detto le precipitazioni non superano i 500 mm annui nella fascia umida del settore nord e la temperatura media annua \u00e8 inferiore ai 10\u00a0\u00b0C. Il settore meridionale \u00e8 pi\u00f9 secco e tendente alla formazione desertica.\nLe terre tropicali dell'oriente boliviano hanno due climi principali. A nord del parallelo 18\u00b0 S, il clima \u00e8 propriamente amazzonico, con breve stagione secca e temperatura variabili tra i 22 e 26\u00a0\u00b0C di media e precipitazioni tra i 1\u00a0000 e 3\u00a0000 mm/anno.\nIl settore a sud del parallelo 18\u00b0 S ha un clima pi\u00f9 mite e secco, con temperature medie tra i 20 e 22\u00a0\u00b0C e precipitazioni tra i 500 e 1\u00a0000 mm/anno. In questo settore si hanno le maggiori escursioni termiche del tropico boliviano, con massime superiori ai 35\u00a0\u00b0C e minime anche inferiori a 0\u00a0\u00b0C.\nIl settore pi\u00f9 piovoso, e tra quelli con le maggiori precipitazioni del bacino amazzonico, \u00e8 la fascia preandina, 180\u2013700 m s.l.m., tra i dipartimenti di Santa Cruz, Cochabamba, Beni e La Paz. Le precipitazione vanno da 2\u00a0500 a 5\u00a0000 mm/anno, ma in alcuni settori superano i 6\u00a0000 mm annui.\nPopolazione.\nDemografia.\nPopolazione totale: abitanti.\nDensit\u00e0: 9,13 per km\u00b2.\nEmigrazione.\nNegli ultimi anni la Bolivia \u00e8 divenuta una terra di emigranti. Inizialmente le mete principali dell'emigrazione boliviana erano i Paesi vicini, principalmente Brasile e Argentina (dove si crede vivano due milioni di boliviani, tra immigrati e discendenti) e dove essa ha assunto caratteri illegali e ha provocato tendenze xenofobe. Dalla crisi economica della fine degli anni novanta, e con il progressivo estremo restringimento all'emigrazione negli Stati Uniti, la migrazione boliviana ha assunto caratteri di esodo massiccio verso l'Europa, principalmente Spagna e Italia, che hanno portato l'Unione europea all'istituzione del visto d'entrata per i cittadini boliviani, dal quale erano esenti (a differenza per esempio dei cittadini colombiani e peruviani) fino all'aprile del 2007. Attualmente in Spagna la comunit\u00e0 di boliviani supera ampiamente le 300\u00a0000 persone, delle quali solo 63\u00a0000 sono residenti legali.\nEtnie.\nSecondo l'ultimo censimento del 2001 dell'Istituto Nazionale di Statistica (INE), la popolazione indigena rappresenta circa il 49,95% della popolazione totale. Percentuale che arriva al 73,20% se consideriamo le sole zone rurali.\nSecondo il CIA World Factbook 2006, la popolazione boliviana \u00e8 costituita dai seguenti gruppi etnici: quechua 30%, aymara 25%, meticci 30%, europei 15%.\nIn realt\u00e0, in Bolivia esistono attorno a quaranta gruppi etnici, la maggior parte ignorati da questi dati e abitanti originari principalmente nelle pianure tropicali della Bolivia orientale. Inoltre il processo di meticciato \u00e8 stato continuo dal tempo della conquista spagnola e per questo una chiara e inequivocabile definizione etnica non pu\u00f2 esser determinata facilmente. Anche l'ex presidente Morales non potrebbe esser considerato esclusivamente di etnia aymara essendo imparentato con \"cholos\", la definizione boliviana del meticcio tra quechua o aymara con europeo.\nIl dato della CIA sembra pi\u00f9 un'informazione linguistica riferita ai parlanti quechua e aymara. Nonostante questo il riferimento linguistico non assegna automaticamente un'appartenenza etnica.\nIn questo senso va menzionato come, dopo gli avvenimenti della rivoluzione nazionalista del 1952, il processo storico di integrazione che essa avvi\u00f2 port\u00f2 anche alla rimozione dell'identit\u00e0 indigena, vista allora come un'eredit\u00e0 negativa della conquista e dello stato para feudale prerivoluzionario, facendo delle genti quechua e aymara un popolo contadino. Tuttora tutte le federazioni rurali quechua e aymara sono federazioni di contadini o coloni, dove non si menziona il termine indigeno. Solo recentemente il presidente Morales ha recuperato la nozione indigena anche per quechua e aymara, pur restando gli unici che si definivano e continuano a definire indigeni quelli delle terre orientali tropicali.\nInfine, non va dimenticato come il quechua fu mantenuto e fomentato in forma pianificata dagli spagnoli come strumento di omogeneizzazione linguistica nelle terre andine per facilitarne quindi anche il dominio. Per questo vennero gradualmente rimosse le altre lingue andine (nelle Ande boliviane, oltre al quechua e aymara, rimane solo un piccolo nucleo di lingua Uru). La diffusione del quechua cont\u00f2 anche con l'intervento della Chiesa che, con il frate domenicano Domingo de Santo Tom\u00e1s, produsse la prima grammatica di lingua quechua gi\u00e0 verso la met\u00e0 del XVI secolo. Anche per questi motivi, quindi, il dato dei parlanti quechua supererebbe quello degli appartenenti realmente all'etnia quechua, portando, talvolta, a sovrastime dei dati relativi alle etnie.\nNelle regioni orientali amazzoniche e del Chaco della Bolivia vivono circa 500\u00a0000 indigeni, in cui \u00e8 certamente maggiore la perdita delle conoscenze linguistiche ancestrali ma non del concetto di appartenenza etnica, che ha avuto nella \"marcia per il territorio e la dignit\u00e0\" del 1990 Amazon\u00eda de Bolivia un'affermazione chiara e cosciente dei popoli indigeni boliviani delle pianure tropicali.\nLe popolazioni indigene del tropico amazzonico e del Chaco boliviano appartengono principalmente ai gruppi:\nImportanti anche altri gruppi etnici non appartenenti a famiglie linguistiche specifiche: chiquitos, yuracar\u00e9, cayubaba, movima, ecc.\nQueste popolazioni delle terre tropicali della Bolivia rappresentano pi\u00f9 del 5% della popolazione totale boliviana.\nIn Bolivia gli abitanti nati nelle regioni orientali tropicali (2/3 del Paese), siano essi di origine europea, meticci o indigeni, vengono colloquialmente chiamati \"camba\". Parimenti gli abitanti delle regioni andine, vengono definiti, anche se spesso in forma dispregiativa, \"kolla\".\nReligione.\nL'articolo terzo della Costituzione boliviana riconosce e sostiene la libert\u00e0 di culto.\nLa maggior parte della popolazione, secondo il censimento 2001, \u00e8 cattolica (78%), mentre i protestanti/evangelici sono il 16%. All'incirca il 3% aderisce ad altri movimenti cristiani, molto popolari nei quartieri periferici delle citt\u00e0. Si stanno riproponendo con forza anche gruppi che fanno riferimento a rituali religiosi ancestrali preispanici.\nMolte scuole e universit\u00e0 sono di propriet\u00e0 di gruppi religiosi di vario orientamento, cattolici, Bah\u00e1'\u00ed, la setta Moon coreana, ecc.\nLa Chiesa cattolica ha in Bolivia quattro arcidiocesi, sette diocesi, due prelature territoriali e cinque vicariati apostolici.\nTra i pi\u00f9 importanti avvenimenti religiosi degli ultimi decenni, si possono menzionare la visita di papa Giovanni Paolo II, nel 1988, e quella di papa Francesco durante la sua visita pan-sudamericana nel luglio 2015, e la nomina a cardinale, il primo boliviano, di monsignor Terrazas, arcivescovo di Santa Cruz de la Sierra.\nLingue.\nTra le lingue parlate in Bolivia ci sono lo spagnolo con l\u2019invasione spagnola, in minoranza il portoghese soprattutto al confine con il Brasile, ma ci\u00f2 \u00e8 possibile anche grazie alle continue migrazioni e anche grazie al commercio tra i due Paesi. Tra le altre lingue in Bolivia ci sono il quechua, l'aymara e il guaran\u00ed. Oltre alle lingue parlate, vi \u00e8 anche la lingua dei segni boliviana.\nOrdinamento dello Stato.\nSuddivisione amministrativa.\nLa Bolivia \u00e8 divisa in nove dipartimenti (\"departamentos\"). Ogni dipartimento si divide in province per un totale di 112 su tutto il territorio nazionale. A sua volta ogni provincia si divide in comuni, attualmente sono presenti 348 comuni. A sua volta ogni comune si divide in cantoni, attualmente sono presenti 989 cantoni. A sua volta ogni cantone si divide in vice-cantoni, attualmente sono presenti 2\u00a0998 vice-cantoni.\nLa Costituzione boliviana prevede inoltre (artt. 277 e ss.) che una o pi\u00f9 provincie di uno stesso dipartimento possano formare una regione con funzioni proprie; tali regioni hanno autonomia amministrativa e fiscale ma a differenza di dipartimenti, province e comuni non godono della potest\u00e0 legislativa.\nPossono inoltre essere create nelle conurbazioni con popolazione superiore a 500\u00a0000 persone delle regioni metropolitane.\nLa creazione di regioni \u00e8 subordinata a un referendum che interessi tutte le popolazioni residenti.\nLa Costituzione prevede inoltre una larghissima autonomia per le comunit\u00e0 indigene che si costituiscano, sempre mediante referendum, in \"autonomia ind\u00edgena originario campesina\" (di fatto quasi una vera e propria sovranit\u00e0 negli affari interni, finanche nell'organizzazione e amministrazione della giustizia, purch\u00e9 nel rispetto dei principi costituzionali).\nCitt\u00e0 principali.\nOltre ai capoluoghi dei dipartimenti, altre citt\u00e0 importanti sono (per dipartimento e per l'intera area municipale): El Alto (800\u00a0000 ab., Dipartimento di La Paz), Quillacollo (124\u00a0000 ab., Dip. di Cochabamba), Sacaba (146\u00a0000 ab., Dip. di Cochabamba), Yacu\u00edba (108\u00a0000 ab., Dip. di Tarija), Montero (90\u00a0000 ab., Dip. di Santa Cruz), Riberalta (88\u00a0000 ab., Dip. di Beni).\nIstituzioni.\nUniversit\u00e0.\nLa pi\u00f9 antica universit\u00e0 della Bolivia risale al 27 marzo 1624, con la fondazione dell'Universit\u00e0 di San Francisco Xavier, istituita per ordine del re Filippo IV di Spagna e con l'appoggio di papa Innocenzo XII.\nOrdinamento scolastico.\nObbligo scolastico fino a 14 anni.\nSistema sanitario.\nIl sistema sanitario pubblico \u00e8 altamente carente, sia in mezzi come nelle risorse umane. Gli aventi diritto a questo sistema devono comunque, nella maggior parte dei casi, pagare tutte le medicine anche durante il ricovero ospedaliero. Non esistono medici curanti convenzionati e le visite vengono effettuale solo all'interno delle strutture sanitarie pubbliche.\nDurante il secondo governo di S\u00e1nchez de Lozada venne introdotta l'assicurazione pubblica materna-infantile, destinata a garantire le cure a tutte le donne in periodo di gestazione e per gli infanti fino ai due anni. \nPolitica.\nLa Bolivia \u00e8 una repubblica democratica in cui il presidente \u00e8 capo di Stato, capo del governo e capo di un sistema multi-partitico. Il potere esecutivo \u00e8 esercitato dal governo. Il potere legislativo \u00e8 esercitato sia dal governo sia dalle due camere del parlamento. Sia la magistratura e il ramo elettorale sono indipendenti dal potere esecutivo e legislativo.\nLa Costituzione della Bolivia (Constituci\u00f3n Pol\u00edtica del Estado plurinacional de Bolivia de 2009) \u00e8 del 7 febbraio 2009.\nEconomia.\nLa Bolivia negli anni 1980 aveva un'economia impostata sul libero mercato che inaspr\u00ec le tasse e contemporaneamente annull\u00f2 i diritti dei lavoratori congelandone i salari; si diffusero malessere e povert\u00e0, inoltre con la svendit\u00e0 delle aziende statali (petrolio, gas naturale, elettricit\u00e0 e trasporti) la situazione divenne ancor pi\u00f9 drammatica per l'aumento della disoccupazione; questo modello di economia fu voluto dal presidente V\u00edctor Paz Estenssoro, poi venne continuato anche da altri due presidenti Zamora e Gonzalo S\u00e1nchez de Lozada; ci furono anche manifestazioni contro il governo, ma la svolta si ebbe nel 2005 con l'elezione di Evo Morales; la Bolivia sotto il suo governo \u00e8 passata da un'economia di stampo liberista a un'economia mista, furono nazionalizzate tutte le industrie e le societ\u00e0, e il PIL del Paese ha avuto una crescita vertiginosa, passando da 9\u00a0500 milioni di dollari a 30\u00a0381 milioni di dollari e il PIL pro capite \u00e8 passato da 1\u00a0010 dollari a 2\u00a0757 dollari, con l'aumento dei salari; il PIL dello Stato da quando si \u00e8 insediato Morales \u00e8 cresciuto in media del 5% e al 2014 \u00e8 arrivato al 6,5% mentre la disoccupazione \u00e8 scesa al 3% e anche la povert\u00e0 si \u00e8 ridotta dal 38% al 18%. La Bolivia inoltre \u00e8 uno degli Stati fondatori alla Banca del Sud (9 dicembre 2007), partecipando al suo capitale. La Bolivia al 2013 nonostante i progressi economici citati sopra rimane un Paese tra i meno sviluppati del pianeta con il PIL al 90\u00ba posto tra quelli mondiali, mentre \u00e8 al 124\u00ba posto per PIL procapite; questo per\u00f2 non ha fermato le intenzioni del governo, che ha annunciato la costruzione di nuovi ospedali, scuole e progetti sportivi in diversi comuni dello Stato con un finanziamento di oltre 171 milioni di dollari, infatti sotto la guida di Morales la Bolivia sta investendo il 6,9 per cento del prodotto interno lordo (PIL) in materia di salute e istruzione e sport.\nSettore primario.\nProdotto agricolo pi\u00f9 redditizio della Bolivia continua a essere la coca, di cui la Bolivia \u00e8 attualmente il terzo pi\u00f9 grande coltivatore al mondo (dopo Colombia e Per\u00f9), con una stima di 29\u00a0500 ettari coltivati nel 2007, che \u00e8 leggermente aumentata rispetto al 2006. Il governo boliviano, in risposta alle pressioni internazionali, ha lavorato per limitare la coltivazione di coca per l'utilizzo di produzione di cocaina. Tuttavia, gli sforzi di eradicazione sono stati ostacolati dalla mancanza di una coltura di sostituzione adatta per le comunit\u00e0 rurali che hanno coltivato coca per generazioni. Dal 2001, la principale esportazione agricola della Bolivia \u00e8 stata la soia. Inoltre, cotone, caff\u00e8, canna da zucchero sono state le esportazioni principali per la Bolivia. Per il consumo domestico, mais, grano e patate sono le coltivazioni degli agricoltori boliviani. Nonostante le sue vaste foreste, la Bolivia ha un'industria del legname non molto sviluppata. Nel 2003, il legname ha rappresentavano solo il 3,5 per cento dei proventi delle esportazioni.\nAlcune parti della Bolivia sono in gran parte sotto il potere dei ganaderos, i maggiori proprietari di allevamenti di bovini e suini, e molti piccoli agricoltori sono ancora ridotti a peonie. Tuttavia, la presenza dello Stato \u00e8 aumentata significativamente sotto il governo di Evo Morales. Essa tende a proteggere gli interessi dei grandi proprietari terrieri, cercando al contempo di migliorare le condizioni di vita e di lavoro dei piccoli agricoltori.\nLa riforma agraria promessa da Evo Morales - e approvata attraverso un referendum da quasi l'80% della popolazione - non \u00e8 mai stata lanciata. Inteso ad abolire il latifondismo riducendo a 5\u00a0000 ettari la dimensione massima delle propriet\u00e0 senza \"funzione economica e sociale\", il resto da dividere tra piccoli lavoratori agricoli e indigeni senza terra, incontr\u00f2 la forte opposizione dell'oligarchia boliviana. Nel 2009 il governo ha ceduto al settore agroindustriale, che in cambio si \u00e8 impegnato a porre fine alle pressioni che esercitava e comprometteva fino all'entrata in vigore della nuova Costituzione.\nTuttavia, una serie di riforme e progetti economici hanno migliorato la situazione delle famiglie contadine a basso reddito. Hanno ricevuto macchine agricole, trattori, fertilizzanti, sementi e animali da allevamento, mentre lo Stato ha costruito sistemi di irrigazione, nonch\u00e9 strade e ponti per facilitare la vendita della loro produzione sui mercati. La situazione di molte popolazioni indigene e dei piccoli agricoltori \u00e8 stata regolarizzata attraverso la concessione di titoli di propriet\u00e0 fondiaria per la terra che stavano coltivando.\nNel 2007, il governo ha creato una \"Banca per lo sviluppo produttivo\" attraverso la quale i piccoli lavoratori e i produttori agricoli possono contrarre prestiti facilmente, a tassi bassi e con condizioni di rimborso adeguate ai cicli agricoli. Grazie a una migliore vigilanza sull'attivit\u00e0 bancaria, tra il 2014 e il 2019 i tassi debitori sono stati triplicati in tutti gli istituti bancari per i piccoli e medi produttori agricoli. Inoltre, la legge impone ora alle banche di destinare almeno il 60 per cento delle loro risorse a prestiti produttivi o prestiti per la costruzione di alloggi sociali.\nCon la creazione della Food Production Assistance Enterprise (Emapa), il governo ha voluto stabilizzare il mercato interno dei prodotti agricoli acquistando la produzione dei piccoli e medi agricoltori al miglior prezzo, costringendo cos\u00ec le industrie agricole a offrire loro una remunerazione pi\u00f9 equa. Secondo il vicepresidente \u00c0lvaro Garc\u00eda Linera, \"fissando le regole del gioco, lo Stato stabilisce un nuovo equilibrio di potere che d\u00e0 pi\u00f9 potere ai piccoli produttori. La ricchezza viene ridistribuita meglio per equilibrare il potere del settore agroindustriale. Questo genera stabilit\u00e0, che permette un'economia prospera e va a vantaggio di tutti.\nSettore secondario.\nI principali prodotti industriali in Bolivia includono prodotti tessili, abbigliamento, beni di consumo non durevoli, soia trasformata, metalli raffinati, e petroliferi raffinati. La lavorazione dei prodotti alimentari, bevande e del tabacco \u00e8 il settore pi\u00f9 importante nel settore industriale infatti questo settore occupa un posto di rilievo nel settore della produzione che \u00e8 in continua crescita, sia nella produzione e nel numero di imprese e sia di posti di lavoro. Specialmente la soia e suoi derivati hanno raggiunto una grande esportazione negli ultimi anni. Le pi\u00f9 grandi fabbriche di soia, semi di girasole, cotone e zucchero di canna, si trovano principalmente a Santa Cruz, anche se grandi raffinerie di olio commestibile operano in Cochabamba. Tutte le grandi citt\u00e0 hanno almeno una fabbrica di birra, uno o pi\u00f9 fabbriche di imbottigliamento, e uno o pi\u00f9 impianti di confezionamento per i prodotti alimentari in scatola. L'industria tessile \u00e8 stato il settore manifatturiero pi\u00f9 grande dopo l'industria alimentare e dal 1990 l'industria tessile ha aumentato il suo tasso di crescita. L'industria del cotone e lana declin\u00f2 a scapito delle fibre sintetiche. La pi\u00f9 grande concentrazione di stabilimenti tessili si trovano a La Paz, ma anche a Santa Cruz e Cochabamba e in misura minore a Oruro. Il tasso di produzione industriale in Bolivia nel 2010 \u00e8 cresciuto del 3,6%; in forte crescita la produzione di gas naturale, mentre \u00e8 calata quella petrolifera.\nSettore terziario.\nIl settore dei servizi in Bolivia rimane sottosviluppato. Le Banche in Bolivia hanno sofferto a lungo la corruzione e una regolamentazione debole. Tuttavia, tramite una serie di riforme avviate dalla legge bancaria del 1993 \u00e8 in graduale miglioramento il settore bancario della Bolivia. La Bolivia ha una banca centrale e nove banche private. Il consolidamento si \u00e8 verificato a seguito delle riforme, riducendo il numero di banche private in Bolivia dal 14% del 1995 al 9% nel 2003. La partecipazione straniera e investimenti nelle banche boliviane sono permessi. Circa il 90 per cento dei depositi bancari boliviani sono tenuti in dollari USA. La Borsa di Bolivia \u00e8 stata ampliata nel 1998 per includere obbligazioni societarie, insieme con le opzioni del mercato monetario e titoli di Stato. La privatizzazione del programma di sicurezza sociale della Bolivia ha rafforzato il mercato azionario. L'industria turistica della Bolivia \u00e8 cresciuta gradualmente nel corso degli ultimi 15 anni. Nel 2000 la Bolivia ha attirato 306\u00a0000 turisti, contro i 254\u00a0000 del 1990; il settore turistico \u00e8 per\u00f2 in forte ascesa, infatti nel 2014 il numero di turisti ha raggiunto 871\u00a0000 arrivi. La Bolivia ha molte attrazioni turistiche naturali e artificiali. Le Ande, che attraversano la Bolivia, sono la catena montuosa pi\u00f9 alta al di fuori dell'Asia, e la catena montuosa pi\u00f9 lunga in tutto il mondo. La Paz, \u00e8 la pi\u00f9 alta citt\u00e0 del mondo sedi di governo a 3\u00a0660 metri (12\u00a0010 piedi). Lago Titicaca \u00e8 uno dei laghi pi\u00f9 alti commercialmente navigabili del mondo, dove vive il popolo Uros, un popolo pre-Inca che vive sulle isole artificiali galleggianti sul lago. La civilt\u00e0 Inca e altre civilt\u00e0 lasciarono rovine che ancora esistono nel XXI secolo, tra cui il Tempio di Kalasasaya. Yungas Road, \u00e8 una delle strade pi\u00f9 pericolose del mondo, attira migliaia di ciclisti e chi ama il brivido ogni anno. La citt\u00e0 di Potos\u00ed \u00e8 un patrimonio mondiale dell'UNESCO e ha il primato di essere la citt\u00e0 pi\u00f9 alta del mondo a 4\u00a0090 metri (13\u00a0420\u00a0ft). La citt\u00e0 \u00e8 anche sede di miniere d'argento che producevano ricchezza favolosa per la monarchia spagnola; altre attrazioni sono Il Salar de Uyuni, il Parco Nazionale Madidi che contiene il bacino del Rio delle Amazzoni. In forte crescita anche il settore delle telecomunicazioni; infatti al 2009 erano 879\u00a0800 le linee telefoniche, mentre nel 1999 erano solo 327\u00a0600; anche la telefonia cellulare ha avuto un boom passando dai 7\u00a0229 cellulari del 1995 agli 8\u00a0353\u00a0000 cellulari del 2009; la linea internet dal 2008 sta diffondendosi sempre di pi\u00f9 passando dai 87\u00a0000 utenti del 2000 ai 1\u00a0103\u00a0000 del 2009.\nTrasporti.\nIl parco automotore della Bolivia \u00e8 aumentato notevolmente negli ultimi dieci anni. Si \u00e8 avuto un fenomeno che potrebbe definirsi, in analogia con quello avvenuto in Italia negli anni sessanta, di motorizzazione del Paese. Parte di questo fenomeno si deve all'aumento notevole delle strade asfaltate, grazie a crediti principalmente internazionali, e al contrabbando di veicoli usati di origine giapponese (trasformati artigianalmente per essere adeguati alla guida a destra), che hanno fatto abbassare i prezzi delle autovetture in precedenza notevolmente alti a causa dei dazi imposti all'importazione legale. Attualmente il parco vetture del Paese \u00e8 di circa mezzo milione di veicoli.\nAmbiente.\nIl 22,5% del territorio \u00e8 totalmente/parzialmente protetto.\nLa problematica ambientale in Bolivia.\nL'attivit\u00e0 umana ha avuto e continua ad avere un grosso impatto sugli ecosistemi naturali della Bolivia. In epoca storica gli isolati boschi delle Ande, composti principalmente da una specie sempreverde del genere \"Polylepis\" (localmente nota come \"que\u00f1ua\") vennero quasi totalmente distrutti per usi civili (legna e costruzione).\nNelle aree tropicali gli ambienti naturali si erano conservati quasi intatti fino alla met\u00e0 del XX secolo. Gli effetti sugli ecosistemi dell'alta densit\u00e0 della popolazione durante lo sviluppo della cultura idraulica de \"las Lomas\" sono solo ipotizzabili dato che le modifiche macroclimatiche del XIII secolo decimarono quelle popolazioni obbligandole al semi-nomadismo. Durante l'auge dello sfruttamento della gomma, nelle foreste del nord della Bolivia, negli attuali dipartimenti di Beni e Pando, tra la fine del XIX secolo e gli inizi del XX secolo, si ebbero localmente effetti negativi sulla fauna che per\u00f2 si ristabil\u00ec una volta cessato il boom economico dell'estrazione.\nBiodiversit\u00e0.\nLa Bolivia \u00e8 nota come un Paese con grande biodiversit\u00e0. Pur restando ancora notevoli margini di ricerca, attualmente in Bolivia sono state classificate circa 25\u00a0000 specie di piante, 1\u00a0400 di uccelli, 550 di pesci, 325 di mammiferi, 260 di rettili e quasi 200 di anfibi.\nQuesta enorme diversit\u00e0 biologica \u00e8 per\u00f2 in alcuni casi, come per altri Paesi del bacino amazzonico, fortemente minacciata. Gli ecosistemi naturali maggiormente minacciati sono quelli delle foreste tropicali, che hanno subito una notevole riduzione sia in termini di estensione come di valore biologico.\nSi pu\u00f2 stimare che annualmente vengono distrutti ben 700\u00a0000 ettari di foreste. Questo dato \u00e8 stato in costante crescita negli ultimi venti anni e in forte aumento negli ultimi cinque anni. Le ragioni principali di questa minaccia sono concomitanti fenomeni: espansione della frontiera agricola, agroindustria, imprese del legname, caccia e di sussistenza.\nEffetti del cambiamento climatico.\nLa Bolivia \u00e8 particolarmente vulnerabile alle conseguenze negative del cambiamento climatico. Il 20% dei ghiacciai tropicali del mondo si trova all'interno di questo paese, ed essi sono pi\u00f9 sensibili ai cambiamenti di temperatura a causa del clima tropicale in cui si trovano. Le temperature nelle Ande sono aumentate di 0,1 \u00b0C per decennio dal 1939 al 1998, e pi\u00f9 recentemente il tasso di aumento \u00e8 triplicato (a 0,33 \u00b0C per decennio dal 1980 al 2005), provocando il ritiro dei ghiacciai a un ritmo accelerato, e dando luogo a carenze idriche impreviste nelle citt\u00e0 agricole andine. Gli agricoltori cercano lavori temporanei in citt\u00e0 quando c'\u00e8 scarso rendimento per i loro raccolti, mentre altri hanno iniziato ad abbandonare il settore agricolo e stanno migrando verso le citt\u00e0 vicine per altre forme di lavoro; alcuni considerano questi migranti come una prima generazione di profughi climatici. Le citt\u00e0 vicine a terreni agricoli, come El Alto, affrontano oggi la sfida di accogliere nuovi migranti; poich\u00e9 non esistono fonti d'acqua alternative, la distribuzione di acqua in citt\u00e0 subisce restrizioni.\nEspansione frontiera agricola.\nSi tratta di un fenomeno che interessa la Bolivia principalmente dalla met\u00e0 degli anni cinquanta, con la rivoluzione nazionalista del 1952 e la successiva riforma agraria del 1953. Per accontentare la richiesta di terre il governo avvi\u00f2 un piano di colonizzazione per i contadini quechua e aymara verso le aree dei bassopiani orientali tropicali: si chiam\u00f2 questo processo la \"marcia verso l'oriente\". Uno dei principi di questo fenomeno era che si trattasse di terre inabitate. Quelle terre invece, per quanto non sottomesse ad attivit\u00e0 umane intensive, erano abitate da numerosi popoli indigeni. Si ebbe cos\u00ec un fenomeno, poco studiato, di una popolazione indigena maggioritaria, quella andina quechua e aymara, che invade i territori e marginalizza gradualmente i popoli indigeni minoritari amazzonici e del Chaco. Questo processo \u00e8 tuttora in evoluzione e la colonizzazione agricola del tropico interessa ora tutte le regioni orientali ove si insediano, od occupano terre, contadini provenienti dalla realt\u00e0 geografica andina con scarse o nulle conoscenza dell'ambiente tropicale e dei suoi metodi agricoli. Tal fenomeno si pu\u00f2 constatare osservando come i terreni dei coloni andini siano spesso, per varie ragioni (maggior interrelazione con il mercato, mobilit\u00e0 stagionale, interessi vari e non unicamente agricoli), una \"tabula rasa\" della passata foresta, mentre le popolazioni locali, originarie o meticce, conservano nei loro terreni ampi spazi naturali e, attorno alle case, un vero orto botanico in cui possono incontrarsi pi\u00f9 di cinquanta specie vegetali di varia utilit\u00e0 (alimentare, costruzione, medicinale, tessile, cosmetica, rituale, ecc.).\nPoco noto \u00e8 anche il fenomeno dell'impatto ambientale della coltivazione della coca. Oltre all'inquinamento di fiumi e ruscelli - per l'uso di sostanze chimiche nel primo processo di trasformazione delle foglie di coca in pasta base di cocaina, processo che si svolge quasi esclusivamente nei luoghi di produzione delle foglie - le coltivazioni di coca hanno portato alla distruzione di grandi settori delle foresta pluviale del piedimonte andino, una delle foreste a maggiore biodiversit\u00e0 della Terra, inclusa quella del Territorio Indigeno e Parco Nazionale Isiboro Secure e del Parco Nazionale Carrasco.\nCultura.\nProduzione letteraria.\nNell'ambito di una produzione letteraria boliviana ricordiamo per il XIX secolo Nataniel Aguirre, anche drammaturgo, e per il XX secolo V\u00edctor Montoya e Adela Zamudio, scrittrice e nota esponente del movimento femminista boliviano.\nMusica.\nLa musica tradizionale della Bolivia \u00e8 composta con strumenti musicali come il charango, charangon, ronroco, hualaycho, zampo\u00f1a, quena, bombo, huancara, reco reco, scatola chiapya, pinquillo, tarka, toyos, pututu, sassofono andina, e zoccoli di pecore che vengono composti come una sorta di agitatore, cos\u00ec come strumenti musicali europei come il violino e chitarra.\nLe forme musicali pi\u00f9 note sono il Bailecito, Kullawada, Tonada (o, direttamente Tinku), Taquirari, Carnavalito, Lamento, Saya, Tuntuna, Taki Taki e Cueca.\nTra i gruppi musicali boliviani spiccano i Los Kjarkas, leggendario gruppo boliviano, e i Pk2.\nCinema.\nIl cinema della Bolivia comprende film e video realizzati all'interno della Bolivia o da registi boliviani all'estero. Sebbene le infrastrutture cinematografiche del Paese siano troppo piccole per essere considerata un'industria cinematografica, la Bolivia ha una ricca storia del cinema. La Bolivia ha sempre prodotto lungometraggi dal 1920, molti dei quali sono documentari; il tema predominante di molti film boliviani sono le culture indigene del Paese e la loro oppressione politica.\nPatrimoni dell'umanit\u00e0.\nLa Bolivia possiede un importante patrimonio culturale tanto che sette dei suoi siti sono inseriti nella Lista dei patrimoni dell'umanit\u00e0 dell'UNESCO:\nBolivia nello spazio.\n20 dicembre 2013: viene lanciato T\u00fapac Katari (TKSAT-1), primo satellite boliviano.\nSport.\nLo sport pi\u00f9 praticato \u00e8 il calcio; la Nazionale di calcio della Bolivia \u00e8 posta sotto l'egida della federazione calcistica boliviana. Ha vinto la Copa Am\u00e9rica nel 1963 e conta tre presenze al Campionato del mondo, dove \u00e8 sempre stata eliminata al primo turno. La Verde, soprannome della selezione boliviana derivato dal colore della maglia da gioco, \u00e8 storicamente una delle Nazionali pi\u00f9 deboli della CONMEBOL.\nImportante affermazione sportiva per la Bolivia invece nel bicicross dove Paulo V\u00edctor Aguilera,\u00e8 stato cinque volte campione del mondo.\nGastronomia.\nLa cucina boliviana deriva principalmente dalla combinazione di cucina spagnola con i tradizionali ingredienti indigeni Aymara, con successive influenze argentine, tedesche, italiane, basche, russe, polacche, e arabe per l'arrivo di immigrati provenienti da tali paesi. I tre prodotti principali della cucina boliviana sono mais, patate e fagioli. Questi ingredienti sono stati combinati con un certo numero di prodotti portati dagli spagnoli, come il riso, il grano, e la carne, tra cui manzo, maiale e pollo."}
{"id": "692031", "revid": "1442080", "url": "https://it.wikipedia.org/wiki?curid=692031", "title": "Queen Latifah", "text": "\u00c8 considerata la \"Regina del jazz rap\" e percepita come la pioniera del femminismo nel genere hip-hop. \u00c8 stata la prima artista hip-hop a ricevere una stella sulla Hollywood Walk of Fame nel 2006 e a ottenere una nomination ai Premio Oscar. In totale ha vinto un Grammy Award, un Golden Globe, tre Screen Actors Guild Award, due Critics' Choice Awards e un Emmy Award come produttrice nel 2016.\nDall'inizio della sua carriera ha pubblicato sei album vendendo oltre 2 milioni di copie in tutto il mondo, ricevendo un Grammy Award su sette nomination totali con il brano \"U.N.I.T.Y.\". nella categoria Miglior interpretazione rap solista\".\"\nCome attrice inizia recitando tra il 1993 e il 1998 nella serie \"Living Single\", per poi apparire sul grande schermo nel 2002 con il film \"Chicago\". Grazie ad esso ottiene la nomination come \"Best Supporting Actress\" ai Premi Oscar, ai Golden Globe e ai British Academy Film Awards. Negli anni successivi ha recitato in numerosi film e serie televisive, tra cui il film \"Life Support\" (2007) che le ha fatto ottenere un Golden Globe e uno Screen Actors Guild Award e il film Tv, di cui \u00e8 anche produttrice, \"Bessie\" (2015) con cui ha vinto un Emmy Award come produttrice e un Screen Actors Guild Awards come attrice.\nTra il 2013 e il 2015 ha prodotto e condotto il proprio day-time talk show, \"The Queen Latifah Show,\" che le fece ottenere il Favorite New Talk Show Host Award ai People's Choice Awards.\nBiografia.\nDana Elaine Owens \u00e8 nata a Newark, New Jersey, il 18 marzo 1970, e ha vissuto principalmente a East Orange, New Jersey. Figlia della docente alla Irvington High School, Rita Owens e del poliziotto Sr. Lancelot Owens. Frequenta la Essex Catholic Girls' High School di Irvington, ma si diploma alla Irvington High School. I suoi genitori divorziarono quando aveva 10 anni. Dopo il liceo ha frequentato le classi del Borough of Manhattan Community College. Aveva un fratello, Lancelot, morto nel 1992 a 23 anni in un incidente in moto.\nHa trovato il suo nome d'arte, Latifah (\u0644\u0637\u064a\u0641\u0629 la\u0163\u012bfa), che significa \"delicato\" e \"molto gentile\" in arabo, in un libro di nomi arabi quando aveva otto anni.\nCantante.\nGli inizi e i primi tre album nel genere rap/hip-hop.\nHa iniziato a cantare nel gruppo hip-hop \"Ladies First\" ed \u00e8 poi diventata un membro originale delle Flavor Unit, sotto il produttore DJ King Gemini che le diede l'opportunit\u00e0 di registrare il demo \"\"Princess of the Posse\".\" Grazie a Fab 5 Freddy incise il suo primo singolo da solista \"Wrath of My Madness\" con la Tommy Boy Music Records, avendo dimostrato spiccate doti canore sia come rapper che come contralto.\nIl primo album di Latifah \"All Hail the Queen\" venne pubblicato nel 1989 quando aveva diciannove anni e sebbene non sia entrato nelle classifiche statunitensi, fu elogiato dalla critica e vide come pezzo di punta il brano \"Come Into My House\" che raggiunse la settima posizione della \"US Dance Club Songs\". Ottiene due nomine ai Grammy Award come \"Best Rap Solo Performance\" per l'album e per il brano \"Fly Girl.\" Con il secondo album del 1991, \"Nature of a Sista\", la cantante afferma di essersi allontanata dal hardcore hip hop per sperimentare altri generi musicali (R&amp;B, jazz e reggae) e avere un controllo pi\u00f9 creativo sul suo lavoro. L'album entra alla posizione 117 della \"Billboard 200\" e 32 della \"Top R&amp;B/Hip-Hop Albums\", generandole una terza candidatura ai Grammy Award con il brano \"Latifah Had It Up To Here.\"\nIl terzo album, \"Black Reign\", raggiunge la posizione 60 della \"Billboard 200\" e la 15a della \"Top R&amp;B/Hip-Hop Albums\", divenendo il primo disco certificato d'oro negli Stati Uniti dalla cantante. L'album contiene il singolo di maggior successo della cantante ad oggi, \"U.N.I.T.Y.\". Il brano entra infatti alla posizione 23 della \"Billboard Hot 100\", 2 della \"Hot Rap\" e 7 della \"Hot R&amp;B/Hip-Hop Songs,\" vincendo inoltre il Grammy Award nel 1995 come \"Best Rap Solo Performance.\" Tra il 1998 e il 2002 pubblica il quarto album all'impronta hip-hop \"Order in the Court\" e la raccolta di hit \"\".\nPassaggio al genere jazz, R&amp;B e soul.\nDopo il suo quarto album, Latifah si \u00e8 spostata principalmente verso la musica soul e jazz, a cui si era avvicinata con parsimonia nei suoi precedenti dischi orientati all'hip-hop. Nel 2004, ha pubblicato l'album soul/jazz The Dana Owens,che ha raggiunto la posizione numero 16 nella \"Billboard 200\" e l'11a nella classifica degli album \"Top R&amp;B/Hip-Hop\". L'LP ha ottenuto una nomination ai Grammy nel 2005 nella categoria \"Best Jazz Vocal Album\" ed \u00e8 stato certificato disco d'oro negli Stati Uniti. Dopo aver ricevuto una stella sulla Hollywood Walk of Fame nel 2006, l'album della cantante \"Trav'lin' Light\" diviene il secondo lavoro ad essere cantato in stile jazz e soul. L'album esce nel 2007 e rimane alla prima posizione della \"Top Jazz Albums\" per tre settimane consecutive, raggiungendo inoltre l'11\u00aa posizione della \"Billboard 200\". La canzone \"I'm Gonna Live Till I Die\" ha vinto il Grammy Awards per il \"Best Instrumental Arrangement Accompanying Vocalist(s)\", vinto dall'arrangiatore John Clayton. \"Trav'lin' Light\" \u00e8 stato anche nominato ai Grammy come \"Best Traditional Pop Vocal Album\".\nIl 12 settembre 2008 Queen Latifah ha riferito che stava lavorando ad un nuovo album intitolato \"Persona\". La canzone \"Cue the Rain\" \u00e8 stata pubblicata come singolo principale dell'album, che ha debuttato alla terza posizione della \"Top R&amp;B/Hip-Hop Albums\" e alla 25\u00aa della \"Billboard 200.\" All'album hanno collaborato numerosi artisti, tra cui Missy Elliott e Mary J. Blige. Nel 2011 canta \"Who Can I Turn To\" in duetto con Tony Bennett per il suo album \"Duets II\". Nel gennaio 2012, mentre appare su \"106 &amp; Park\" con Dolly Parton per promuovere il film \"Joyful Noise - Armonie del cuore\", Latifah ha dichiarato di aver lavorato ad un nuovo album non ancora pubblicato.\nCinema, televisione e produttrice.\nApparsa tra il 1993 e il 1998 nel ruolo di Khadijah James nella sitcom \"Living Single\", aveva iniziato la sua carriera cinematografica in ruoli secondari nei film del 1991 e 1992 House Party 2, Juice e Jungle Fever. Tra il 1999 e il 2001 va in onda la prima stagione del talk show da lei condotto e ideato \"The Queen Latifah Show.\" Latifah ha un ruolo di spicco nel film di successo del 1996, \"Set It Off\" grazie al quale ottiene una nomination agli Independent Spirit Awards, ed \u00e8 presente in un cameo nel film di Holly Hunter, \"Living Out Loud\", in cui canta magistralmente, apparendo nei titoli di testa, avvolta da un abito rosso, la ballad \"Lush Life\" (1998).\nNel 2002 appare nel grande schermo con \"Chicago\", recitato con Catherine Zeta Jones, Ren\u00e9e Zellweger e Richard Gere. Grazie a questo film riceve una nomination come \"Best Supporting Actress\" in numerose premiazioni, tra cui ai Premi Oscar, British Academy Film Awards, Golden Globe. Ottiene uno Screen Actors Guild Award e un Critics' Choice Awards come membro del cast del film. Grazie alle nomination agli Oscar \u00e8 diventata uno dei 5 artisti R&amp;B/Hip-hop ad aver ottenuto una candidatura come attore, insieme a Mary J. Blige, Will Smith, Jamie Foxx e Jennifer Hudson. \u00c8 poi apparsa in una serie di film, dopo \"Chicago\" quali, \"Un ciclone in casa\" (2003) con Steve Martin che le fa ottenere un Teen Choice Award e un NAACP Image Award come \"Outstanding Actress in a Motion Picture\", e canta la colonna sonora \"Do Your Thing\". Recita nei film \"New York Taxi\" (2004), \"La bottega del barbiere 2\" (2005), \"Beauty Shop\" (2005), di cui \u00e8 anche produttrice. Presenta inoltre i Grammy Awards del 2005, recita nel film \"L'ultima vacanza\" e presta voce al personaggio di Ellie nel film di animazione \"L'era glaciale 2 - Il disgelo\" del 2006.\nPrende parte al film di successo \"Hairspray\" (2007), insieme a John Travolta, Michelle Pfeiffer, Allison Janney e Zac Efron. Per il film canta la colonna sonora \"Come So Far\" che riceve una nomination ai Critics' Choice Awards come \"Best Song from a Film\". Sempre nel 2007 veste i panni di una malata di HIV nel film Tv \"Life Support\", ruolo che le vale il riconoscimento con un Golden Globe, uno Screen Actors Guild Award e un Satellite Award come attrice, otre ad una nomination agli Emmy Award. Recita in seguito in \"La vita segreta delle api\" (2008), \"Appuntamento con l'amore\" (2010), \"Il dilemma\" (2011) e \"22 Jump Street\" (2014). Tra il 2013 e il 2015 riprende inoltre il proprio talk show \"The Queen Latifah Show\".\nNel 2015 interpreta Bessie Smith nel film TV \"Bessie\", da lei prodotto, grazie a cui vince uno Screen Actors Guild Award come \"miglior attrice in una mini-serie o film tv\" e un Critics Choice Award, ricevendo una nomination ai Golden Globe. Agli Emmy Award ottiene 12 nomination, di cui due la stessa Latifah, vincendo come produttrice nella categoria \"Outstanding Television Movie.\" Tra il 2016 e il 2019 recita nella serie televisiva \"Star\" per la 20th Century Fox. Il 26 aprile 2017, MTV ha annunciato che Latifah sar\u00e0 produttore esecutivo per la terza stagione della serie televisiva \"Scream\", in uscita nel giugno 2019. Sempre nel 2017 recita nel film \"Il viaggio delle ragazze\" con Regina Hall, Tiffany Haddish e Jada Pinkett Smith, nel film Tv \"Flint,\" che le fa ottenere un NAACP Image Award, e compare in alcuni episodi della serie televisiva \"Empire\".\nNel 2019, oltre ad essere confermata la registrazione della seconda e terza stagione di \"Scream\", Queen Latifah viene scelta insieme a Lea Michele nello spettacolo teatrale televisivo \"The Little Mermaid Live\" per ABC e Disney, nel ruolo di Ursula. Nel 2020 recita nella miniserie televisiva \"Hollywood\" impersonando l'attrice Hattie McDaniel. Nel 2021 recita e ricopre il ruolo di produttrice esecutiva della serie televisiva \"The Equalizer\".\nPremi.\nQueen Latifah ha ricevuto pi\u00f9 di 80 candidature e vinto 25 premi nella sua carriera come cantante, attrice e produttrice. Ha ricevuto inoltre il premio \"Icon Award\" agli \"Elle Women in Hollywood Awards\" del 2004 e il \"Power Award\" nel 2010 agli \"Essence Black Women in Hollywood Awards\".\nDoppiatrici italiane.\nNelle versioni in italiano delle opere in cui ha recitato, Queen Latifah \u00e8 stata doppiata da:\nDa doppiatrice \u00e8 sostituita da:"}
{"id": "692033", "revid": "1573940", "url": "https://it.wikipedia.org/wiki?curid=692033", "title": "Banzai (disambigua)", "text": ""}
{"id": "692034", "revid": "1652635", "url": "https://it.wikipedia.org/wiki?curid=692034", "title": "Rio delle Amazzoni", "text": "Il Rio delle Amazzoni (in portoghese \"Rio Amazonas\"; in spagnolo \"R\u00edo Amazonas\") \u00e8 un fiume dell'America meridionale, che nasce nel Nevado Mismi a 5.600 metri sul livello del mare nel dipartimento di Arequipa, in Per\u00f9, attraversa Per\u00f9, Colombia e Brasile e sfocia, con un gigantesco delta largo pi\u00f9 di 200 km, nell'oceano Atlantico dopo aver attraversato da ovest a est una vasta area geografica definita bacino dell'Amazzonia, comprendente la foresta amazzonica.\nSi contende il titolo di fiume pi\u00f9 lungo del mondo insieme al Nilo. Precisamente sarebbero 6,992 Km contro 6,853 Km, ma non si ha certezza sul primato. Il suo numero di Strahler \u00e8 12.\nEtimologia.\nL'origine del nome non \u00e8 chiara. In parte il nome si riconduce al fatto che gli scopritori, alla guida di Francisco de Orellana avrebbero visto donne guerriere indigene e che avrebbero perci\u00f2 chiamato il fiume su ispirazione delle amazzoni. che uno dei popoli indigeni avesse un nome simile e che in caratteri latini sarebbe stato traslitterato con \"Amazonas\". Di nuovo, altri vedono nel sostantivo \"Amassun\u00fa\", con cui si pensa che i Tupi abbiano caratterizzato il fiume, l'origine del nome attuale.\nAltre possibilit\u00e0 sarebbero le parole indiane \"amazonassa\", \"amacunu\" per \"rumore dell'acqua\", come lo chiamavano gli indiani del corso superiore o \"Amassonas\" per \"disturbatore delle navi\", come gli indiani lo chiamavano all'altezza del Rio Negro. Al contrario il fiume ha dato il nome al bacino amazzonico, ma anche a diverse province in Per\u00f9, Brasile, Venezuela e Colombia.\nIn italiano si usa chiamarlo Rio (cio\u00e8 fiume) delle Am\u00e0zzoni; non essendo chiaro se le famose am\u00e0zzoni siano all'origine del nome, alcuni suggeriscono che la pronuncia corretta debba ricalcare \"Amaz\u00f2nas\", e quindi essere \"Amazz\u00f2ni\".\nStoria.\nLa foce del Rio delle Amazzoni venne scoperta dagli Italiani tra il 1499 e il 1500: l'esploratore fiorentino Amerigo Vespucci e il marinaio Vicente Y\u00e1\u00f1ez Pinz\u00f3n vi giunsero quasi contemporaneamente con le loro navi, indi per cui Vespucci \u00e8 solito esserne considerato lo scopritore.\nFrancisco de Orellana fu il primo europeo a navigare il fiume tra il 1541 e il 1542 dalla fonte del Napo in Ecuador fino alla foce nell'Atlantico, partecipando alla spedizione di Gonzalo Pizarro, ma in realt\u00e0 alla ricerca della leggendaria El Dorado: per questo motivo per lungo tempo il Rio delle Amazzoni fu chiamato \"Rio Orellana\".\nIl 12 febbraio 1542 Orellana e Pizarro scoprirono la sorgente del Mara\u00f1\u00f3n, il ramo sorgivo pi\u00f9 breve; dall'ottobre del 1637 fino all'agosto del 1638 Pedro de Teixeira ripercorse il Rio delle Amazzoni verso monte fino alla fonte del Napo.\nSolo nel 1971 la fonte dell'Ucayali venne scoperta dallo statunitense Loren McIntrye e nel 2001 venne stabilita la fonte dell'Apur\u00edmac come fonte del Rio delle Amazzoni dalla National Geographic Society, al punto che i dati della lunghezza allora in vigore per il Rio delle Amazzoni dovettero essere riveduti.\nLa pi\u00f9 antica citazione del toponimo \"Rio de Amaxones\" \u00e8 datata 1548, riportata in un atlante del cartografo genovese Vesconte Maggiolo. Padre Samuel Fritz, un missionario gesuita tedesco, fu il primo a cartografare il fiume nel 1707.\nDescrizione.\nCaratteristiche.\nConsiderando la sorgente pi\u00f9 lontana dal mare, l'Apurimac, \u00e8 il corso d'acqua pi\u00f9 lungo del mondo, 6.992 chilometri (oltre 10 volte la lunghezza del Po) nonch\u00e9 il maggiore per portata idrica, numero di affluenti e bacino idrografico (7.050.000\u00a0km.\u00b2); in esso sfociano infatti circa 10.000 fiumi, di cui 18 con lunghezza superiore a 1.000\u00a0km. Nel 1499 l'esploratore fiorentino Amerigo Vespucci fu il primo europeo a navigare sul fiume. Successivamente, nel 1500, Vicente Y\u00e1\u00f1ez Pinz\u00f3n battezz\u00f2 tale corso d'acqua \"Rio Santa Mar\u00eda de la Mar Dulce\", pi\u00f9 tardi abbreviato in \"Mar Dulce\".\nPer rendere l'idea della larghezza del fiume basti considerare che da Manaus (circa 1.400\u00a0km. nell'entroterra) fino alla foce il Rio non \u00e8 sovrappassato da alcun ponte, il transito da una sponda all'altra \u00e8 possibile solo attraverso imbarcazioni; inoltre non esisteva alcuna struttura di sovrappasso dell'intero sistema idrico del Rio delle Amazzoni fino al 2010, anno di inaugurazione del Ponte Rio Negro o Ponte Manaus Iranduba, che collega le due citate citt\u00e0 che sorgono alla confluenza del Rio Negro con le Amazzoni. Alto 150 metri e lungo 3.500, il ponte permette la navigazione fluviale; gi\u00e0 dal XIX secolo il sistema era navigabile fino in Per\u00f9 e, pi\u00f9 generalmente, \u00e8 praticabile da imbarcazioni di medio cabotaggio nei tratti in pianura, mentre le navi oceaniche navigano il fiume fino a Manaus.\nInizialmente viene denominato Apurimac e pi\u00f9 a valle viene chiamato Ene. Quindi assume la denominazione di Rio Tambo. Quando il Tambo si unisce al Rio Urubamba, il fiume viene chiamato Ucayali.\nAlla confluenza di quest'ultimo con il Mara\u00f1\u00f3n il fiume assume la denominazione di Rio delle Amazzoni. Dalla frontiera Colombia-Brasile il fiume viene chiamato dai brasiliani \"Solim\u00f5es\" (per il tratto fino alla confluenza con il Rio Negro). Oltre questo punto il fiume viene chiamato anche dai brasiliani \"Rio Amazonas\".\nIl corso del Rio delle Amazzoni in Brasile muta, a seconda delle stagioni, in base alla quantit\u00e0 variabile delle precipitazioni nel corso superiore del fiume. Nei periodi di maggiori quantit\u00e0 di acqua esso pu\u00f2 tracimare nelle foreste confinanti fino a 100\u00a0km di distanza. L'allagamento delle foreste colpite crea la V\u00e0rzea, un ecosistema unico al mondo. Nell'area della foce del Rio delle Amazzoni si trova l'isola fluviomarina di Maraj\u00f3. Se si include quest'isola di grandi dimensioni (49.000\u00a0km\u00b2) insieme ai fiumi che sfociano a sud di questa (in particolare il Tocantins) la foce del Rio delle Amazzoni ha un'ampiezza di circa 340 chilometri.\nOrigine, corso e foce.\nIl Rio delle Amazzoni nasce nelle Ande peruviane. I suoi rami si chiamano Mara\u00f1\u00f3n, Huallaga e Ucayali. Quello pi\u00f9 settentrionale e pi\u00f9 ricco di acque \u00e8 il Mara\u00f1\u00f3n, lungo 1.600\u00a0km, che scaturisce da tre pantani a monte del Lago Lauricocha e che \u00e8 da sempre considerato il ramo d'origine tradizionale del Rio delle Amazzoni. La fonte fu constatata nel 1909 da Wilhelm Sievers.\nL'Ucayali, con i suoi affluenti, \u00e8 pi\u00f9 lungo del Mara\u00f1\u00f3n, mentre il ramo \"pi\u00f9 lungo\" del Rio delle Amazzoni \u00e8 al momento il R\u00edo Apur\u00edmac o uno dei suoi affluenti. La fonte del Rio delle Amazzoni, documentata nel 2001, si trova nella parete settentrionale del Nevado Mismi tra Cusco e Arequipa, circa 160\u00a0km ad ovest del Lago Titicaca. Il ramo prende per 19\u00a0km il nome di Lloquera e quindi per altri 46\u00a0km di Callamayo e Hornillos, prima di unirsi al R\u00edo Apur\u00edmac. Dopo una lunghezza totale di 730,7\u00a0km prosegue nel R\u00edo Ene (180,6\u00a0km), nel Tambo (158,5\u00a0km) e infine per altri 1.600,1\u00a0km nel basso corso del R\u00edo Ucayali, fino ad unirsi dopo una lunghezza totale di circa 2.670\u00a0km a sud-ovest di Iquitos in Per\u00f9 con il Mara\u00f1\u00f3n.\nNei suoi 3.106\u00a0km in territorio brasiliano nel Rio delle Amazzoni confluiscono ben 220 affluenti, dei quali circa 100 sono navigabili. Possiede alcuni affluenti maggiori come il Tigre, che sgorga presso Yerupaj\u00e1.\nOltre il confine tra Per\u00f9 e Brasile il Rio delle Amazzoni prende il nome di Rio Solim\u00f5es. Alla confluenza del Rio Solim\u00f5es con il Rio Negro presso Manaus il fiume assume infine il nome di Rio delle Amazzoni. Qui si trova anche il suo punto massimo di profondit\u00e0 (100\u00a0m). L'area settentrionale della foce forma un estuario con un delta sottomarino in formazione. Il Rio delle Amazzoni nei pressi di Manaus \u00e8 lontano ancora circa 280\u00a0km dall'equatore. Alla foce il Rio delle Amazzoni riversa nell'Atlantico una quantit\u00e0 d'acqua di circa 190.000 metri cubi d'acqua al secondo, quindi circa seimila miliardi di metri cubi d'acqua all'anno, che corrisponde ad una quantit\u00e0 ventitr\u00e9 volte superiore a quella del Volga, il fiume europeo pi\u00f9 ricco d'acqua e pi\u00f9 in generale superiore alla somma della portata degli altri sette fiumi maggiori al mondo\nNel bassopiano amazzonico, a causa della pendenza limitata (3,8\u00a0cm ogni chilometro) i fiumi sono collegati tra loro da canali naturali. Le acque a sud di Maraj\u00f3 (Tocantins, Guam\u00e3 e altri) formano il Rio Par\u00e1, che sgorga attraverso la Bahia de Guajar\u00e1 (circa 20\u00a0km in larghezza) nell'Atlantico meridionale. Il tratto pi\u00f9 breve della lingua di terra tra Maraj\u00f3 e il continente \u00e8 in prossimit\u00e0 della citt\u00e0 di Breves, anche se \u00e8 navigabile con navi oceaniche.\nAffluenti.\nIl Rio delle Amazzoni ha una colorazione marroncina causata dai sedimenti trasportati in modo particolare dalle Ande verso i rami adiacenti. Il 90 % dei sedimenti trasportati dal Rio delle Amazzoni vengono trasportati attraverso il Madeira, l'Ucayali e il Mara\u00f1on. Tuttavia alcuni affluenti provengono da territori cristallini con bassa quantit\u00e0 di sedimenti (p.e. il Rio Tapaj\u00f3s, il Rio Negro e il Rio Xingu).\nAlle confluenze di fiumi dalle colorazioni differenti i diversi colori delle masse d'acqua si distinguono in parte a chilometri di distanza. Ogni anno nella citt\u00e0 di \u00d3bidos, a circa 800\u00a0km dalla foce, vengono trasportati dal fiume circa 1,2 miliardi di tonnellate di sedimenti. Di questi circa il 75 % raggiunge l'Atlantico, mentre il rimanente 25 % viene sedimentato negli 800 chilometri del basso corso del fiume.\nLa citt\u00e0 pi\u00f9 grande sul Rio delle Amazzoni \u00e8 Iquitos, vicino alla confluenza dei due rami sorgivi. Le citt\u00e0 di Manaus (sul Rio Negro) e di Bel\u00e9m (nella Bahia de Guajar\u00e1) non si trovano secondo un'opinione diffusa sul Rio delle Amazzoni. Altre citt\u00e0 sono Macap\u00e1 e Santar\u00e9m. Pucallpa si trova lungo il ramo sorgivo dell'Ucayali.\nPororoca.\nUn fenomeno naturale singolare avviene alcune volte all'anno nei periodi di luna nuova e di luna piena tra febbraio e marzo.\nUn'onda alta fino a quattro metri si trascina con la corrente proveniente dall'Atlantico lungo alcuni affluenti del Rio delle Amazzoni per parecchi chilometri a monte. In base alla definizione \"poroc-poroc\", che in tupi significa qualcosa come \"grande rumore distruttivo\", viene chiamato \"Pororoca\".\nA causare questo fenomeno \u00e8 l'unione degli alti livelli dell'acqua del Rio delle Amazzoni in questa stagione e l'inondazione nei periodi di luna piena o luna nuova. Temuta dagli abitanti per la sua forza distruttiva, la Pororoca \u00e8 nota in tutto il mondo. Il surfista brasiliano Picuruta Salazar \u00e8 riuscito a stare per circa 37 minuti in una lunghezza complessiva di dodici chilometri sull'onda.\nIl Rio delle Amazzoni primordiale.\nSecondo una teoria scientifica tuttavia non ancora sicura, circa 130 milioni di anni fa la fonte del Rio delle Amazzoni si trovava nel massiccio dell'Ennedi nel nord-est del Ciad, come dimostra la presenza di numerose falde acquifere ad alcune centinaia di metri di profondit\u00e0, che allora apparteneva al supercontinente della Gondwana, nel quale erano riunite l'attuale India, l'Africa, l'America Meridionale, l'Australia e l'Antartide. Il Rio delle Amazzoni primordiale scorreva in direzione inversa da est a ovest e sfociava nel Pacifico, formando diversi laghi interni, dei quali l'unico rimasto ai giorni nostri sarebbe il Lago Ciad. Con una lunghezza totale di circa 14.000\u00a0km, il Rio delle Amazzoni primordiale sarebbe stato il pi\u00f9 lungo fiume che mai vi sia stato sulla terra.\nIn seguito alla frattura della Gondwana, la piattaforma continentale sudamericana si spost\u00f2 verso ovest. Poich\u00e9 il bacino amazzonico venne separato dalla fonte della sorgente del Rio delle Amazzoni primordiale, i terreni orientali della valle del fiume si inaridirono. Gli alvei occidentali, invece, continuarono tuttavia ad essere alimentati dagli antichi affluenti.\nIn seguito allo scontro dell'America meridionale con la piattaforma pacifica, lungo la costa occidentale del continente, si formarono le Ande che bloccarono il corso dell'acqua. Si form\u00f2 cos\u00ec un gigantesco bacino d'acqua dolce nel cuore del continente. Da 50 milioni di anni a questa parte, in seguito al veloce innalzamento delle Ande ad ovest, l'acqua nella regione si convogli\u00f2 sempre pi\u00f9 verso est, scegliendo come alveo naturale quello del Rio delle Amazzoni primordiale. Questo spiega anche l'anomalia dell'alveo del Rio delle Amazzoni, che si restringe man mano che ci si avvicina alla foce, quando per tutti gli altri fiumi avviene il contrario. Allo stesso tempo si spiega anche perch\u00e9 nell'alto corso del Rio delle Amazzoni, a migliaia di chilometri di distanza dal mare, si trovino animali quali razze d'acqua dolce, gamberi, sogliole, sirenidi e delfini, altrimenti assenti nel suo basso corso. Questi animali finirono nel Rio delle Amazzoni quando questo ancora sfociava nel Pacifico, furono tagliati fuori dall'Oceano e si adattarono all'ambiente d'acqua dolce.\nAmbiente.\nFauna.\nNel bacino amazzonico si pu\u00f2 osservare la fauna ittica di acque dolci pi\u00f9 diversificata del mondo, con pi\u00f9 di specie conosciute (tra le e le a seconda delle stime), e quasi tutti i maggiori gruppi rappresentati: tale ricchissima fauna ittica offre cos\u00ec grosse possibilit\u00e0 a predatori come la lontra gigante (\"Pteronura brasiliensis\"). Vi si possono trovare uno squalo capace di vivere fino ad alcuni anni in acque dolci (genere \"Carcharhinus\"), osservato anche a km dalla foce, e alcuni trigoni d'acqua dolce (famiglia Potamotrygonidae). Oppure, tra i pesci ossei, i famosi piccoli pesci accetta (famiglia Gasteropelecidae), o i Cynodontidae, entrambi rassomiglianti a certi pesci marini di profondit\u00e0. Caratteristici e famosi i piranha: in realt\u00e0 la fama di terribili predatori che evoca questo nome \u00e8 dovuta interamente a poche specie della famiglia Characidae appartenenti al genere \"Pygocentrus\", tra i pochissimi pesci ossei predatori di gruppo, \"Pygocentrus nattereri\" e \"Pygocentrus piraya\". Altre specie di piranha, cio\u00e8 della stessa famiglia, sono invece parassite di altri pesci, o addirittura \u00abmiti\u00bb vegetariani.\nI gimnoti, o pesci elettrici, sono capaci di emettere scariche elettriche potentissime (fino a 550 volts, per una potenza di oltre 1 kilowatt) che sembra vengano utilizzate come sistemi di comunicazione e di elettrolocazione di prede o ostacoli. Sono noti casi di uomini uccisi dalle scariche dell\"Electrophorus electricus\" detto \u00abtemblador\u00bb dai locali.\nAlcuni rappresentanti di questa straordinaria fauna come i delfini d'acqua dolce, gli anaconda, i caimani e il manato sono estremamente popolari, eppure a tutt'oggi relativamente poco si sa sulla loro biologia.\nIl manato senza unghie (\"Trichechus inunguis\") \u00e8 un mammifero sirenide affine alle due altre specie di manati o lamantini (\"Trichechus manatus\" e \"Trichechus senegalensis\"), endemico del bacino amazzonico, caratteristicamente privo di unghie. Erbivoro, \u00e8 come tutti i sirenidi legato alle fanerogame acquatiche per l'alimentazione.\nI cetacei sono rappresentati da due specie di delfini: l\"Inia geoffrensis\" (il cosiddetto boto) e la \"Sotalia fluviatilis\" (il tucuxi). L\"Inia\" appartiene a una famiglia tipicamente di acque dolci (Iniidae), raggiunge una lunghezza di 2 metri e mezzo e un peso di circa 160 kg. La \"Sotalia\" \u00e8 un membro dei Delphinidae, che sono prevalentemente e classicamente marini; non supera di solito il metro e mezzo di lunghezza e i 50-60 kg di peso. Boto e tucuxi vivono spesso nelle stesse zone, e a volte pescano insieme: sembra comunque che si spartiscano le risorse operando a livelli differenti, con l\"Inia\" che pesca sul fondo e la \"Sotalia\" nelle acque pi\u00f9 superficiali.\nL'anaconda (\"Eunectes murinus\", il sucur\u00ec dei locali) \u00e8 il pi\u00f9 grande serpente del bacino amazzonico, raggiungendo i 12-14 metri di lunghezza.\nLa curiosa mata mata (\"Chelus fimbriatus\") \u00e8 assai ricercata come alimento prelibato dai locali: \u00e8 una tartaruga molto particolare, con un lungo collo provvisto di appendici frastagliate che oltre a servirle per mimetizzarsi con il fondo, sono usate per attirare le sue prede, in particolare piccoli pesci.\nAntropizzazione.\nAbitanti.\nNella regione amazzonica vivono circa 20 milioni di persone (le citt\u00e0 pi\u00f9 importanti sono: Bel\u00e9m, Manaus, Santarem, Porto Velho, Coar\u00ed). Vi sono inoltre circa 200.000 persone di origine indigena. I loro territori vengono demarcati in Brasile dall'autorit\u00e0 indiana del Brasile FUNAI. In Brasile sono state gi\u00e0 espropriate circa un milione di km\u00b2 e classificate come territori indiani, il che corrisponde al 15% della superficie nazionale. In questi territori vivono 150 popoli indigeni. Nonostante ci\u00f2 nei territori indiani si arriva a volte a forti diatribe tra cercatori d'oro invasivi (garimpeiros) e silvicoltori. Gli abitanti che vivono direttamente lungo il fiume - spesso in semplici palafitte in legno - si chiamano Caboclos e vivono spesso di pesca, di produzione di caucci\u00f9, in parte di attivit\u00e0 zootecniche e con il commercio di noce del Brasile e altri frutti sul mercato nazionale.\nTraffico.\nIl Rio delle Amazzoni \u00e8 ancora oggi un'arteria di traffico principale nell'area amazzonica, in particolare per il trasporto delle merci. La maggior parte delle citt\u00e0 sono collegate da voli di linea, che tuttavia non sono a buon mercato per molti abitanti della regione: ecco perch\u00e9 \u00e8 diffuso il trasporto fluviale. La maggior parte dei passeggeri trascorre la notte su amache che si portano appresso. Nella parte inferiore della nave si trasportano merci. Le strade sono perlopi\u00f9 inagibili nella stagione delle piogge.\nIl Rio delle Amazzoni \u00e8 navigabile con navi oceaniche dalla costa atlantica fino a Manaus. Persino gli affluenti Rio Tapajos e Rio Negro sono navigabili con navi da crociera. A Manaus e ora anche in altri luoghi queste grandi navi possono attraccare. Undici fiumi che confluiscono nel Rio delle Amazzoni sono nel novero dei venti fiumi pi\u00f9 ricchi d'acqua del mondo.\nIl Rio delle Amazzoni minacciato.\nNon \u00e8 solo la foresta pluviale della regione amazzonica a subire un lento processo di distruzione, ma anche il fiume stesso, che viene gi\u00e0 da tempo inquinato. Negli ultimi dieci anni i cercatori d'oro hanno versato nel Rio delle Amazzoni pi\u00f9 di 200 tonnellate di mercurio. Il mercurio, grazie alla sua densit\u00e0, pu\u00f2 assimilarsi soltanto all'oro; lo sporco e il fango restano al di fuori delle sfere di mercurio.\nQuesta propriet\u00e0 \u00e8 stata sfruttata dai cercatori d'oro che hanno inquinato il solo Rio Tapaj\u00f2s con 800 tonnellate di mercurio all'anno. Tuttavia i cercatori d'oro non si preoccupano della formazione dei vapori di mercurio al momento della separazione dell'oro e del mercurio, estremamente pericolosa per l'uomo e per gli animali. Tipiche conseguenze di intossicazione da mercurio sono danni genetici gravi quali malformazioni, se non, come frequentemente accade, la morte.\nIl riscaldamento globale lascia le sue tracce anche nel \"polmone della Terra\", infatti nel 2005 il territorio dell'Amazzonia \u00e8 stato colpito da una siccit\u00e0 come non s'era mai vista prima, tanto che ci vorranno dieci anni prima di tornare ai livelli precedenti. Tuttavia il bilancio biologico di questo ecosistema \u00e8 riscontrabile ovunque e anche se riuscir\u00e0 a tenere testa al riscaldamento globale, potr\u00e0 essere minacciato a lungo termine da oscillazioni atmosferiche estreme."}
{"id": "692042", "revid": "3115", "url": "https://it.wikipedia.org/wiki?curid=692042", "title": "\u010eurkovce", "text": "\u010eurkovce (in ungherese \"Gy\u00fcrki\", in tedesco \"J\u00f6rg\") \u00e8 un comune della Slovacchia facente parte del distretto di Ve\u013ek\u00fd Krt\u00ed\u0161, nella regione di Bansk\u00e1 Bystrica.\nStoria.\nIl villaggio fu citato per la prima volta in un documento storico nel 1262 con il nome di Gurky. Nel 1351 appartenne alla citt\u00e0 di Vinica e successivamente ai nobili Gy\u00fcrkiy, una famiglia feudataria locale. Nel XVI secolo il comune fu distrutto dai Turchi. Dal 1938 al 1945 \u00e8 appartenuto all'Ungheria."}
{"id": "692048", "revid": "287204", "url": "https://it.wikipedia.org/wiki?curid=692048", "title": "Durkovce", "text": ""}
{"id": "692055", "revid": "5552008", "url": "https://it.wikipedia.org/wiki?curid=692055", "title": "Marxista", "text": ""}
{"id": "692056", "revid": "1428919", "url": "https://it.wikipedia.org/wiki?curid=692056", "title": "Jean Stanislaus Stolzmann", "text": "La prima spedizione scientifica a cui partecip\u00f2 fu in Per\u00f9 nel 1871.\nI principali studi riguardano gli uccelli neotropicali."}
{"id": "692058", "revid": "79227", "url": "https://it.wikipedia.org/wiki?curid=692058", "title": "Le supplici", "text": ""}
{"id": "692059", "revid": "729019", "url": "https://it.wikipedia.org/wiki?curid=692059", "title": "Castello di \u010cabra\u010f", "text": "Il castello di \u010cabra\u010f (in slovacco: \"\u010cabradsk\u00fd hrad\", in ungherese: \"Cs\u00e1br\u00e1g\") \u00e8 un castello in rovina in Slovacchia, presso il villaggio di \u010cabradsk\u00fd Vrbovok, a sud-est di Krupina.\nFu costruito nel XIII secolo, e nel XV secolo fu conquistato dall'esercito di Jan Jiskra per qualche tempo. Nel 1585 e 1602 dovette sostenere gli attacchi dei turchi ottomani. Fu abbandonato nel 1812."}
{"id": "692060", "revid": "74173", "url": "https://it.wikipedia.org/wiki?curid=692060", "title": "\u010cabra\u010f", "text": ""}
{"id": "692061", "revid": "1906976", "url": "https://it.wikipedia.org/wiki?curid=692061", "title": "Ultima Cena (Giampietrino)", "text": "L'Ultima cena (770 \u00d7 298\u00a0cm, olio su tela), copia del dipinto leonardesco di Santa Maria delle Grazie, \u00e8 un'opera di Giovan Pietro Rizzoli, detto il Giampietrino, artista documentato tra il 1508 e il 1549. L'opera \u00e8 oggi di propriet\u00e0 della Royal Academy di Londra, che la prest\u00f2 al Magdalen College di Oxford per 25 anni fino al 2017, anno in cui ritorna a essere esposta alla Academy.\nStoria.\nNon si conosce nulla della sua origine, su chi commission\u00f2 il dipinto o sulla sua collocazione iniziale. La prima volta che fu menzionato, da Bartolomeo Senese, il dipinto si trovava nella Certosa di Pavia nel 1626, ma \u00e8 difficile che questa fosse la sua collocazione iniziale.\nAd un certo punto un terzo superiore del dipinto fu tagliato, forse prima che fosse posto nella certosa.\nNel 1821 la Royal Academy di Londra lo acquist\u00f2 per 600 ghinee come lavoro di Marco d'Oggiono, ma oggi \u00e8 comunemente attribuito al Giampietrino.\n\u00c8 stato ipotizzato (ma non ci sono testimonianze antiche a confermarlo) che Giampietrino possa aver assistito Leonardo nella realizzazione dell\"'Ultima cena\" originale nel refettorio di Santa Maria delle Grazie. Questa copia potrebbe fornire dettagli altrimenti perduti dell'opera, come i bicchieri di vetro sulla tavola ed i motivi floreali che decorano gli interni della sala."}
{"id": "692062", "revid": "108660266", "url": "https://it.wikipedia.org/wiki?curid=692062", "title": "Russula parazurea", "text": "Russula parazurea \u00e8 un fungo basidiomicete della famiglia Russulaceae.\nEtimologia.\nDal latino \"parazureus\" = simile all'azureus.&lt;br&gt;\nL'epiteto del binomio obsoleto \"R. ochrospora\" deriva dal greco \"okhr\u00f3s\" = giallo e \"spor\u00e1\" = seme, cio\u00e8 dalle spore color ocra.\nDescrizione della specie.\nCappello.\n5-15 cm di diametro, carnoso e sodo, prima convesso, subito piano ombelicato-depresso, leggermente imbutiforme.\nLamelle.\nMediamente fitte (7 in 10 mm), fragili, biforcate al gambo, alte 7-8 mm, libere o subdecorrenti con dentino, bianche poi color crema o giallastre. Lamellule assenti.\nGambo.\n3-7 x 0,7-2 cm, sodo, pieno, poi macchiato di bruno in vecchiaia, pieno, sodo, poi midolloso, farcito, pruinoso all'apice, liscio altrove, spesso leggermente svasato all'apice.\nCarne.\nBianca, omogenea al gambo, soda e immutabile.\nDistribuzione e habitat.\nSpecie acidofila, abbastanza comune, cresce in boschi di latifoglia (\"Carpinus\", \"Quercus\", \"Tilia\", \"Betula\", \"Corylus\") e aghifoglia (\"Abies\"), dalla tarda primavera all'autunno inoltrato. \u00c8 diffusa in Europa.\nCommestibilit\u00e0.\nCommestibile.\nTassonomia.\nSpecie simili.\nPu\u00f2 essere confusa con altre Russule del gruppo delle \"Griseinae\": "}
{"id": "692063", "revid": "74173", "url": "https://it.wikipedia.org/wiki?curid=692063", "title": "Cabrad", "text": ""}
{"id": "692064", "revid": "33689", "url": "https://it.wikipedia.org/wiki?curid=692064", "title": "Metodi di input/output", "text": "Memory-mapped I/O (MMIO) e port I/O (chiamato anche port-mapped I/O o PMIO) sono due metodi complementari per eseguire operazioni di input/output (I/O) in un computer, tra la CPU ed un dispositivo di I/O. Un altro metodo \u00e8 quello di usare dei processori di I/O dedicati (canali).\nMemory-mapped I/O.\nIl Memory-mapped I/O (ingressi/uscite mappati in memoria) usa lo stesso bus per indirizzare sia la memoria che i dispositivi di I/O, e le stesse istruzioni della CPU utilizzate per leggere e scrivere la memoria sono utilizzate anche per accedere ai dispositivi di I/O. Per poter alloggiare i dispositivi di I/O, aree di spazio indirizzabile dalla CPU devono essere riservate per l'I/O invece che essere usate per la memoria. Questa suddivisione non deve necessariamente essere permanente, per esempio il Commodore 64 pu\u00f2 effettuare lo \"switch\" tra I/O e memoria.\nI dispositivi di I/O controllano il bus indirizzi della CPU e rispondono ad ogni accesso allo spazio indirizzi a loro assegnato, mappando l'indirizzo nei loro registri hardware.\nPort-mapped I/O.\nIl Port-mapped I/O (ingressi/uscite mappati su porte) o Isolated I/O usa una speciale classe di istruzioni specifiche per l'esecuzione dell'input/output. I dispositivi di I/O hanno uno spazio indirizzi separato da quello della memoria, ottenuto tramite un extra \"I/O\" pin sull'interfaccia fisica della CPU oppure tramite un bus dedicato.\nVantaggi dei due metodi di I/O.\nIl vantaggio principale dell'uso del port-mapped I/O si ha su CPU con limitate capacit\u00e0 di indirizzamento. Dato che il port-mapped I/O separa l'accesso a ingressi/uscite dagli accessi alla memoria, tutto lo spazio di indirizzi pu\u00f2 essere usato per la memoria. L'accesso all'I/O \u00e8 ovvio anche per una persona che legga un programma scritto in assembly, dato che si utilizzano istruzioni speciali.\nIl vantaggio dell'uso del Memory-mapped I/O \u00e8 che, non utilizzando una complessit\u00e0 ulteriore necessaria per il port-mapped I/O, la CPU richiede meno logica interna ed \u00e8 di conseguenza pi\u00f9 economica, veloce e facile da costruire; questo segue il principio del RISC (Reduced Instruction Set Computing). Dato che CPU con architetture a 16 bit stanno diventando obsolete e vengono rimpiazzate con architetture a 32 o 64 bit per gli usi pi\u00f9 generici, riservare spazio nella mappatura di memoria per dei dispositivi di I/O non \u00e8 pi\u00f9 un problema. Il fatto che normali istruzioni di accesso in memoria siano usate per indirizzare dispositivi significa anche che tutti i modi di indirizzamento della CPU sono disponibili sia per la memoria che per gli I/O.\nEsempio.\nSi consideri un semplice sistema dotato di un microprocessore ad 8 bit. Un tale microprocessore fornisce indirizzi di dimensione 16-bit, permettendo di indirizzare fino a 64K byte (65,535 byte) di memoria. In un tale sistema, probabilmente i primi 32K di spazio di indirizzamento sarebbero riservati alla Random Access Memory (RAM), 16K sarebbero riservati alla Read only memory (ROM), e il rimanente ad una variet\u00e0 di altri dispositivi come timer, contatori, dispositivi video ed audio, e cos\u00ec via. L'hardware del sistema \u00e8 organizzato in modo che dispositivi sul bus degli indirizzi rispondano esclusivamente a specifici indirizzi emessi sul bus; tutti gli altri indirizzi sono ignorati. Questo lavoro \u00e8 condotto dalla circuiteria che decodifica gli indirizzi, che quindi stabilisce la mappa di memoria del sistema.\nIn questo modo potremmo ottenere una mappa di memoria come segue:\nSi noti che questa mappa di memoria contiene delle porzioni non indirizzate. Anche questa decisione \u00e8 piuttosto comune. Gli indirizzi nella tabella sono specificati in notazione esadecimale.\nPer esempio, se il quarto registro appartenente al controllore video permette di impostare il colore di sfondo dello schermo, la CPU pu\u00f2 impostare questo colore scrivendo un valore nella locazione di memoria $E003, usando la sua istruzione standard di scrittura della memoria. Usando lo stesso metodo, \u00e8 possibile visualizzare dei caratteri su uno schermo scrivendo i valori dei caratteri in un'area speciale della RAM all'interno del controllore video. Prima dell'avvento degli schermi bit-mapped, questa era una tecnica diffusa per la visualizzazione di caratteri su schermi video.\nTipologie di decodifica degli indirizzi.\nGli indirizzi possono essere decodificati in maniera completa ed incompleta."}
{"id": "692067", "revid": "1868193", "url": "https://it.wikipedia.org/wiki?curid=692067", "title": "Ed Harris", "text": "Ha ottenuto quattro candidature al Premio Oscar: una come miglior attore per il film \"Pollock\" nel 2001, e tre come miglior attore non protagonista per \"Apollo 13\" nel 1996, \"The Truman Show\" nel 1999 e \"The Hours\" nel 2003. Nel 1999 si \u00e8 aggiudicato il Golden Globe per il miglior attore non protagonista per il film \"The Truman Show\". \u00c8 conosciuto inoltre per le sue interpretazioni nei film \"Lezioni di anatomia\", \"Appaloosa\", \"The Abyss\", \"Il nemico alle porte\", \"The Rock\", \"Mi chiamano Radio\", \"Il mistero delle pagine perdute - National Treasure\", \"A History of Violence\", \"A Beautiful Mind\", \"Snowpiercer\", \"Phantom\" e la serie tv \"Westworld\".\nBiografia.\nNato nell'ospedale di Englewood nel New Jersey da genitori presbiteriani originari dell'Oklahoma; Harris crebbe nella confinante Tenafly, citt\u00e0 situata sulla sponda occidentale del fiume Hudson all'altezza del quartiere newyorkese di Riverdale nel Bronx. Secondo di tre figli (Paul e Richard), il padre, Robert L. \"Bob\" Harris (1922\u20132014), lavor\u00f2 come cantante nel coro di Fred Waring e bibliotecario presso l'Art Institute of Chicago, mentre la madre, Margaret Sholl, lavor\u00f2 per un'agenzia di viaggi.\nHarris si diplom\u00f2 alla Tenafly High School nel 1969, dove gioc\u00f2 nella squadra di football e fu capitano negli ultimi anni scolastici. Nello stesso anno si iscrisse alla Columbia University di New York, trasferendosi nel dormitorio di Carman Hall, nel distretto di Manhattan. Partecip\u00f2 anche alle competizioni di atletica nel suo anno da matricola.\nNel 1971, Harris segu\u00ec la famiglia che aveva deciso di trasferirsi nel Nuovo Messico. Inizi\u00f2 ad interessarsi alla recitazione, prendendo parte a vari spettacoli teatrali e decise di iscriversi all'Universit\u00e0 dell'Oklahoma di Norman, per studiare come attore drammatico. Dopo aver interpretato numerosi ruoli di successo nei teatri locali (come il Jewel Box Theater di Oklahoma City), Harris si trasfer\u00ec a Los Angeles iscrivendosi all'Istituto delle arti della California di Santa Clarita. Frequent\u00f2 l'istituto per due anni, ottenendo la laurea con il Bachelor of Fine Arts nel 1975.\nCarriera.\nNel 1976, Harris cominci\u00f2 a lavorare in televisione, sostenendo dei piccoli ruoli in dodici diversi telefilm o serie tv tra il 1976 e il 1981, tra questi: \"Barnaby Jones\", \"The Rockford Files\", CHiPs e \"Lou Grant\".\nL'esordio cinematografico avvenne nel 1978 nel film \"Coma profondo\" di Michael Crichton in un ruolo minore, mentre ottenne una parte pi\u00f9 consistente nel 1980, nel film \"L'uomo del confine\" di Jerrold Freedman con Charles Bronson. Nel 1981 recit\u00f2 il suo primo film nel ruolo di protagonista in Knightriders - I cavalieri di George A. Romero, dove interpret\u00f2 \"Billy\", una sorta di Re Art\u00f9 in una trasposizione in chiave moderna della leggenda di Camelot, con una banda di motociclisti al posto dei cavalieri.\nL'anno successivo, nel 1982, Romero lo ingaggi\u00f2 nuovamente, per il film dell'orrore \"Creepshow\", dove interpret\u00f2 uno degli ospiti nella casa, nel segmento \"Father's Day\". Nel 1983 interpret\u00f2 John Glenn, uno dei sette valorosi astronauti di \"Uomini veri\" di Philip Kaufman e nello stesso anno partecip\u00f2 nel ruolo \"Oates\" al film drammatico \"Sotto tiro\" di Roger Spottiswoode.\nNei restanti anni 80 prese ad altre nove pellicole, tra le pi\u00f9 importanti \"Alamo Bay\" di Louis Malle (1985), in cui interpret\u00f2 un texano reazionario, \"Jacknife\" di David Hugh Jones (1989), con Robert De Niro, dove \u00e8 un disilluso reduce del Vietnam, \"The Abyss\" di James Cameron (1989), film di fantascienza in cui assunse il ruolo da protagonista.\nNei primi anni novanta il suo prestigio crebbe ulteriormente grazie a film come \"Stato di grazia\" di Phil Joanou (1990), in cui appare nei panni di un boss della malavita, e \"Americani\" di James Foley (1992), un film con Jack Lemmon, Al Pacino, Kevin Spacey, Alan Arkin tratto da un dramma di David Mamet, interpretando il personaggio di \"Dave Moss\" un ruolo che gli diede molta popolarit\u00e0.\nNel 1995 interpret\u00f2 il direttore di volo della NASA, Gene Kranz, nel film \"Apollo 13\" di Ron Howard, che gli valse la prima candidatura agli oscar. Recit\u00f2 poi in \"The Rock\" di Michael Bay (1996), \"Potere assoluto\" di Clint Eastwood (1997) e \"The Truman Show\" di Peter Weir (1998), per cui venne premiato con il golden globe come miglior attore non protagonista e ricevette la seconda candidatura agli oscar nella stessa categoria. Nel 2000 Harris si ciment\u00f2 per la prima volta alla regia con il lungometraggio \"Pollock\" in cui ricostru\u00ec la vita e la carriera del pittore statunitense Jackson Pollock, da lui stesso interpretato accanto a Marcia Gay Harden e Jennifer Connelly. Per l'interpretazione in Pollock, Harris ricevette la prima candidatura agli oscar come miglior attore protagonista. Nel 2001 torn\u00f2 a lavorare con Ron Howard alla regia, nel film \"A Beautiful Mind\" e nel 2003 ricevette la quarta candidatura agli oscar per il film del 2002, The Hours diretto da Stephen Daldry.\nVita privata.\nHarris conobbe sul set di \"Le stagioni del cuore\" l'attrice Amy Madigan, che spos\u00f2 il 21 novembre 1983. La coppia ebbe una figlia, Lily, nata nel 1993.\nDoppiatori italiani.\nNelle versioni in italiano dei suoi lavori, Ed Harris \u00e8 stato doppiato da:\nDa doppiatore \u00e8 sostituito da:"}
{"id": "692068", "revid": "770813", "url": "https://it.wikipedia.org/wiki?curid=692068", "title": "Boeing CH-47 Chinook", "text": "Il Boeing CH-47 Chinook \u00e8 un elicottero pesante (fascia da 9 a 12 tonnellate) da trasporto.\n\u00c8 caratterizzato principalmente da una configurazione a 2 rotori: uno sopra la cabina di pilotaggio, il secondo nella sezione di coda come per il CH-46 e non nella consueta configurazione rotore principale e rotore anti-coppia. Il CH-47 si caratterizza anche per una grande fusoliera (15\u00a0m di lunghezza) con portellone cargo di coda; ha due turbine Honeywell (Lycoming) T55-L-712E montate nella sezione di coda in due gondole esterne sotto al rotore posteriore. L'elicottero \u00e8 dotato di carrello d'atterraggio fisso composto da quattro ruote in configurazione 2-2.\nSviluppo.\nSviluppato a partire dal 1956 quale versione ingrandita del Vertol (poi Boeing/Vertol) CH-46, il YCH-47A effettu\u00f2 il suo primo volo il 21 settembre 1961 e venne messo in servizio presso l'U.S. Army nel 1962 come CH-47A. Nel corso degli anni sono state sviluppate tutta una serie di migliorie confluite nelle versioni -B; -C; -D; -F; si pu\u00f2 dire che le versioni -B e -C sono simili alla -A; mentre una vera prima modifica avvenne con la versione -D, infatti nel 1982 l'US Army ordin\u00f2 di portare 479 esemplari nelle Versioni -A, -B e -C allo standard della versione -D. Nel 2001 Boeing ha realizzato una nuova versione la -F da costruire sia come elicottero nuovo o come aggiornamento delle versioni precedenti, in particolare per le versioni -C e -D.\nDi questo elicottero su richiesta del USSOCOM \u00e8 stata sviluppata un'apposita versione per le operazioni speciali e il Combat-SAR denominata MH-47E. Nell'ottobre 2006, la Boeing ha vinto il concorso CSAR-X per la sostituzione dei HH-60 Pave Hawk dell'USAF con la versione HH-47 per il Combat-SAR; battendo il concorrente europeo US-101 e l'H-92\nDel CH-47 sono stati prodotti circa 1200 esemplari nelle varie versioni. Anche se molto anziano come progetto \u00e8 molto apprezzato come elicottero ed il suo impiego \u00e8 diffuso e si presume possa restare in servizio per molti decenni ancora soprattutto con le sue ultime versioni CH-47F e HH-47.\nI motivi dell'interessamento di molte forze armate a questo elicottero sono legate alle elevate capacit\u00e0 di carico interne ed esterne. Il Chinook \u00e8 capace di trasportare materiale su ben tre punti d'aggancio nella parte ventrale della fusoliera impiegando il gancio baricentrico ed i ganci anteriore e posteriore, utilizzabili singolarmente, in tandem (anteriore e posteriore) od anche tutti insieme.\nLa Boeing detentrice del progetto originale ha autorizzato AgustaWestland (poi confluita in Leonardo S.p.a., gi\u00e0 Finmeccanica) e Kawasaki alla produzione su licenza dell'elicottero rispettivamente in Italia e in Giappone.\nIn Italia il velivolo viene impiegato anche per la lotta agli incendi.\nOperazioni a cui ha partecipato.\nIl CH-47 \u00e8 stato usato in varie operazioni in tutto il mondo. Di seguito vediamo una panoramica di tutte le operazioni effettuate divise per nazione e appartenenza degli elicotteri.\nIncidenti.\nIl 30 marzo 1980 ad Abu Dhabi cade il MM80825, un Boeing-Vertol CH-47C dell'Esercito Italiano. Muoiono 10 militari italiani.\nLa dinamica dell'incidente, come riferita dal Ministro della Difesa Lelio Lagorio in risposta ad un'interrogazione parlamentare, fu ricostruita attribuendo il disastro all'urto del rotore posteriore con una struttura a terra, mentre l'elicottero stava ultimando il posizionamento a terra di rientro da un'attivit\u00e0 dimostrativa nel deserto, con conseguente perdita di controllo, ulteriori impatti con conseguente fuoriuscita di carburante ed incendio. Oltre all'equipaggio militare, persero la vita tre dei quattro tecnici civili presenti a bordo."}
{"id": "692072", "revid": "101045033", "url": "https://it.wikipedia.org/wiki?curid=692072", "title": "Karl Spitaler", "text": "Biografia.\nStudi\u00f2 al liceo scientifico di lingua tedesca di Silandro dal 1966 al 1971.\nConsegu\u00ec la Laurea in Architettura presso l'Universit\u00e0 di Innsbruck.\nSuccessivamente complet\u00f2 i suoi studi anche presso l'Universit\u00e0 IUAV di Venezia. Parlando della sua formazione di architetto scrisse: \"Ho avuto la fortuna di godere dell'assistenza scolastica di un Luis Stefan Stecher, di un Friedrich Gurschler, di un Karl Grasser. E vorrei indicare quest'ultimo come il mio Maestro, e non solo in senso scolastico. Proprio nella mia fase creativa, Karl Grasser \u00e8 stato colui che con il suo esempio, mi ha corroborato nella mia architettura\".\nInsieme ad altri autori pubblic\u00f2 il libro \"Architettura narrativa\", edito da Haymon Verlag (2001). Ha precedentemente pubblicato anche altri scritti in esso menzionati.\nDal 2005 aveva cominciato a collaborare con l'Universit\u00e0 dell'Aquila, dopo essere stato perito provinciale per l'urbanistica, membro della giunta dell'Ordine degli Architetti della provincia di Bolzano, membro del consiglio comunale di Silandro, incaricato al risanamento della citt\u00e0 di Laives, docente incaricato presso la Facolt\u00e0 d'architettura d'Innsbruck e l'Istituto per la tutela dei monumenti.\nMor\u00ec la domenica di pasqua del 2006 in seguito ad una grave malattia e fu sepolto nel cimitero di Silandro, che lui stesso aveva ampliato.\nIl quindicinale Der Vinschger Wind (Nr.19/36/28.09.06) ha proposto con l'articolo \"Schlanders Realgymnasium\" di dare al Liceo di Silandro il suo nome, per onorarne la memoria.\nNel libro \"Architettura narrativa\" una serie di ritratti ambientati presenta Karl Spitaler prima come \"architetto di Reinhold Messner\", poi come \"architetto di Silandro\" e infine come \"architetto dei poveri\" a Aiquile in Bolivia, dove per un anno diresse personalmente i lavori per ricostruire la locale Cattedrale distrutta da un violento terremoto, che aveva seppellito sotto le macerie 107 abitanti (22 maggio 1988).\nOpere.\nInnovatore dell'architettura della val Venosta, la sua notoriet\u00e0 in Italia ed all'estero \u00e8 legata in special modo alle seguenti opere:\nla risistemazione di Castel Juval, il complesso abitativo San Francesco di Silandro, il complesso abitativo di Sluderno, il complesso tempo libero \"Trattla\" a Martello, il giardino del Convento dei Cappuccini di Bolzano, la Cassa rurale Castelbello, la Cassa Rurale di Silandro (con l'architetto W. Dietl), Piazza Cassa di Risparmio a Silandro, la Scuola musicale di Naturno, il Panificio Preiss a Castelbello, il Centro Protezione Civile a Martello, il Convento San Giovanni a M\u00fcstair in Svizzera, la cattedrale di Aiquile in Bolivia, Villa Augusta.\nCome teorico dell'architettura pensava che essa doveva essere un'arte in continua evoluzione, non fine a s\u00e9 stessa, ma al servizio delle esigenze abitative e spaziali dell'uomo. In quanto tale doveva seguire i principi di progettazione gi\u00e0 indicati da Luis Wenzelbacher, cio\u00e8 doveva essere definita attraverso tre relazioni:\nInoltre doveva essere la risultante di un dialogo interiore all'architetto tra passato, presente e futuro.\nL'architetto di Reinhold Messner.\nIl risanamento di Castel Juval \u00e8 stata la prima grande opera architettonica ad aver dato vera notoriet\u00e0 di architetto a Karl Spitaler. Egli stesso ha raccontato nei minimi particolari come ci\u00f2 accadde.\nNel mese di dicembre del 1982, quando ancora si considerava \"un oscuro architetto\" e se ne stava seduto con la moglie Maurizia e con i figli a Solda, presso l'albergo Marlet, fu avvicinato per conto di Messner da Paul Hanny e questi gli chiese se poteva ottenere dei contributi per il risanamento edilizio di un castello, pi\u00f9 precisamente per un castello di Messner: Castel Juval.\nQuesto, prima del risanamento - come si pu\u00f2 vedere dalla documentazione fotografica esistente - era un ammasso di ruderi e di rovine; tuttavia il leggendario alpinista, esploratore dell'Himalaya, se ne era innamorato per via di due cedri himalayani, che stavano nel cortile inferiore e l'aveva acquistato per utilazzarlo come abitazione. Successivamente, per\u00f2, Messner in parte lo ha trasformato anche in un museo di oggetti rari d'arte e di culto asiatici - provenienti dal Tibet - per attirare verso l'Alto Adige visitatori da ogni parte.\nPrima d'incontrare Spitaler, Messner aveva gi\u00e0 un suo architetto di fiducia, ma quando \"l'oscuro architetto\" gli present\u00f2 il suo progetto, si persuase della sua validit\u00e0 e lo approv\u00f2. All'\"alpinista castellano\" piacque soprattutto la proposta di far sormontare la torre della fascia a monte da una tettoia piatta e una piramide in vetro per assicurare una illuminazione dall'alto ai pezzi migliori che dovevano essere esposti nel costruendo museo. Per dare un'idea del livello di degrado nel quale il castello si trovava prima del risanamento, Spitaler ha raccontato che i contadini della zona lo avevano trasformato in una cava di pietre per costruire le loro abitazioni. Perci\u00f2, quando Messner part\u00ec, per andare a scalare un altro dei suoi ottomila, si trov\u00f2 con le sue maestranze ad affrontare un compito difficilissimo, avendo come unica interlocutrice la compagna di vita di Messner: Uschi Demeter. \"Ho provato - ha scritto, parlando di quell'esperienza - quel che prova un alpinista, che, prima d'intraprendere la scalata di un ottomila, si trova senza ossigeno\". Infatti sapeva di non avere alle spalle nessuna preparazione pratica in fatto di lavori di risanamento di castelli in rovina. Tuttavia alla fine dei lavori ottenne un ottimo risultato e il \"privilegio\" di potersi presentare davanti ad operatori mediali e fotografi come \"l'architetto di Castel Juval\", dunque di Reinhold Messner. \u00c8 evidente che il nome che Messner si era fatto con le sue avventurose imprese alpinistiche avevano esercitata la loro influenza. Ci\u00f2 significa che in un'epoca dominata ovunque dai mezzi di comunicazione di massa, dal dilagare della civilt\u00e0 dell'immagine, dalla pubblicit\u00e0, dalla cultura del narcisismo e da Internet, Spitaler ha compreso molto bene la grande importanza di apparire pubblicamente il pi\u00f9 possibile e di essere presente sul Web per promuovere la propria immagine di valente architetto.\nSe oggi - dopo la sua morte - si scrive e si discute di lui, ci\u00f2 non avviene per caso: accade perch\u00e9 egli pose le premesse affinch\u00e9 ci\u00f2 si verificasse pubblicizzando le sue opere oltre che attraverso il libro \"Architettura narrativa\", anche cercando di essere presente sul Web in numerosi siti.\nL'architetto di Silandro.\nLa definizione \"architetto di Silandro\" deriva da un giudizio del capo redattore di \"Arunda\", Hans Wielander, che con esso ha inteso evidenziare il legame esistente tra le opere di Spitaler e il contesto ambientale e culturale, che lo influenz\u00f2: quello appunto del suo paese natale e della sua valle circostante, la val Venosta, con tutta la sua luminosit\u00e0, il suo splendore e la sua incomparabile bellezza paesaggistica.\nPer esempio, il Complesso abitativo \"Sluderno\" \u00e8 contestualizzato in modo da avere come scenario il castello retrostante; la Cassa Rurale di Castelbello \u00e8 caratterizzata da \"un'imponente torre di vetro rotonda\", \"pi\u00f9 solida di un manufatto medioevale in muratura\" (J. Feichtinger) e chiaramente si ispira al vicino castello di Hendel situato sulle rocce circostanti, che dall'alto dominano la strada sottostante.\nUn altro esempio molto importante sotto questo aspetto \u00e8 la Cassa Rurale di Silandro. Quest'opera, risultato della collaborazione con Dietl, mette visivamente in comunicazione la spazialit\u00e0 dei suoi interni con la spaziosit\u00e0 della piazza antistante di Silandro, ristrutturata talmente bene dallo stesso Spitaler, che tutta la gente del paese in ogni momento del giorno dimostra di accettarla come se fosse sua. Per gratitudine la gente del posto la chiama \"Karl Spitaler Platz\". Considerazioni analoghe potrebbero farsi anche per altre opere.\nMinimo comune denominatore di tutte le sue opere e lo sforzo continuo di conciliare la tradizionalit\u00e0 dell'architettura tirolese con la modernit\u00e0 della neoarchitettura contemporanea attraverso ogni forma d'innovazione. Da questo punto di vista tutte le opere di Spitaler - anche quando non sono opere di grande respiro architettonico - guardano da una parte verso la modernizzazione e l'Europa e dall'altra verso la tradizione tirolese e la sua val Venosta.\nGiudizi critici.\nJosef Feichtinger, analizzando nei suoi saggi le opere di Spitaler, ha evidenziato la sua originalit\u00e0 e creativit\u00e0.\nEsaminando il progetto della Cattedrale di Aiquile, la prima cosa che stupisce \u00e8 lo schizzo iniziale fatto di \"linee sottili, tracciate con mano leggera\" (M.Mazzotta)\nEsteriormente ha un aspetto avveniristico.\nInternamente \u00e8 caratterizzata da una pianta di forma circolare inserita in una spirale, alla cui estremit\u00e0 \u00e8 posto l'ingresso principale. Detta pianta \u00e8 divisa in quattro parti uguali da una croce curvilinea, che fa da corridoio. Ogni parte della croce fa da via di fuga e conduce ad una uscita di sicurezza. L'altare \u00e8 posto verso la testa del crocifisso. In ciascuna delle quattro aree in cui la pianta \u00e8 stata divisa dal crocifisso sono stati sistemati i posti a sedere per i frequentatori e i visitatori. Le pareti sono di forma cilindrica e sono sormontate da una volta di forma conica. All'esterno un crocifisso gigantesco distingue l'ingresso principale dagli altri tre.\nBibliografia.\nScritti di e su Karl Spitaler.\nTra gli scritti e ricordi principali: \"Quando l'architetto deve andare alla Montagna\" (1996), \"Considerazioni sulla mia architettura\" (1997), \"Costruire in val Venosta\" (1986), \"Pensieri\" (1999).\nNel 1984 ha pubblicato con Hans Wielander \"Chronik von Schlanders\"; nel 1985 \"Chronik von Martell\"; nel 1989/90 \"Conosci la tua provincia?\". Nel 1995 \"Normativa urbanistica in Alto Adige\"; nel 2001 \"Architettura narrativa\", con testi di T. Bernhart, G. Bodini, J. Feichtinger, G. Mariani e H. Wielander, che descrivono con eleganza di stile tutte le opere precedentemente citate. Il libro \u00e8 scritto in tedesco ed \u00e8 stato tradotto in Italiano."}
{"id": "692076", "revid": "1305772", "url": "https://it.wikipedia.org/wiki?curid=692076", "title": "Paso de los Toros", "text": "Paso de los Toros \u00e8 una citt\u00e0 dell'Uruguay che appartiene al dipartimento di Tacuaremb\u00f3, il quale \u00e8 situato sulla riva nord del R\u00edo Negro. Attualmente \u00e8 la seconda citt\u00e0 per popolazione del dipartimento di Tacuaremb\u00f3, dopo la citt\u00e0 di Tacuaremb\u00f3.\nGeografia.\nPaso de los Toros \u00e8 situata sul margine nord del R\u00edo Negro, deve la sua origine alla sua caratteristica di passo obbligato per l'attraversamento di detto fiume. Il transito da una sponda all'altra si realizzava per mezzo di un guado conosciuto come \"Paso General de los Toros\" (e successivamente detto \"Paso de los Toros\"), luogo dove i mandriani erano conosciuti come \"uomini toro\" per la loro forza ed il loro coraggio nell'aiutare carri e gente ad attraversare il fiume.\nStoria.\nDopo la morte di Antonio Guerrero, nel 1802 suo figlio Juan Guerrero vend\u00e9 i terreni del guado a \u00c1ngel B\u00e1lsamo (il quale vi impiant\u00f2 uno spaccio ed un magazzino), che poi diede in eredit\u00e0 a suo figlio Eufrasio B\u00e1lsamo ed alla moglie di questi, Isabel Rosas.\nNel 1865 gli eredi di Eufrasio B\u00e1lsamo e Isabel Rosas, per ampliare la localit\u00e0 affidarono 340 ettari ad Enrique Pachiotti e Herminio Areco, i quali iniziarono le procedure per fondare un paese col nome di Santa Isabel, in omaggio a Isabel Rosas.\nIl primo atto per formalizzare la fondazione di Paso de los Toros ebbe luogo quando il senatore Ricardo Areco (fratello di Herminio Areco) present\u00f2 un progetto di legge per la dichiarazione ufficiale di comune con il nome di \"Santa Isabel\", la localit\u00e0 di Paso de los Toros, seppure il fu progetto archiviato. Questo progetto di legge fu preso nuovamente in considerazione durante il governo di Jos\u00e9 Batlle y Ord\u00f3\u00f1ez, grazie ai deputati del dipartimento di Tacuaremb\u00f3 Carlos Roxlo, Luis Bonasso e Antonio Mar\u00eda Rodr\u00edguez, i quali ottennero che il 17 de luglio 1903, mediante la legge n\u00ba 2.854, che la localit\u00e0 fosse dichiarata da parte del Parlamento del Uruguay come comune col nome di \"Santa Isabel\".\nGrazie al progetto di legge emesso dai deputati del dipartimento de Tacuaremb\u00f3 Celiar Ortiz e Mario Men\u00e9ndez, il villaggio di Santa Isabel fu promosso a la categoria de \"paese\" da parte del Parlamento dell'Uruguay, il 20 di novembre del 1929, con la legge n\u00ba 8.523. Questa azione legale assegno anche alla localit\u00e0 il nome di Paso de los Toros.\nSuccessivamente, il 1\u00ba luglio 1953, la localit\u00e0 ottenne la categoria di \"citt\u00e0\", grazie alla legge n\u00ba 11.962.\nCon un progetto di legge emesso dal rappresentante del dipartimento de Tacuaremb\u00f3, Julio Cardozo, si dichiar\u00f2 festivo il 17 luglio del 2003, per celebrare il centenario della fondazione di Paso de los Toros.\nPopolazione.\nNel 2011, Paso de los Toros aveva una popolazione di 12.985, che la rende la seconda pi\u00f9 grande citt\u00e0 del dipartimento, dopo la capitale Tacuaremb\u00f3.\nSource: \"Instituto Nacional de Estad\u00edstica de Uruguay\""}
{"id": "692080", "revid": "916580", "url": "https://it.wikipedia.org/wiki?curid=692080", "title": "Pelvicachromis pulcher", "text": "Pelvicachromis pulcher \u00e8 una specie di ciclide nano, di piccole dimensioni e molto colorato.\nDistribuzione e habitat.\nI \"P. pulcher\" sono diffusi nelle acque dolci e costiere di Camerun e nel delta del fiume Niger.\nDescrizione.\nI \"P. pulcher\" sono ciclidi colorati e intelligenti. Presentano uno spiccato dimorfismo sessuale: il maschio \u00e8 allungato, con coda a lancia, pinne anale e dorsale molto allungate e appuntite, cos\u00ec come le ventrali. La livrea \u00e8 a volte mutevole, ma di norma prevede dorso e testa bruni, una fascia verticale anch'essa bruna attraversa il corpo. Ventre rosato. Gli opercoli branchiali sono gialli con riflessi metallici. La dorsale ha radice bruna, orlata di rosso, giallo e nero, con riflessi metallici. La punta della pinna presenta da nessuno a 6 ocelli neri orlati d'oro. La coda \u00e8 a lancia, con centro bruno e bordi orlati d'oro e rosso. Possono essere presenti da 1 a 4 ocelli neri. Le ventrali e l'anale sono rosso-violette. \nLa femmina ha un corpo tozzo, corto, con ventre pronunciato e pinne arrotondate. La testa e il dorso sono bruni, la gola \u00e8 bianca, gli opercoli branchiali giallo-dorati e il ventre rosso carminio intenso. La pinna dorsale \u00e8 bruna orlata di oro, nero e rosso e possono essere presenti alcuni ocelli neri. Le ventrali sono rosse, l'anale azzurrina. La coda vede proseguire la fascia bruna centrale, superiormente ha colore giallo, con alcuni ocelli.\nRiproduzione.\nQuesti ciclidi formano coppie monogame per diversi anni, se non per tutta la vita. La fecondazione \u00e8 esterna, ed avviene dopo che la femmina ha deposto decine di piccole uova ovoidali, adese alla roccia. La coppia monta la guardia per oltre una settimana, fino a quando gli avannotti riescono a nuotare. Allora si muovono, spostandoli in gruppo e facendo ben attenzione a recuperare con la bocca quelli che si sono allontanati troppo. Le cure parentali continuano per alcune settimane, fino a quando i piccoli raggiungono l'indipendenza e si allontanano senza essere pi\u00f9 recuperati. A volte accade che il sesso sia lo stesso per tutti i piccoli della nidiata: ci\u00f2 dipende dalle caratteristiche chimiche dell'acqua.\nAlimentazione.\nI \"P. pulcher\" si nutrono di insetti, vermi e piccoli crostacei. In acquario accettano comunque anche il mangime in scaglie, pi\u00f9 raramente quello in granuli. Per mantenere i pesci sani sarebbe l'ideale fornire cibo vivo come larve di zanzara o liofilizzato, insieme al comune cibo secco per tropicali o ancora meglio specializzato per ciclidi.\nAcquariofilia.\nSono tra i pi\u00f9 conosciuti ciclidi nani e, vista la facilit\u00e0 di allevamento e riproduzione, i pi\u00f9 commercializzati."}
{"id": "692083", "revid": "253269", "url": "https://it.wikipedia.org/wiki?curid=692083", "title": "Felicity Huffman", "text": "Ha incominciato la sua carriera di attrice negli anni Novanta partecipando a film di successo tra cui \"Il mistero Von Bulow\" e \"Magnolia\" di Paul Thomas Anderson e alla serie televisiva \"Sports Night\". Il successo arriva con il ruolo di Lynette Scavo nell'acclamata serie TV \"Desperate Housewives - I segreti di Wisteria Lane\", ruolo da cui ottiene molti premi e nomination tra cui la vittoria di un Emmy Award e tre Screen Actors Guild.\nGrazie alla sua interpretazione della transgender Bree Osbourne in \"Transamerica\", ottiene la candidatura all'Oscar alla miglior attrice e si aggiudica il Golden Globe per la migliore attrice in un film drammatico, un Indipendent Spirit Award e un Satellite Award. Per i suoi ruoli da protagonista nella serie antologica \"American Crime\" (2015-2017) ha ricevuto il plauso della critica e la sua sesta e settima nomination ai Golden Globe.\nBiografia.\nHa sei sorelle e un fratello pi\u00f9 grandi: Mariah, Betsy, Jane, Grace, Jessie e Isabel sono i nomi delle sorelle, mentre il fratello si chiama Moore. I loro genitori divorziarono quando Felicity aveva solo un anno. Cresciuta quasi solo dalla madre Ewing, ha rivelato di aver sofferto, quando aveva vent'anni circa, di anoressia nervosa e bulimia, e di esserne uscita solo grazie a una terapia. \nPer i suoi lavori \u00e8 stata insignita di numerosi premi: per \"Desperate Housewives\" ha vinto un Emmy, un SAG e un Satellite Award; per \"Transamerica\" ha ricevuto fra gli altri riconoscimenti come un Golden Globe per la migliore attrice in un film drammatico, un Independent Spirit Award, un National Board of Review Award e un Satellite Award per la migliore attrice.\nNel marzo 2019 viene arrestata, insieme ad altre 50 persone, per corruzione, al fine dell'ammissione dei figli in un importante college americano. \u00c8 stata successivamente rilasciata su cauzione. Tuttavia, il 13 settembre successivo \u00e8 stata condannata a scontare una pena di 14 giorni di carcere, a cui si aggiunge anche un'ammenda di dollari, un anno di libert\u00e0 vigilata e 250 ore di servizi sociali.\nVita privata.\nDopo quindici anni di fidanzamento, il 6 settembre 1997 ha sposato l'attore William H. Macy, da cui ha avuto due figlie, Sofia Grace nel 2000 e Georgia Grace nel 2002.\nDoppiatrici italiane.\nNelle versioni in italiano dei suoi lavori, Felicity Huffman \u00e8 stata doppiata da:"}
{"id": "692084", "revid": "1652635", "url": "https://it.wikipedia.org/wiki?curid=692084", "title": "Dafne (naiade)", "text": "Dafne (, \"lauro\", indicante l'alloro) o Daphne \u00e8 un personaggio mitologico greco. Si tratta di una delle Naiadi, un tipo di Ninfa femminile associata prevalentemente ai corsi d'acqua dolce nelle loro generalit\u00e0, quindi a fontane, pozzi, sorgenti e ruscelli.\nGenealogia.\nFiglia del dio fluviale Ladone e della naiade Creusa secondo la maggior parte degli autori greci, viene invece considerata figlia di Peneo da parte di alcuni degli autori latini (Ovidio e Igino) e figlia di Amicla sui frammenti di altri autori.\nBiografia.\nCi sono diverse versioni del mito che la riguarda, ma la vicenda nelle sue basi narra che a causa della sua estrema bellezza si attir\u00f2 l'attenzione e l'ardore amoroso del dio Apollo. Ella per\u00f2 rifiut\u00f2 l'amore divino e cominci\u00f2 a fuggire via lontano; Apollo la insegu\u00ec ma poco prima di raggiungerla la fanciulla supplic\u00f2 i genitori, il dio fluviale Ladone e la madre, la naiade Creusa di salvarla. Gli D\u00e8i ascoltarono la preghiera ed ecco che, in un attimo, la giovinetta si trasform\u00f2 in una pianta.\nNe \"Le Metamorfosi\" del poeta latino Publio Ovidio Nasone, che racconta la vicenda nella modalit\u00e0 del racconto amoroso elegiaco, viene invece identificata come essere la figlia di Peneo, un fiume sacro che scorre in Tessaglia.\nAi Giochi Pitici che si svolgevano ogni quattro anni a Delfi proprio in onore di Apollo, una corona di alloro raccolta nella Valle di Tempe in Tessaglia veniva consegnata come premio ai vincitori delle gare; secondo Pausania il Periegeta il motivo di questo era \"semplicemente solo perch\u00e9 la tradizione prevalente vuole che Apollo si innamor\u00f2 di Daphne\".\nIl mito di Dafne ha come prologo l'uccisione da parte di Apollo del serpente Pitone. Secondo il mitografo Igino (\"Fabulae\" 203) il dio insegu\u00ec la ninfa per tutta la Tessaglia, mentre per Pausania il fatto accadde in Arcadia; la ricerca di una ninfa locale da parte di una divinit\u00e0 olimpia, nell'ambito dell'adeguamento arcaico del culto religioso in terra greca \u00e8 uno dei punti fondamentali della narrazione aneddotica ovidiana.\nIl mito.\nDafne fu amata dal dio Apollo. Questo si vantava della sua bravura nel tiro con l'arco deridendo Eros e definendosi migliore nei confronti dell'altro dio. Cos\u00ec Eros, irato, prese due frecce dalla faretra: una con la punta ben acuminata fatta d'oro (destinata a infliggere l'amore di Apollo verso Dafne) e l'altra con la punta stondata fatta di ferro (destinata a far respingere l'amore di Apollo verso Dafne).\nSacerdotessa della Madre Terra, Dafne era una ninfa amante della propria libert\u00e0: ella non solo conquist\u00f2 il cuore di Apollo, ma anche quello di un giovane mortale di nome Leucippo (\"quello dei cavalli bianchi\"), il figlio del re dell'Elide Enomao. Egli si travest\u00ec da donna per potersi accostare a Dafne. Secondo alcune fonti le sacerdotesse decisero, forse per suggerimento di Apollo, di effettuare nude (direttamente nel fiume Ladone) i propri riti segreti; il bagno tuttavia port\u00f2 allo smascheramento di Leucippo che mor\u00ec ucciso dalle stesse fanciulle le quali immersero le loro lance acuminate nel corpo nudo ed inerme del ragazzo.\nGiunse allora il momento in cui Apollo, approfittando della caduta del nemico in amore, si dichiar\u00f2 a Dafne, ma fu respinto. Il dio si mise all'inseguimento della fanciulla che era corsa via spaventata, e stava quasi per raggiungerla quando Dafne, invocato l'aiuto di Gea o del padre, si trasform\u00f2 in un albero di alloro. Da allora fu l'albero preferito di Apollo, che ne porta i rami come una corona.\nIn un'altra versione Apollo, fiero di s\u00e9, vantandosi delle proprie imprese con il dio dell'Amore, cominci\u00f2 a schernirlo per il fatto che le sue armi, l'arco e le frecce, non sembravano poi cos\u00ec adatte a lui; qui l'infatuazione del dio viene causata da un dardo scagliato da un Eros irritato, che voleva far pagare ad Apollo il fatto d'averlo preso in giro dubitando della sua abilit\u00e0 con l'arco. Deciso a vendicarsi, colp\u00ec quindi il dio con una freccia d'oro - in grado di far innamorare alla follia dei e mortali della prima persona su cui avessero posato gli occhi dopo il colpo - mentre la ninfa Dafne, di cui Apollo si era invaghito, con una freccia di piombo che faceva rifiutare l'amore. In tal modo dimostrava inequivocabilmente il potere dell'amore.\nLa ninfa colpita dalla freccia di piombo appena vide Apollo cominci\u00f2 a fuggire. Questi inizi\u00f2 allora ad inseguirla, finch\u00e9 non giunsero entrambi presso il fiume Peneo; qui la ragazza preg\u00f2 il padre di aiutarla (o secondo altre varianti la ninfa si rivolse a Gea ,la Dea-Terra). Dafne si trasform\u00f2 cos\u00ec in un albero di Laurus nobilis (l'alloro). Un torpore pesante afferr\u00f2 le sue membra, una corteccia sottile le si chiuse sul petto, i capelli si trasformarono in foglie, le braccia in rami, i piedi in un attimo furono bloccati e velocemente mutati in radici, il suo volto si perse. Solo la sua bellezza splendente fu lasciata inalterata.\nIl dio, ormai impotente, decise di rendere questa pianta sempreverde e di considerarla a lui sacra e a rappresentare un segno di gloria da porre sul capo dei migliori fra gli uomini, i pi\u00f9 capaci di imprese esaltanti.\nVi \u00e8 infine anche una versione alternativa del primo racconto che ci presenta Dafne come una mortale, figlia di Amicla; appassionata di caccia, era fermamente determinata a preservare la verginit\u00e0. Percorreva le montagne insieme alle sue compagne, cacciatrici come lei, vivendo sotto la protezione di Artemide. Leucippo (lo \"stallone bianco\"), invaghitosi di lei, per avvicinarla si travest\u00ec da donna e si un\u00ec al gruppo delle cacciatrici; a questo punto Apollo, ingelositosi, decise di smascherare l'inganno ispirando al gruppo di giovani donne il desiderio di bagnarsi in una sorgente.\nLeucippo fu costretto a spogliarsi e venne pertanto scoperto (in ci\u00f2 simile al mito di Callisto); solo l'intervento degli dei, che si premurarono di renderlo invisibile, pot\u00e9 impedire al giovane di fare una tragica fine. Apollo nel trambusto che ne segu\u00ec cerc\u00f2 di rapire Dafne la quale per\u00f2 riusc\u00ec a sfuggirgli e, dietro sua preghiera, venne trasformata da Zeus in alloro.\nQuesta storia, in parte differente, narrata dal poeta ellenista Partenio nella sua \"Erotica Pathemata\" (i dolori dell'amore), \u00e8 risultata essere sempre meno familiare, anche perch\u00e9 l'arte del Rinascimento esalt\u00f2 il racconto cos\u00ec come viene descritto da Ovidio. Ma a quanto ne dice anche lo storico ellenistico Filarco di Atene, la cosa era nota a Pausania, che non manc\u00f2 di citarla. \nTempli dedicati a Dafne.\nVi era nella terra dei Lacedemoni, in un luogo chiamato Hypsoi, un tempio detto di \"Artemis Daphnaia\"; sorgeva sulle pendici del monte Cnacadion nei pressi dei confini dei territori soggetti a Sparta e aveva tra i suoi alberi sacri l'alloro.\nInterpretazioni.\nIl mito di Apollo e Dafne \u00e8 stato variamente esaminato come una battaglia tra la castit\u00e0 (Daphne) e il desiderio sessuale (Apollo). Come Apollo insegue per bramosia di lussuria Dafne, cos\u00ec questa si salva attraverso la sua metamorfosi e confinamento nell'albero d'alloro che pu\u00f2 essere visto come un atto di castit\u00e0 eterna. Daphne \u00e8 costretta a sacrificare il suo corpo e diventare una pianta come la sua unica possibilit\u00e0 di fuga dalle pressioni dei costanti desideri sessuali di Apollo. Il dio infine accoglie la castit\u00e0 eterna di Daphne e crea una corona dai suoi rami, trasformando il suo simbolo di castit\u00e0 in un simbolo culturale per lui e tutti gli altri poeti e musicisti.\nPerch\u00e9 lei vuole fuggire? Perch\u00e9 lei \u00e8 \"Artemis Daphnaia\", la sorella del dio, ha osservato l'antropologo e psicoanalista di derivazione freudiana G\u00e9za R\u00f3heim, e anche Joseph Eddy Fontenrose concorda. Altri invece affermano che una sua identificazione automatica con Artemide senza alcun dubbio semplifica eccessivamente l'immagine: l'equazione di Artemide e Daphne nella trasformazione del mito stesso chiaramente non pu\u00f2 funzionare.\nNella letteratura pi\u00f9 recente si \u00e8 anche sostenuto che \"Il bacio\" di Gustav Klimt possa essere un dipinto simbolico del bacio dato a Daphne da Apollo nel momento in cui ella si trasforma in un albero di alloro.\nNelle arti.\nLa maggior parte delle creazioni artistiche riguardanti questo mito si focalizzano sul momento della trasformazione.\nIl mito di Dafne ha dato spunto alla rappresentazione artistica di moltissimi autori, quali i pittori Piero del Pollaiolo, Giorgione, Giovanni Battista Tiepolo e scultori come Gian Lorenzo Bernini, autore di una celebre versione di \"Apollo e Dafne\" (1622-25).\nIl medesimo tema \u00e8 stato trasposto in musica da molti compositori:\nBotanica.\nMentre la storia di Dafne \u00e8 tradizionalmente collegata con l'alloro \"(Laurus nobilis)\", quasi 90 specie di arbusti sempreverdi noti per i loro fiori profumati e i frutti velenosi sono raggruppate sotto il genere Daphne: la \"ghirlanda di fiori\" (Daphne cneorum), Daphne di febbraio o mezereon (Daphne mezereum) e alloro euforbia o alloro di legno (Daphne laureola). Questi generi sono classificati nella famiglia Thymelaeaceae e sono nativi in Asia, Europa e Nord Africa."}
{"id": "692086", "revid": "1444886", "url": "https://it.wikipedia.org/wiki?curid=692086", "title": "Mercurio (elemento chimico)", "text": "Il mercurio \u00e8 un elemento chimico con simbolo Hg e numero atomico 80.\nSi tratta di un metallo di transizione pesante, avente colore argenteo. \u00c8 uno dei pochi elementi della tavola periodica (e l'unico metallo in assoluto) a essere liquido a temperatura ambiente, insieme al bromo e ad altri elementi. Nomi utilizzati anticamente per indicare il mercurio sono argento vivo e idrargirio, dal latino \"hydrargyrum\" (Hydrargyrum \u00e8 il nome da cui derivano le lettere Hg) che a sua volta deriva dal greco \u1f51\u03b4\u03c1\u03ac\u03c1\u03b3\u03c5\u03c1\u03bf\u03c2 \"hydr\u00e1rgyros\", composto da ', \"hydor\" (acqua) e ', \"\u00e1rgyros\" (argento).\nViene principalmente ottenuto per riduzione del cinabro.\nCaratteristiche.\nPropriet\u00e0 fisiche.\nIl mercurio \u00e8 un metallo di transizione dalla tipica colorazione bianco-argentea. Rispetto ad altri metalli, \u00e8 un conduttore scarso di calore, ma un buon conduttore di elettricit\u00e0. Allo stato solido, il mercurio \u00e8 molto duttile e tenero (si pu\u00f2 tagliare con un coltello). Il punto di solidificazione di questo elemento \u00e8 intorno ai \u221238,83 \u00b0C, mentre il punto di ebollizione si aggira al di sopra dei 356 \u00b0C, valori che sono insolitamente bassi per un metallo. Difatti il mercurio \u00e8 l'unico metallo liquido anche a temperatura ambiente (recentemente si suggerisce l'esistenza allo stato liquido anche dell'elemento successivo del gruppo 12: il copernicio).\nSebbene queste caratteristiche siano in parte dovute a effetti relativistici e di dominio della fisica quantistica, possiamo riassumere la spiegazione come segue: il mercurio ha una forza di coesione maggiore della forza di adesione, ovvero una configurazione elettronica unica nella quale gli elettroni riempiono tutti gli orbitali disponibili fino al 6\"s\". Poich\u00e9 questa configurazione resiste fortemente alla rimozione di un elettrone, il mercurio ha la tendenza a comportarsi quasi come un gas nobile formando legami deboli e fondendo a temperature basse (significa, per l'appunto, che basta una minore agitazione termica per spezzare i legami). Un'ulteriore conferma di questa attitudine insolita deriva dal fatto che il mercurio evapora formando un gas monoatomico, proprio come i gas nobili. Si rende dunque necessaria la sua conservazione sotto toluene o altre sostanze che ne impediscano la dispersione nell'ambiente.\nLa stabilit\u00e0 dell'orbitale 6\"s\" \u00e8 dovuta alla presenza di un orbitale riempito 4\"f\". Infatti sappiamo che gli orbitali \"f\" sono abbastanza interni e dunque la loro azione schermante contro la carica nucleare \u00e8 piuttosto scarsa, dunque il raggio atomico diminuisce (come avviene nella contrazione lantanoidea). Per gli altri elementi del gruppo (lo zinco e il cadmio) gli alti punti di fusione ed ebollizione sono dovuti alla presenza di un guscio \"f\" incompleto.\nL'oro, che si trova a sinistra del mercurio nella tavola periodica, \u00e8 costituito da atomi con un elettrone in meno nell'orbitale 6\"s\". Questi elettroni vengono pi\u00f9 facilmente rimossi e sono condivisi tra i vari atomi di oro i quali, in questo caso, possono formare saldi legami metallici.\nIl motivo per cui, invece, il mercurio risulta tenero e duttile \u00e8 da ricercare negli elettroni del guscio \"d\" che, essendo completo, difficilmente tende a formare dei legami e quindi i suoi elettroni non vengono messi in gioco.\nChimiche.\nIl mercurio reagisce con acidi ossidanti come l'acido nitrico e l'acido solforico concentrati. Si ossida difficilmente all'aria.\nStati di ossidazione.\nIl mercurio, cos\u00ec come lo zinco e il cadmio, ha due elettroni \"s\" oltre a un guscio \"d\" completo, per cui la rimozione degli e\u2212 \"s\" \u00e8 facilitata e permette all'atomo di mercurio di diventare un catione bivalente. Il numero di ossidazione tipico e pi\u00f9 stabile risulta, perci\u00f2, il +2.\nSono noti anche composti cosiddetti \"mercurosi\" (con stato di ossidazione +1). Tuttavia \u00e8 bene precisare che lo ione Hg+ non esiste dal momento che i composti mercurosi sono tutti dimeri. Se cos\u00ec non fosse, Hg+ avrebbe un elettrone spaiato e i suoi composti risulterebbero paramagnetici. Gli esperimenti hanno dimostrato che non accade questo.\nLa dimostrazione di questa ipotesi parte dal calcolo delle costanti di equilibrio, le quali si possono misurare e ci permettono di riconoscere le specie presenti in soluzione. I composti mercurosi si possono ottenere spesso dai corrispondenti composti mercurici, trattati direttamente con altro mercurio. Prendiamo, ad esempio, la reazione:\novvero\nSecondo la legge dell'azione di massa di Guldberg e Waage,\nAd ogni modo, i dati sperimentali hanno altres\u00ec confermato che ci\u00f2 non \u00e8 vero. Proviamo a \"ritoccare\" la reazione riscrivendola come:\nallora, sempre in base alla stessa legge, dovrebbe risultare che:\nStavolta gli esperimenti hanno confermato la teoria e abbiamo ottenuto la prova che gli ioni mercurosi, ovvero quelli a stato di ossidazione +1, sono di tipo (Hg2)2+ o, pi\u00f9 elegantemente, (Hg-Hg)2+.\nIn composti come Hg2Cl2 si ritrova quanto appena affermato. In questi ioni, le due specie Hg+, con configurazione 6\"s\"1 a causa della rimozione di un e\u2212, sono legate insieme usando i loro elettroni\" s\",si ottiene uno spaiamento di elettroni che porta alla formazione di composti mercurosi tutti diamagnetici.\nNumeri di ossidazione superiori.\nNon esistono numeri di ossidazione superiori a +2 per il mercurio poich\u00e9 la rimozione di un terzo elettrone comporterebbe la distruzione della simmetria del guscio d completo dell'atomo di Hg. Per concludere \u00e8 bene sottolineare che negli anni settanta si era sparsa la voce della sintesi di un composto di mercurio +3, oggi ritenuta falsa. Nel 2007, invece, \u00e8 stato pubblicato un articolo nel quale si afferma l'esistenza di un probabile composto di mercurio con numero d'ossidazione +4.\nAmalgami.\nIl mercurio interagisce con altri metalli, tipo oro e argento, per formare i cosiddetti amalgami. Il ferro \u00e8 un'eccezione e fiaschi di ferro sono stati tradizionalmente impiegati, specie durante l'attivit\u00e0 estrattiva, per contenere e commerciare il mercurio. Diversi altri metalli della prima serie di transizione, esclusi il manganese, il rame, lo zinco, il platino e pochi altri elementi formano s\u00ec degli amalgami, ma molto lentamente.\nIl mercurio si lega prontamente con l'alluminio per formare un amalgama di Hg-Al se i due metalli puri vengono a contatto. Poich\u00e9 l'amalgama distrugge lo strato di ossido di alluminio (Al2O3) che passiva l'alluminio metallico, anche piccole quantit\u00e0 di mercurio sono in grado di danneggiare il metallo in profondit\u00e0. Per questo motivo \u00e8 sconsigliato il trasporto di mercurio a bordo di aeromobili a causa del rischio di formazioni di amalgami con parti del velivolo.\nIsotopi.\nCi sono sette isotopi stabili del mercurio, di cui il mercurio-202 \u00e8 il pi\u00f9 abbondante (29,86% del totale). L'isotopo pi\u00f9 longevo \u00e8 il 194Hg con un'emivita di 444 anni, seguito da 203Hg, con un'emivita di 46-47 giorni. La maggior parte degli altri radioisotopi decadono entro un giorno. 199Hg e 201Hg sono i nuclei pi\u00f9 studiati con la tecnologia NMR.\nApplicazioni.\nIl mercurio trova principale impiego nella preparazione di prodotti chimici industriali e in campo elettrico ed elettronico. Viene usato nei barometri, sfigmomanometri, coulombometri, pompe a diffusione e molti altri strumenti da laboratorio, scelto perch\u00e9 liquido, opaco e di alta densit\u00e0. Veniva usato anche nei termometri prima di essere eliminato a causa della sua tossicit\u00e0.\nTra i suoi impieghi in campo elettrico ed elettronico rientrano la realizzazione di interruttori, elettrodi, pile. In campo medico, l'amalgama di mercurio con altri metalli \u00e8 usato per realizzare le otturazioni dentali.\nNelle \"celle a mercurio\" viene utilizzato un elettrodo di mercurio liquido per condurre l'elettrolisi del cloruro di sodio in acqua, per produrre cloro gassoso e idrossido di sodio.\nIl mercurio \u00e8 stato usato anche come liquido di raffreddamento in alcuni tipi di centrale nucleare e per realizzare telescopi a specchio liquido.\nIl mercurio ha trovato impiego anche nella purificazione dei minerali di oro e argento, attraverso la formazione di amalgami. Questo utilizzo, altamente inquinante e nocivo per l'ambiente e i minatori, \u00e8 ancora diffuso nelle miniere d'oro del bacino del Rio delle Amazzoni, in Brasile.\nI vapori di mercurio sono usati in alcuni tipi di lampade a fluorescenza.\nGrazie alla elevata tensione superficiale \u00e8 un liquido che non penetra nelle porosit\u00e0 aperte dei comuni materiali da costruzione. Questo permette di misurare la distribuzione della porosit\u00e0 aperta dei materiali mediante porosimetria a intrusione di mercurio.\nAncora pi\u00f9 vasti sono gli utilizzi dei composti chimici del mercurio: catalizzatori, coloranti, insetticidi. Molti degli usi comuni in passato, compresi erbicidi e farmaci, sono stati abbandonati per la tossicit\u00e0 del mercurio.\nStoria.\nIl mercurio era gi\u00e0 noto in tempi antichi in Cina e India; fu anche rinvenuto in tombe dell'Antico Egitto risalenti al 1500 a.C. In Cina, India e Tibet si riteneva che il mercurio prolungasse la vita, curasse le fratture e aiutasse a conservare la buona salute. Si narra che il primo imperatore della Cina, Qin Shi Huang Di, sia impazzito e quindi morto per l'ingestione di pillole di mercurio che nelle intenzioni avrebbero dovuto garantirgli vita eterna. Gli antichi greci e romani lo usavano negli unguenti e come cosmetico.\nPer gli alchimisti, il mercurio era spesso visto come uno degli elementi primordiali che costituiscono la materia; la parola ind\u00f9 per \"alchimia\" \u00e8 \"rasav\u0101tam\" che significa letteralmente \"la via del mercurio\"; si riteneva che cambiando il tipo e tenore di zolfo, il mercurio poteva essere trasformato in qualsiasi altro metallo, in special modo l'oro.\nIl simbolo chimico attuale del mercurio \u00e8 \"Hg\" e deriva dalla parola \"hydrargyrum\", latinizzazione del termine greco \"`\u03a5\u03b4\u03c1\u03b1\u03c1\u03b3\u03c5\u03c1\u03bf\u03c2\" (\"hydrargyros\"), parola composta dai termini corrispondenti ad \"acqua\" e \"argento\", per via del suo aspetto liquido e metallico. L'elemento prese quindi il nome del dio romano Mercurio per via della sua scorrevolezza e mobilit\u00e0. Dal termine \"hydrargyrum\" derivano idrargirismo, intossicazione cronica da mercurio e idrargirite, minerale pi\u00f9 noto col nome di calomelano.\nManifattura di cappelli.\nTra la seconda met\u00e0 del XVIII secolo e i primi anni del XIX secolo la produzione di cappelli di feltro passava attraverso un processo chiamato \"carotatura\" che consisteva nell'immergere le pelli di animali in una soluzione color arancione di nitrato mercurico, Hg(NO3)2. Questo processo separava il pelo dalla pelle, compattandolo. La tossicit\u00e0 della soluzione e dei suoi vapori causarono moltissimi casi di avvelenamento tra i fabbricanti di cappelli che si manifestarono con sintomi come tremori, instabilit\u00e0 emotiva, insonnia, demenza e allucinazioni. A tali casi si ispir\u00f2 Lewis Carroll per il personaggio del Cappellaio Matto in \"Alice nel Paese delle Meraviglie\".\nOdontoiatria.\nIl mercurio metallico \u00e8 l'ingrediente principale dell'amalgama d'argento, materiale composito a matrice metallica per uso odontoiatrico. La tossicit\u00e0 dell'amalgama \u00e8 oggetto di controversia sin dall'introduzione; in tempi recenti \u00e8 sempre pi\u00f9 spesso sostituito da materiali alternativi, principalmente resine composite e cementi vetroionomerici.\nMedicina.\nMolti dei composti del mercurio sono stati usati nei secoli scorsi a scopo terapeutico e profilattico. Oggi sono molto meno diffusi, data la maggiore consapevolezza dei loro effetti tossici.\nIl cloruro mercuroso (noto anche come \"calomelano\") e il mersalile sono stati usati tradizionalmente come diuretico, disinfettante locale e lassativo. Il cloruro mercurico (o \"sublimato corrosivo\") era usato anch'esso come disinfettante, nonch\u00e9 nel trattamento della sifilide, anche se gli effetti collaterali erano tali da andare a confondersi con i sintomi della malattia stessa.\nDisinfettanti locali per uso esterno a base di sali di mercurio (ad esempio il \"Mercurocromo\") trovano ancora impiego in numerose nazioni, bench\u00e9 in altre siano stati messi al bando.\nDisponibilit\u00e0.\nIl mercurio \u00e8 un elemento raro nella crosta terrestre, presente in ragione di solo 0,08\u00a0ppm. Tuttavia, a causa di una sua relativa inerzia nel combinarsi con gli altri elementi chimici della crosta terrestre, i suoi minerali sono particolarmente ricchi, arrivando a contenere mercurio fino al 2,5% (persino i giacimenti pi\u00f9 poveri hanno una concentrazione di mercurio dello 0,1%, volte maggiore della concentrazione media). Ci\u00f2 fa del mercurio uno dei metalli meno onerosi da purificare. \u00c8 abbastanza certo che le ultime miniere di mercurio sfruttabili siano state scoperte in Algeria a met\u00e0 degli anni settanta; da allora la produzione mondiale annua di mercurio \u00e8 scesa da tonnellate all'anno alle attuali tonnellate all'anno.\nSi trova raramente come metallo nativo e pi\u00f9 spesso nel cinabro, nella corderoite, nella livingstonite e in altri minerali. Il cinabro (chimicamente solfuro mercurico, HgS) \u00e8 il pi\u00f9 comune di essi. Il metallo \u00e8 estratto per arrostimento del cinabro in aria e successiva condensazione dei vapori\nI maggiori produttori odierni sono la Spagna, il Kirghizistan, la Cina e il Tagikistan. Dalle miniere di Huancavelica, in Per\u00f9, sono state estratte nel corso di tre secoli oltre tonnellate di metallo, sin dall'apertura delle miniere nel 1563. Il mercurio peruviano fu essenziale per la produzione dell'argento nelle colonie spagnole d'America. Vi sono indizi che miniere di cinabro erano attivamente sfruttate in Cina, in Asia Minore, in Per\u00f9 gi\u00e0 due o tre millenni fa.\nMolte delle miniere che in Italia, Slovenia, Stati Uniti e Messico contribuivano alla maggior parte della produzione mondiale sono oggi esaurite o comunque non pi\u00f9 coltivate in quanto antieconomiche. L'Italia, per esempio, con le miniere del Monte Amiata e alcuni giacimenti in Alta Versilia nella zona di Levigliani e Retignano (Toscana) (e fino al 1943 di Postumia) ha avuto fino agli anni cinquanta del secolo scorso un ruolo predominante nella produzione del mercurio. Oggi esiste un museo minerario ad Abbadia San Salvatore, paese dove avveniva in prevalenza l'estrazione del mercurio dal suo minerale (cinabro) mentre un altro museo minerario si trova a Santa Fiora. Il Museo delle Miniere di Mercurio del Monte Amiata a Santa Fiora, situato al piano terreno del Palazzo Sforza Cesarini, ripropone le vicende legate all'attivit\u00e0 mineraria tra Ottocento e Novecento e fornisce ampia documentazione sulle tecniche di estrazione sin dai tempi pi\u00f9 antichi, sugli strumenti usati e sui siti minerari dell'intera zona.\nNel 2012 l'UNESCO ha iscritto nella lista del patrimonio mondiale dell'umanit\u00e0 i siti del patrimonio del mercurio di Almad\u00e9n ed Idria.\nNOTA: dati degli Stati Uniti non pubblicati.\nTossicit\u00e0.\nIl mercurio \u00e8 fortemente tossico; l'introduzione nell'organismo pu\u00f2 avvenire sia per ingestione, sia per inalazione dei vapori, sia per semplice contatto (\u00e8 in grado di attraversare la pelle). Per quanto riguarda il mercurio elementare (il metallo liquido), il rischio maggiore di intossicazione acuta \u00e8 legato ai vapori, in quanto l'assorbimento cutaneo \u00e8 trascurabile, cos\u00ec come anche quello intestinale. Discorso diverso invece per i sali di mercurio, pi\u00f9 facilmente assumibili attraverso la catena alimentare. La forma pi\u00f9 pericolosa per la salute umana \u00e8 comunque quella organica (principalmente metilmercurio) presente nel pesce ed altri alimenti, che vengono assorbiti ed accumulati con maggiore efficienza dai tessuti\nLa tossicit\u00e0 del mercurio \u00e8 nota sin dall'antichit\u00e0: i Romani erano infatti a conoscenza dei sintomi nervosi dell'esposizione all'elemento. Le fonti storiche di allora citano che Mitridate, re del Ponto, era uso prevenire i potenziali tentativi di avvelenamento attraverso un filtro composto da una cinquantina di sostanze naturali. E tra queste sostanze vi erano sia il mercurio sia l'arsenico. Nel Medioevo, gli alchimisti furono attratti dalle propriet\u00e0 dell'elemento e la sua tossicit\u00e0 era gi\u00e0 nota da essere utilizzato per avvelenamenti; alcuni indizi spingono a ritenere che Napoleone, Ivan il Terribile e Carlo II d'Inghilterra siano morti per avvelenamento da mercurio.\nNell'et\u00e0 moderna, la tossicit\u00e0 del mercurio e i suoi effetti nocivi sulla salute della mente si fecero palesi in particolare nell'Inghilterra dell'Ottocento, quando disordini mentali si diffusero tra i produttori di cappelli, che utilizzavano grandi quantit\u00e0 dell'elemento per lavorare il feltro. La diffusione di tali sintomi ispir\u00f2 con tutta probabilit\u00e0 lo scrittore e matematico Lewis Carroll nell'ideazione della figura del Cappellaio Matto, resa celebre dal romanzo Alice nel Paese delle Meraviglie.\nNella storia recente si ricorda il disastro ambientale nella baia di Minamata provocato da metilmercuriali. Tracce di mercurio sono state trovate nei fondali adiacenti ai grossi impianti petrolchimici. La contaminazione \u00e8 dovuta alle acque di scarico derivanti dalle vecchie celle a mercurio del processo cloro-soda.\nLa fonte principale di assunzione di mercurio \u00e8 formata dal cibo, oltre agli impieghi negli antisettici, nelle vernici, nelle cere per pavimenti, nei lucidanti per mobili, negli ammorbidenti e nei filtri per i condizionatori di aria.\nStudi rigorosi sulla tossicit\u00e0 dell'elemento, in ogni caso, presero il via solo all'inizio del Novecento. Da ricordare il testo \"I pericoli dei vapori di mercurio e dell'amalgama\" (titolo originale \"Die Gef\u00e4hrlichkeit des Quecksilberdampfes\", 1926) del chimico tedesco Alfred Stock, che pot\u00e9 studiare gli effetti acuti dell'esposizione al mercurio in seguito a un accidentale rovesciamento nel suo studio di un flacone colmo dell'elemento.\n\u00c8 stato pi\u00f9 volte ipotizzato che alcuni sali di mercurio in particolare il Thimerosal, utilizzati nella preparazione dei vaccini, possano avere un ruolo, mai tuttavia dimostrato, nell'insorgenza dei disturbi autistici. Sebbene il Thimerosal faccia uso di composti organo-mercuriali (e non di metilmercurio) che l'organismo umano riesce a metabolizzare, negli Stati Uniti, nell'Unione europea e in alcuni altri paesi viene progressivamente eliminato dai vaccini a uso pediatrico, per ridurre la potenziale sovra-esposizione al mercurio nei bambini.\nIl metilmercurio in particolare renderebbe l'organismo incapace di provvedere alla disintossicazione dei metalli pesanti, che si accumulerebbero cos\u00ec nell'organismo con grave effetto neurotossico, inoltre anche l'attivit\u00e0 di alcuni enzimi verrebbe seriamente compromessa e si originerebbero cos\u00ec gravi scompensi metabolici, inoltre induce atassia, insonnia, parestesie, restringimento del campo visivo, disartria, ipoacusia.\nIl mercurio presente nelle otturazioni dentali in amalgama (di colore argenteo) \u00e8 stato accusato di una serie di interazioni con l'organismo capaci di indurre patologie di varia natura. La quantit\u00e0 di studi sempre pi\u00f9 ampi effettuati sulla popolazione sembra per\u00f2 confermare l'assenza di pericoli significativi, evidenza ribadita da tutte le maggiori istituzioni mediche. Organismi internazionali che si occupano di salute pubblica come l'OMS e l'Unione europea, nel quadro di una progressiva limitazione all'uso del mercurio per rischi ambientali consigliano comunque un suo utilizzo limitato, privilegiando materiali alternativi quando possibile, in particolare su soggetti potenzialmente vulnerabili come bambini e donne in gravidanza.\nIl consumo di pesce \u00e8 la pi\u00f9 importante causa di esposizione all'ingestione di mercurio negli animali e negli esseri umani. Alcuni grandi pesci, come il tonno azzurro e il pesce spada, possono contenere alti livelli del metallo per il fenomeno del bioaccumulo, in conseguenza del fatto che si tratta di pesci in cima alla catena alimentare marina; un grande consumo di questi prodotti ittici pu\u00f2 comportare l'instaurarsi di avvelenamento da mercurio. La FDA raccomanda per determinate categorie di persone, ovvero bambini pi\u00f9 piccoli, madri allattanti e donne che potrebbero cominciare una gravidanza, di non consumare alla settimana pi\u00f9 di 340 grammi di prodotti ittici con basso contenuto di mercurio (come gamberetti, tonno in scatola, salmone, merluzzo e pesce gatto); nel caso di pesci a maggior contenuto di mercurio, come il tonno alalunga, e nel caso di pesce pescato amatorialmente in acque non considerate sicure, il consumo massimo settimanale \u00e8 dimezzato (170 grammi); sono da evitare, inoltre, i grandi pesci, come squalo e pesce spada.\nProblemi ambientali e regolamentazione.\nIl grave problema della tossicit\u00e0 ambientale del mercurio ha portato ad una serie di iniziative da parte di organismi nazionali ed internazionali che si occupano di tutela dell'ambiente e salute pubblica, impegnati per una sua progressiva eliminazione dai cicli produttivi in ogni sua forma. Nel 2013 questi sforzi si sono concretizzati nella Convenzione di Minamata, un accordo internazionale firmato da pi\u00f9 di cento Paesi in cui si prevede l'introduzione progressiva di una serie di misure di contenimento, per arrivare nel 2020 alla messa al bando totale di alcuni dispositivi, tra cui batterie, lampade a fluorescenza e cosmetici.\nL'Unione europea \u00e8 a sua volta impegnata sullo stesso obiettivo, avendo nel 2005 fissato un programma in pi\u00f9 punti (EU mercury strategy) in cui si indicavano una serie di misure volte alla diminuzione progressiva dell'uso del mercurio in ogni sua forma.\nAlternative al termometro a mercurio.\nA partire dal 3 aprile 2009 il termometro a mercurio, a causa della sua tossicit\u00e0, \u00e8 stato bandito dal mercato italiano, secondo quanto previsto da una direttiva dell'Unione europea, attuata con l'emanazione del decreto ministeriale del 30 luglio 2008.\nCome alternativa si sono quindi diffusi i termometri digitali, o termometri a liquido contenenti galinstano.\nComposti.\nComposti mercurici.\nSi ottengono generalmente per ossidazione dei composti mercurosi; il potenziale Hg2/2Hg2+ \u00e8 pari a ."}
{"id": "692089", "revid": "109751544", "url": "https://it.wikipedia.org/wiki?curid=692089", "title": "Raku", "text": "Raku-yaki (\u697d\u713c) o raku \u00e8 una tecnica di costruzione e di cottura giapponese per la fabbricazione di ciotole in argilla per la cerimonia del t\u00e8.\nStoria.\nIl \"raku\" \u00e8 una tecnica di cottura della ceramica giapponese, nata in sintonia con lo spirito zen, in grado di esaltare l'armonia delle piccole cose e la bellezza nella semplicit\u00e0 e naturalezza delle forme. Il Raku \u00e8 un'arte al servizio di un'altra arte, la cerimonia del t\u00e8: un rito, realizzato con oggetti poveri, incentrato sulla tazza che gli ospiti si scambiavano. Le sue dimensioni erano tali da poter essere contenuta nel palmo della mano.\nL'invenzione della tecnica \"raku\" \u00e8 attribuita a un artigiano coreano addetto alla produzione di tegole dell'epoca Momoyama (XVI secolo d.C.), \"Chojiro\", che la svilupp\u00f2 per facilitare la fabbricazione delle ciotole per la cerimonia del t\u00e8 (e il suo mecenate fu Sen no Riky\u016b, era un maestro di questa cerimonia). Il termine giapponese \"raku\" significa \"comodo, rilassato, piacevole, gioia di vivere\", e deriva dal sobborgo di Ky\u014dto nel quale era estratta l'argilla nel sedicesimo secolo. Da quel momento divenne anche il cognome e il sigillo della stirpe di ceramisti discendente da \"Chojiro\", tuttora attiva in Giappone.\nTecnica.\nLe tazze vengono cotte ad una temperatura che varia dai 750- 950 \u00b0C, raggiunta la temperatura vengono rimosse immediatamente dal forno e lasciate raffreddare all'aria aperta. \nLa tecnica utilizzata da molti ceramisti occidentali, dove prevede il collocamento delle ceramiche in contenitori pieni di materiale combustibile, non pu\u00f2 essere considerata una pratica tradizionale giapponese del Raku, ma da attribuire alla tecnica Raku Americano.\nRaku americano.\nRaku divenne popolare tra i vasai americani alla fine degli anni '50 con l'aiuto di Paul Soldner. Gli americani mantennero il processo di cottura generale, cio\u00e8 riscaldando rapidamente la ceramica a temperature elevate e raffreddandola rapidamente, ma continuarono a formare il loro stile unico di Raku. I risultati imprevedibili di Raku e il colore intenso , brillante e con molte sfumature attirarono molti vasai moderni. \nA seconda dell'effetto desiderato dall'artista, la ceramica viene immediatamente raffreddata in acqua o collocata in un bidone pieno di materiale combustibile, come giornali e segatura, coprendo.\nL'acqua raffredda immediatamente la ceramica, fermando le reazioni chimiche della glassa e fissando i colori. Il materiale combustibile invece provoca una riduzione, che colora di nero le parti non smaltate della ceramica. la quantit\u00e0 di ossigeno consentita durante il processo di cottura e il raffreddamento influenza gli effetti sul colore."}
{"id": "692091", "revid": "148107", "url": "https://it.wikipedia.org/wiki?curid=692091", "title": "Teorema di unicit\u00e0 del limite", "text": "Il teorema di unicit\u00e0 del limite \u00e8 un teorema di matematica, e pi\u00f9 precisamente di analisi. Assume forme diverse a seconda dei contesti, ed in ciascuno di questi afferma che non possono esserci due limiti distinti. Si applica soprattutto a successioni e funzioni.\nSuccessioni.\nEnunciato.\nIl teorema di unicit\u00e0 del limite per le successioni asserisce che\nUna successione formula_1 di numeri reali non pu\u00f2 avere due limiti distinti.\nIn altre parole, se la successione ha un limite, questo \u00e8 unico.\nDimostrazione.\nSupponiamo che formula_2 siano limiti (finiti; in verit\u00e0, si pu\u00f2 facilmente eliminare tale restrizione) della successione formula_3. Mostreremo che formula_4.\nPer la definizione di limite, per ogni formula_5 esistono formula_6 ed formula_7 tali che per ogni formula_8 \u00e8 vera formula_9, e per ogni formula_10 \u00e8 vera formula_11 . Sia formula_12 il massimo tra formula_6 e formula_7. Allora per ogni formula_15 abbiamo\nper la disuguaglianza triangolare. Quindi formula_17 per ogni formula_18, e quindi formula_19. Quindi formula_4.\nGeneralizzazioni.\nIl teorema vale (con analoga dimostrazione) anche per qualsiasi successione di punti in uno spazio metrico. Pi\u00f9 in generale, vale in qualsiasi spazio topologico di Hausdorff. \nFunzioni.\nEnunciato.\nIl teorema di unicit\u00e0 del limite per le funzioni asserisce che\nUna funzione formula_21 definita su un intervallo aperto formula_22 dei numeri reali non pu\u00f2 avere due limiti distinti in un punto formula_23 di accumulazione per formula_22.\nIn altre parole, se la funzione ha limite in formula_23, questo \u00e8 unico.\nDimostrazione.\nSupponiamo che formula_2 siano limiti della funzione in formula_23. Mostreremo che formula_4, ragionando per assurdo e supponendo quindi che formula_29 e formula_30 siano distinti. Allora esistono due intorni formula_31 di formula_32 e formula_33 di formula_34 disgiunti.\nPer definizione di limite, esistono due intorni formula_35 e formula_36 di formula_37 per cui vale:\nL'insieme formula_48 \u00e8 un altro intorno di formula_23, quindi contiene un punto formula_50 di formula_22 diverso da formula_23 perch\u00e9 \nformula_23 \u00e8 punto di accumulazione per formula_22.\nPer questo punto, formula_55 \u00e8 contemporaneamente in formula_39 e formula_33, che per\u00f2 sono disgiunti: questo \u00e8 assurdo.\nGeneralizzazioni.\nIl teorema vale (con analoga dimostrazione) anche per qualsiasi funzione formula_58 fra spazi metrici, come ad esempio lo spazio euclideo formula_59 o un qualsiasi suo sottoinsieme. Pi\u00f9 in generale, vale per funzioni fra spazi topologici, con l'ipotesi che il codominio formula_60 sia di Hausdorff.\nOsservazione.\nL'ipotesi nell'enunciato generale che il codominio sia uno spazio di Hausdorff (come formula_61 con l'usuale topologia euclidea) \u00e8 la chiave di tutto il teorema. Infatti in uno spazio non di Hausdorff in generale non vale l'unicit\u00e0 del limite. Basti vedere quest'esempio:\nSia formula_62 con la topologia euclidea, mentre formula_63 con la topologia della semicontinuit\u00e0 inferiore, cio\u00e8 i cui aperti sono le semirette destre; sia formula_64. Allora la funzione ammette infiniti limiti, in particolare:\nInfatti, scelto un qualsiasi formula_66, i suoi intorni sono gli insiemi del tipo formula_68, con formula_69 &gt; 0, dunque essi contengono l'immagine di un qualsiasi intorno dello 0 dato secondo la topologia euclidea, cio\u00e8 degli intervalli formula_70, restringendo opportunamente il raggio formula_71."}
{"id": "692095", "revid": "31886", "url": "https://it.wikipedia.org/wiki?curid=692095", "title": "Polarografia", "text": "La polarografia \u00e8 una tecnica elettroanalitica che permette di condurre delle analisi qualitative e quantitative tramite la misurazione della corrente che fluisce in una cella elettrochimica durante un'elettrolisi a tensione controllata. Rappresenta una variante della voltammetria, dalla quale si differenzia per l'utilizzo di un elettrodo di lavoro a mercurio.\nQuesta tecnica fu ideata e sviluppata dal chimico cecoslovacco Jaroslav Heyrovsk\u00fd nel 1922.\nIl termine \"polarografia\" \u00e8 riferito al fatto che l'elettrodo di lavoro \u00e8 idealmente polarizzabile.\nApparecchiatura utilizzata.\nL'apparecchiatura utilizzata per svolgere indagini polarografiche \u00e8 detta polarografo.\nUn polarografo \u00e8 costituito da un elettrodo a goccia di mercurio (o DME dall'inglese \"Dropping Mercury Electrode\"), che funge da elettrodo di lavoro e da un elettrodo di riferimento a potenziale costante (costituito in genere da un elettrodo a calomelano o un elettrodo ad argento).\nL'elettrodo a goccia di mercurio \u00e8 costituito da un capillare dal quale cadono gocce di mercurio, le quali hanno un tempo di vita breve (5-20\u00a0s), durante il quale interagiscono con la soluzione elettrolitica, dando luogo al fenomeno dell'elettrolisi.\nCorrente di diffusione.\nLa corrente che viene monitorata in polarografia convenzionale \u00e8 la corrente di diffusione, id. Questa corrente \u00e8 proporzionale alla concentrazione delle specie da analizzare e quindi si pu\u00f2 utilizzare per calcoli quantitativi. Per avere una corrente di elettrolisi che dipenda solo dalla diffusione, dovuta al gradiente di concentrazione esistente tra la zone centrale e la zona adiacente all'elettrodo DME, si devono eliminare tutti gli altri fattori che causerebbero movimento degli ioni in soluzione. Questi fattori sono la \"convezione\" (agitazione meccanica o magnetica) e la \"migrazione elettrica\". La convezione viene evitata lasciando in quiete la soluzione, mentre la migrazione elettrica viene contrastata tramite l'aggiunta di un elettrolita in grandi quantit\u00e0, per esempio usando KCl.\nIl polarogramma.\nRiportando su un grafico la corrente di elettrolisi contro il potenziale applicato all'elettrodo si ha un polarogramma.\nLa corrente che circola nel circuito polarografico viene misurata in continuazione e l'oscillazione della corrente nel polarogramma \u00e8 dovuta al distacco e alla formazione delle gocce, che provocano una continua variazione della superficie dell'elettrodo. Lo sgocciolare, per\u00f2, garantisce la riproducibilit\u00e0 dei dati in quanto l'elettrodo di lavoro \u00e8 sempre nuovo e pulito. Un'analisi polarografica, quindi, dipende solo dalla concentrazione delle specie da analizzare e dai loro coefficienti di diffusione.\nOltre a una elevata riproducibilit\u00e0, un'analisi polarografica vanta la possibilit\u00e0 di essere ripetuta sullo stesso campione un numero elevato di volte senza mostrare variazioni apprezzabili nei risultati, con conseguente diminuzione dell'errore sperimentale. Questo \u00e8 possibile poich\u00e9 durante l'analisi viene ridotta solamente una piccolissima parte di analita.\nLa prima porzione di curva, quella parallela all'asse delle x, rappresenta la \"corrente di carica\". Questa corrente non-faradica \u00e8 dovuta alla formazione di un doppio strato elettrico in prossimit\u00e0 dell'elettrodo di lavoro, fenomeno legato alla polarizzabilit\u00e0 di quest'ultimo. La zona del grafico in cui si ha un forte incremento della corrente \u00e8 la parte che indica che il potenziale d'elettrolisi \u00e8 stato eguagliato e superato. Leggendo il potenziale a met\u00e0 altezza della curva si avr\u00e0 il cosiddetto potenziale di semionda, V1/2, approssimabile al potenziale standard di riduzione. Questo valore \u00e8 caratteristico per ogni sostanza e permette di effettuare un'analisi qualitativa della soluzione in esame. Dopo questa impennata si ha una corrente costante (plateau) dovuta solo alla diffusione. Sottraendo la corrente del plateau alla corrente di carica si ha la corrente di diffusione.\nLa corrente di diffusione pu\u00f2 essere espressa tramite l'equazione di Ilkovic:\ndove:\nQuesta legge \u00e8 valida approssimando la goccia di mercurio a una forma sferica.\nUtilizzando questa legge quindi si pu\u00f2 determinare, oltre alla concentrazione, anche il coefficiente di diffusione di una determinata specie chimica. Raggruppando i termini costanti, l'equazione assume la forma semplificata id = K C.\nSe la soluzione da analizzare comprende pi\u00f9 elementi il polarogramma avr\u00e0 pi\u00f9 plateau, uno per ogni specie analizzata. Ogni incremento di corrente indicher\u00e0 una specie diversa perch\u00e9 corrisponder\u00e0 a un diverso potenziale standard di riduzione. In questo caso la corrente di diffusione, id, sar\u00e0 calcolata sottraendo le correnti relative ai due plateau interessati.\nCondizioni operative.\nUtilizzando un elettrodo a mercurio si hanno vantaggi non solo dal punto di vista della riproducibilit\u00e0, ma anche dal punto di vista delle specie analizzabili. La grande sovratensione esistente tra mercurio (Hg) e ione idronio (H+) infatti fa s\u00ec che quest'ultimo si riduca a un potenziale abbastanza basso (circa \u20131,2\u00a0V) da permettere l'analisi di molti metalli altrimenti non analizzabili elettrochimicamente.\nL'intervallo di valori di potenziale in cui lavora la polarografia, con elettrodo DME, va da \u20131,2\u00a0V fino a 0,6\u00a0V (dopo questo valore si ha l'ossidazione del mercurio). Questi valori di potenziale permettono di analizzare: metalli di transizione, alcuni ioni delle terre rare e dei metalli alcalino terrosi. Per alcuni metalli fortemente idrolizzabili le analisi si effettuano utilizzando solventi che non siano acquosi.\nUn problema comune a tutte le analisi polarografiche \u00e8 la presenza di ossigeno disciolto in soluzione, infatti l'ossigeno pu\u00f2 essere ridotto durante l'analisi, verso \u20130,1\u00a0V a O- come H2O2 e successivamente verso \u20130,9\u00a0V a O2- come H2O, interferendo quindi con le correnti di diffusione degli analiti. Per eliminare l'ossigeno dalla soluzione vi si fa gorgogliare azoto gassoso in modo da saturare l'ambiente. \u00c8 evidente quindi che in un'analisi polarografica gli elettrodi e il campione da analizzare devono essere isolati dall'ambiente esterno.\nVarianti della polarografia classica.\nLa tecnica polarografica finora descritta ha un limite di rivelabilit\u00e0 pari a circa 10\u22126\u00a0moli/litro. Altri metodi polarografici, pi\u00f9 moderni, sono in grado di arrivare a concentrazioni pari a 10\u22128, 10\u22129\u00a0M.\nAlcuni metodi per aumentare la sensibilit\u00e0 si basano sulla riduzione della corrente di carica, altri associano a questo sistema l'aumento della corrente prodotta per elettrolisi (corrente faradica), altre invece si basano sulla preconcentrazione degli analiti tramite elettrolisi veloce e comunque esistono sistemi combinati di questi accorgimenti.\n\u00c8 inoltre possibile effettuare titolazioni amperometriche, utilizzando opportune modificazioni al metodo polarografico classico, studiando il variare della corrente di diffusione in funzione del volume di titolante aggiunto.\nPolarografia a impulsi.\nPer diminuire la corrente di carica si effettuano delle misurazioni di corrente dopo aver somministrato un impulso di tensione sempre crescente per circa 40\u00a0ms, in modo da avere tra un impulso e l'altro tensione nulla. L'impulso viene somministrato prima della caduta della goccia e negli ultimi 20\u00a0ms di vita della goccia e dell'impulso si misura la corrente. In questo modo quando si effettua la misura la corrente di carica \u00e8 minima. Questa tecnica si chiama polarografia a impulsi e, oltre a diminuire la corrente di carica, ha come effetto quello di aumentare la corrente faradica.\nUna tecnica simile a questa \u00e8 sfruttata dalla polarografia \"a impulsi differenziali\". A differenza della metodica precedente, in questa tecnica la tensione non va mai a zero ma aumenta linearmente; in questo modo l'impulso ha sempre la stessa intensit\u00e0. Questa tecnica comporta una diminuzione della corrente di carica e prevede la misurazione della corrente faradica circa 20\u00a0ms prima che venga somministrato l'impulso e circa 20\u00a0ms prima che cada la goccia. Anche in questo caso l'impulso \u00e8 somministrato circa 40 ms prima che la goccia cada.\nSe consideriamo il polarogramma derivante dalla polarografia a impulsi lo troviamo pressoch\u00e9 uguale al polarogramma convenzionale (la curva segue lo stesso andamento). Un polarogramma derivante da una tecnica a impulsi differenziali si presenta invece con una forma a campana, questo perch\u00e9 in grafico non \u00e8 riportata la corrente in funzione della differenza di potenziale, bens\u00ec la differenza tra le due misurazioni della corrente per ogni goccia contro la differenza di potenziale. \nNelle tecniche polarografiche a impulsi la vita della goccia \u00e8 controllata meccanicamente, in questo modo la misurazione della corrente e l'impulso possono essere effettuate in maniera riproducibile.\nPolarografia di stripping anodico.\nUna metodica utilizzata per determinare la concentrazione di elementi quali piombo, cadmio e rame \u00e8 la tecnica detta di \"stripping anodico\", che sfrutta dei principi per un certo verso contrari alla polarografia convenzionale.\nMentre nella tecnica convenzionale si misura una corrente di riduzione dovuta alle specie presenti in soluzione, nello stripping anodico si misura la corrente di ossidazione delle specie presenti in un amalgama di mercurio. Come gi\u00e0 detto, nella polarografia convenzionale si effettua una elettrolisi delle sostanze da analizzare (si passa da potenziali leggermente positivi, 0,6\u00a0V, a potenziali negativi \u20131,2\u00a0V) mentre nello stripping anodico si effettua una preconcentrazione nella goccia di mercurio, che per altro in questo caso \u00e8 unica e pendente, formando un amalgama. Finita l'elettrolisi si effettua un'ossidazione degli analiti seguendo una rampa di potenziale che assume valori sempre pi\u00f9 positivi secondo una semplice variazione lineare (\"Linear Sweep Voltammetry\" LSV) o una tecnica a impulsi differenziali (\"Differential Pulse Voltammetry\" DPV) o meglio ancora una voltammetria a onda quadra (\"Square Wave Voltammetry\" SWV), che consiste in un'onda quadra sovrapposta a una rampa di tensione a gradini, entrambe con lo stesso periodo e in fase. Naturalmente, avendo un'unica goccia, la misurazione della corrente avviene 20 ms prima dell'impulso e 20\u00a0ms prima della fine dell'impulso che in totale dura 40\u00a0ms.\nNello stripping anodico la corrente misurata non \u00e8 solo quella di diffusione in quanto nella fase di preconcentazione si agita la soluzione. Questo non \u00e8 un problema dal punto di vista analitico perch\u00e9 anche questa corrente \u00e8 proporzionale alla concentrazione. La riproducibilit\u00e0 della tecnica \u00e8 anch'essa garantita perch\u00e9 tutte le operazioni sono controllate da un calcolatore, quindi sia il tempo d'agitazione sia l'intensit\u00e0 sono standard per ogni analisi. Questa tecnica ha il limite di determinazione pi\u00f9 basso: 10\u22129\u00a0M.\nTitolazioni amperometriche.\nIl polarografo permette di effettuare la titolazione di ioni ossidabili e riducibili tramite titolazioni amperometriche.\nMentre nei classici metodi polarografici si misura la corrente di diffusione in funzione di potenziali d'elettrodo selezionati, in questo caso il potenziale \u00e8 mantenuto su un opportuno valore costante in modo che la cella sia attraversata dalla corrente di diffusione limite (plateau). Si risale alla quantit\u00e0 di analita riportando su un grafico l'andamento di questa corrente di plateau, che dipende sempre dalla concentrazione, in funzione del volume di titolante aggiunto."}
{"id": "692096", "revid": "1573940", "url": "https://it.wikipedia.org/wiki?curid=692096", "title": "Nothocercus bonapartei", "text": "Il tinamo di Bonaparte (Nothocercus bonapartei ) \u00e8 un uccello della famiglia Tinamidae.\nDescrizione.\nLunghezza: 35\u201341\u00a0cm.\nPeso: 850-1.000 g.\nDistribuzione e habitat.\nCosta Rica, Panama, Venezuela, Colombia, Ecuador, Per\u00f9 settentrionale.\nSistematica.\nSono state descritte 5 sottospecie: "}
{"id": "692098", "revid": "1573940", "url": "https://it.wikipedia.org/wiki?curid=692098", "title": "Nothocercus", "text": "Nothocercus \u00e8 un genere di uccelli della famiglia dei Tinamidi.\nTassonomia.\nIl genere Nothocercus comprende 3 specie con 7 sottospecie:"}
{"id": "692099", "revid": "5552521", "url": "https://it.wikipedia.org/wiki?curid=692099", "title": "Publius Rutilius Lupus", "text": ""}
{"id": "692100", "revid": "484362", "url": "https://it.wikipedia.org/wiki?curid=692100", "title": "Saccharum officinarum", "text": "La canna da zucchero (Saccharum officinarum ), nota anche come cannamele \u00e8 una pianta tropicale, originaria delle regioni indomalesi, appartenente alla famiglia delle Poaceae (Graminacee). Pu\u00f2 essere usata come alimento immediato, estraendone il succo attraverso spremitura, oppure nella produzione del dolcificante pi\u00f9 diffuso: lo zucchero.\nDescrizione.\n\"Saccharum officinarum\" \u00e8 una pianta tropicale perenne, a portamento cespuglioso, che raggiunge in media i 4-5 metri d'altezza, anche se alcune specie superano i 6 metri. La pianta presenta un rizoma duro ed angoloso, dal quale spuntano numerosi steli legnosi intervallati da nodi. Pi\u00f9 che di fusti, nella canna da zucchero si parla di culmi, tipicamente cavi, paragonabili a quelli del bamb\u00f9: ogni pianta \u00e8 costituita da un fusto principale ramificato in numerosi culmi aerei.\nIl culmo presenta un diametro variabile dai 3 ai 5 centimetri, in grado di raggiungere \u2013 e oltrepassare \u2013 anche i 10 kg di peso. Il colore, variabile a seconda della specie e della variet\u00e0, pu\u00f2 essere giallo, violaceo, verde o rossiccio.\nGli steli sono rivestiti da foglie molto lunghe e verdi, lanceolate ed incastrate su nodi con una guaina che avvolge il culmo.\nI fiori, molto simili a quelli di avena e frumento, sono riuniti in infiorescenze chiamate pannocchie, che possono raggiungere anche dimensioni piuttosto consistenti (90\u00a0cm). Lo zucchero \u00e8 ricavato da un fluido sciropposo presente all'interno del fusto.\nStoria.\nLa canna da zucchero \u00e8 una pianta originaria della Nuova Guinea. Venne introdotta in Europa dagli Arabi, prima in Spagna (700 d.C.) e poi in Sicilia (900 d.C.); i Conquistadores spagnoli la diffusero in tutte le Indie occidentali dopo la scoperta delle Americhe.\nLa coltivazione di canna da zucchero era molto redditizia prima dell'inizio del XIX secolo in cui si \u00e8 cominciato ad estrarre lo zucchero industrialmente anche dalle barbabietole da zucchero.\nOggi la canna da zucchero \u00e8 coltivata in quasi tutti i paesi dell'Asia, dell'America, in Africa e Australia. In Europa la coltivazione consistente \u00e8 limitata alla Spagna, nella zona tra Malaga e Motril in Andalusia e in Portogallo nell'isola di Madeira\nColtivazione.\nLa riproduzione della pianta avviene generalmente per talee, prelevate dalla sommit\u00e0 dei fusti, quasi contemporaneamente al raccolto e messe a dimora in buche distanti tra loro circa un metro e mezzo per facilitare la sarchiatura. Il trapianto deve avvenire a met\u00e0 primavera e necessita un'abbondante quantit\u00e0 idrica cosicch\u00e9, nei mesi successivi, si possa accumulare una cospicua quantit\u00e0 di zucchero all'interno della linfa.\n\u00c8 doveroso puntualizzare che, al momento della raccolta per la successiva estrazione dello zucchero, il culmo non dev'essere strappato, ma reciso in basso con un colpo netto con un attrezzo da taglio, lasciando cos\u00ec indenne la radice: in questo modo, il fusto \u00e8 in grado nuovamente di crescere e di svilupparsi e, l'anno successivo, \u00e8 pronto per una nuova raccolta. Infatti, alla canna da zucchero sono necessari 12 mesi per raggiungere la completa maturazione; non mancano certo le eccezioni: in alcune zone, la pianta impiega 24 mesi per maturare completamente, mentre in altre 6 mesi sono sufficienti.\nIl clima preferito dalla canna da zucchero \u00e8 quello caldo-umido e perci\u00f2 viene coltivata soprattutto nei caldi paesi tropicali, dove vi \u00e8 anche una notevole abbondanza di piogge e una temperatura non inferiore ai 20\u00b0. Quanto al terreno, deve essere di natura argilloso-silicea. In Italia, solo alcune zone della Sicilia sono favorevoli ad una modesta coltivazione di questa pianta.\nLavorazione.\nPer la produzione dello zucchero di canna, le canne da zucchero vengono pulite e spremute. Dalla spremitura si ottiene un liquido che viene bollito e che, appena diventa pi\u00f9 denso, viene versato in un recipiente pi\u00f9 largo dove si raffredda. Infine si procede alla raffinazione. Dallo zucchero di canna si ottengono moltissime bevande alcoliche, per semplice fermentazione dello zucchero presente nel succo in alcol o per successiva distillazione, che ne aumenta la concentrazione. Nelle Filippine, per esempio si consuma anche il Basi, una bevanda alcolica.\nBagassa.\nUn sottoprodotto della lavorazione \u00e8 costituito dalla bagassa, un residuo di scorze e fibre che costituisce il 25/30% della massa iniziale della canna lavorata. La bagassa ha diversi usi come materia seconda, compreso quello di combustibile negli stessi zuccherifici."}
{"id": "692101", "revid": "287204", "url": "https://it.wikipedia.org/wiki?curid=692101", "title": "Prima di morire. Appunti e note di lettura", "text": "Prima di morire. Appunti e note di lettura \u00e8 una raccolta delle citazioni preferite di Ernesto Guevara. Questa raccolta \u00e8 stata redatta prendendo il materiale facente parte dei taccuini del Che.\nTematica.\nIl libro si apre con delle poesie di Rub\u00e9n Dar\u00edo, poeta molto stimato dal rivoluzionario. Successivamente si possono trovare citazioni di molte figure storiche o sociologi, come Charles Wright Mills. Nell'avanzare del testo si incontrano frasi tratte dagli scritti di Rosa Luxemburg, di Lenin, di Lev Trockij, Stalin, Karl Marx, Friedrich Engels e il compagno di rivoluzione Fidel Castro."}
{"id": "692104", "revid": "818832", "url": "https://it.wikipedia.org/wiki?curid=692104", "title": "Miguel Lillo", "text": ""}
{"id": "692106", "revid": "51772", "url": "https://it.wikipedia.org/wiki?curid=692106", "title": "FIKTA", "text": ""}
{"id": "692107", "revid": "1234826", "url": "https://it.wikipedia.org/wiki?curid=692107", "title": "Tessuto epiteliale", "text": "Il tessuto epiteliale \u00e8 uno dei quattro tipi fondamentali di tessuto che compongono il corpo degli animali. \u00c8 costituito da cellule di forma regolare e quasi geometrica, che aderiscono le une alle altre.\nLe cellule che costituiscono il tessuto epiteliale svolgono funzioni di rivestimento, di secrezione, di trasporto e di assorbimento. \nNei vertebrati questo tessuto costituisce, in particolare, il rivestimento interno ed esterno della maggior parte delle superfici corporee. In qualunque posto si trovino, i tessuti epiteliali sono separati dai sottostanti mediante una membrana basale non cellulare, di natura fibrosa.\nL'epitelio, a differenza del connettivo sottostante, non \u00e8 vascolarizzato. \nUn tipo particolare di tessuto epiteliale \u00e8 l'epidermide, porzione superficiale della cute o pelle; altro tipo degno di nota \u00e8 l'endotelio, presente nei vasi sanguigni e linfatici. Quest'ultimo, che riveste internamente anche il cuore, \u00e8 sotto forma di una sottile lamina di epitelio pavimentoso semplice, di origine mesodermica.\nAltri esempi sono i rivestimenti della bocca, della cavit\u00e0 nasale, dell'apparato respiratorio, dei canali dell'apparato riproduttore e dell'intestino.\nCellule del tessuto epiteliale.\nNegli epiteli le cellule presentano una forma geometrica ben definita e sono a stretto contatto fra loro, separate da spazi intercellulari di 10-30 nm, risultando scarsa o assente la sostanza intercellulare. Le cellule sono inoltre strettamente legate le une alle altre per mezzo di numerose giunzioni cellulari, che rendono il tessuto compatto e resistente a traumi o strappi. \nUn altro aspetto caratteristico delle cellule epiteliali \u00e8 quello di essere polarizzate: sono cio\u00e8 provviste di due superfici distinte: una rivolta verso la membrana basale sottostante, detta superficie basale, e l'altra rivolta invece verso il lato superiore dell'epitelio, detta superficie apico-laterale; quest'ultima presenta spesso specializzazioni funzionali distintive, come la presenza di invaginazioni e protuberanze come microvilli o ciglia. Un'altra specializzazione funzionale, tipica fondamentalmente delle cellule dello strato pi\u00f9 esterno della cute, \u00e8 la \"cheratinizzazione\"; cellule cheratinizzate contengono cheratina, una molecola organica che, tramite la creazione di ponti disolfuro le rende maggiormente resistenti ai traumi ed impermeabili ai liquidi come le unghie.\nGli epiteli, in genere, non sono percorsi da capillari sanguigni e le sostanze utili per il loro mantenimento sono veicolate mediante liquidi interstiziali: in questi ultimi gli elementi nutritivi passano per diffusione dai capillari sanguigni dei tessuti connettivi sottostanti.\nClassificazione funzionale degli epiteli.\nIn istologia, i tessuti epiteliali possono essere classificati in base al ruolo che svolgono all'interno del corpo. Possono essere cos\u00ec distinti l'\"epitelio di rivestimento\", l'\"epitelio sensoriale\" e l'\"epitelio ghiandolare o secretorio\". \nEpitelio di rivestimento.\nL'epitelio di rivestimento ha la funzione di \"rivestire\" la superficie esterna e le cavit\u00e0 interne. Va a formare, insieme ad uno strato di tessuto connettivo definito\"derma\",lo strato di protezione esterno chiamato cute, costituisce l'epitelio delle tonache mucose e sierose, localizzate nelle cavit\u00e0 interne del corpo, e ricopre inoltre i vasi sanguigni e i dotti escretori delle ghiandole. \nIn particolare:\nNelle sue varie localizzazioni, questo tipo di epitelio poggia sempre su un tessuto connettivo sottostante, denominato derma nel caso della cute, come abbiamo detto in precedenza, e tonaca propria nel caso di sierose e mucose.\nEpitelio ghiandolare.\nL'epitelio ghiandolare (chiamato anche tessuto ghiandolare) forma il parenchima delle ghiandole, strutture atte alla produzione e secrezione di sostanze utili all'organismo. Le ghiandole possono essere unicellulari o pluricellulari e si distinguono principalmente in base alla destinazione della secrezione. Sono esocrine se il secreto fuoriesce sulla superficie esterna del corpo o in una cavit\u00e0 interna collegata con l'esterno attraverso un dotto escretore, sono endocrine se riversano il loro secreto nel circolo sanguigno.\nEpitelio sensoriale.\nL'epitelio sensoriale \u00e8 costituito da cellule disperse negli epiteli di rivestimento, che hanno la funzione di ricevere e trasmettere determinati stimoli esterni alle cellule del tessuto nervoso. Sono rappresentate dalle cellule che costituiscono le papille gustative, le cellule acustiche dell'orecchio. A parte vanno considerate le cellule olfattive della mucosa olfattiva e le cellule dei coni e dei bastoncelli della retina che si possono classificare come neuroepiteli in quanto costituiti da neuroni e non da cellule epiteliali.\nNon sono cellule nervose (non hanno l'assone) e non vanno confuse con le cellule sensoriali nervose periferiche. Tuttavia, sono avvolte dalle espansioni terminali di fibre nervose appartenenti a neuroni di senso, il cui corpo cellulare ha sede nei gangli cerebro-spinali.\nEpitelio particolarmente differenziato.\nL'epitelio particolarmente differenziato comprende formazioni di tessuto che hanno subito modificazioni particolari finalizzate a funzioni altamente specifiche, per esempio l'unghia, il pelo, il cristallino, il dente.\nClassificazione morfologica degli epiteli.\nMorfologicamente, le cellule del tessuto epiteliale possono avere diverse forme e, in base a queste, \u00e8 possibile distinguere gli epiteli in: \"pavimentosi\" o squamosi (con cellule scarsamente espresse in altezza), \"cubici\" o isoprismatici (con cellule in cui le tre dimensioni spaziali si esprimono in modo pressappoco uguale), \"cilindrici\" o batiprismatici o colonnari (con cellule estese maggiormente in altezza rispetto alle altre dimensioni).\nSe le cellule epiteliali sono organizzate su un solo piano si parla di epitelio monostratificato o \"semplice\", altrimenti si \u00e8 in presenza di un epitelio pluristratificato o \"composto\", nel quale \u00e8 la morfologia dello strato pi\u00f9 superficiale a determinare la classificazione in pavimentoso, cubico o cilindrico. Un'ulteriore distinzione si aggiunge quando sono presenti distinte specializzazioni alla superficie, come cilia, microvilli o uno strato di cheratina.\nEpitelio pavimentoso semplice.\nL'epitelio pavimentoso semplice \u00e8 costituito da un unico strato di cellule piatte di forma irregolare che sono in contatto con delle interdigitazioni fini e fitte. Dato l'esiguo spessore, permette una notevole permeabilit\u00e0, ed infatti riveste superfici deputate al trasporto passivo di gas o fluidi: lo si ritrova negli alveoli polmonari, in alcune porzioni dei reni, in particolare nella capsula di Bowman, nell'orecchio e va a formare l'epitelio delle sierose della pleura, del pericardio e del peritoneo, detto mesotelio. Costituisce infine le pareti dei vasi sanguigni (assumendo il nome di endotelio), fungendo anche da regolatore della permeabilit\u00e0 vascolare.\nEpitelio cubico semplice.\nL'epitelio cubico (o isoprismatico o isodiametrico) semplice \u00e8 formato da un singolo strato di cellule cuboidali, quadrate in sezione perpendicolare all'epitelio, poligonali alla superficie, che hanno nucleo rotondo sito al centro. Va a costituire la superficie interna di condotti con funzioni escretorie, secretorie e assorbenti e d\u00e0 una protezione limitata. Si ritrova nella parete dell'ovaio, dei tubuli collettori renali e dei dotti escretori di molte ghiandole, tra cui le ghiandole salivari e il pancreas; \u00e8 inoltre presente in corrispondenza dei plessi corioidei, sulla superficie profonda della capsula del cristallino e nella retina come epitelio pigmentato.\nEpitelio cilindrico semplice.\nL'epitelio cilindrico (o batiprismatico o colonnare o prismatico o anisodiametrico) semplice, costituito da un unico strato di cellule di aspetto cilindrico, la cui altezza pu\u00f2 variare a seconda dello stato funzionale e della localizzazione e i cui nuclei sono solitamente localizzati nella porzione mediobasale, raramente all'apice. Lo si ritrova con funzioni di assorbimento e di secrezione a rivestire le superfici di organi cavi. A seconda della presenza o meno di ciglia come specializzazione apicale, pu\u00f2 essere suddiviso in: epitelio cilindrico ciliato e non ciliato.\nEpitelio pavimentoso pluristratificato.\nL'epitelio pavimentoso pluristratificato \u00e8 costituito da pi\u00f9 strati cellulari: le cellule basali con forma cubica, che si fa poligonale negli strati intermedi e appiattita verso la superficie. Si tratta di una tipologia comune nell'organismo umano. A seconda della presenza o meno di una stratificazione superficiale di cheratina si distinguono: epitelio pavimentoso pluristratificato cheratinizzato e non cheratinizzato.\nEpitelio cubico pluristratificato.\nL'epitelio cubico (o isoprismatico) pluristratificato \u00e8 costituito da cellule cubiche disposte in pi\u00f9 strati (di norma due o tre) a fungere unicamente da rivestimento; \u00e8 alquanto raro nella classe dei mammiferi ed \u00e8 localizzato unicamente in prossimit\u00e0 dei dotti escretori pi\u00f9 grandi e delle ghiandole esocrine, come ad esempio le sudoripare e le salivari.\nEpitelio cilindrico pluristratificato.\nL'epitelio cilindrico (o batiprismatico o colonnare) pluristratificato \u00e8 costituito da cellule cilindriche disposte su pi\u00f9 strati. Lo si pu\u00f2 trovare nella superficie interna delle palpebre.\nEpitelio pseudostratificato.\nL'epitelio pseudostratificato (anche pseudostratificato cilindrico) \u00e8 una variante dell'epitelio cilindrico semplice, in cui i nuclei cellulari si trovano ad altezze diverse, dando cos\u00ec l'impressione di essere disposti in pi\u00f9 strati. Ogni cellula invece poggia sulla membrana basale, con alcune che hanno altezza inferiore e non raggiungono la superficie apicale, e nell'insieme formano un singolo strato. Generalmente alcune cellule staminali si trovano alla base, senza raggiungere la superficie luminale, e molte cellule cilindriche con nucleo nei due terzi basali raggiungono la superficie, dove presentano ciglia. Lo si ritrova per la maggior parte a rivestire le vie aeree con il nome di \"epitelio respiratorio\", dove le ciglia, con il loro battito sincronizzato, aiutano il trasporto del muco (secreto da cellule caliciformi intercalate nell'epitelio) verso la faringe permettendo la deglutizione e l'eliminazione di patogeni e materiale particolato intrappolati nel muco attraverso la degradazione operata nello stomaco.\nEpitelio di transizione.\nL'epitelio di transizione (o \"urotelio\"), \u00e8 una tipologia particolare avente caratteristiche intermedie tra un epitelio pavimentoso pluristratificato e un epitelio cubico pluristratificato. \u00c8 specializzato nella resistenza allo stiramento e alla tossicit\u00e0 dell'urina, ed \u00e8 infatti localizzato a rivestire l'interno dell'uretere e della vescica urinaria dei mammiferi. La contrazione o il rilassamento dell'organo sono permessi dalla particolare disposizione e morfologia delle cellule, capaci di distendersi le une sulle altre. Quando l'epitelio \u00e8 contratto sembra presentare quattro o cinque strati, quando \u00e8 disteso due o tre. Questo poich\u00e9 le cellule hanno forme caratteristiche: le cellule basali sono cubiche, le cellule \"clavate\", intermedie, hanno la forma che ricorda una clava e le cellule \"cupoliformi\" (o \"a ombrello\" o \"a paracadute\"), superficiali, sono grandi e arrotondate, con la forma di cupola che al momento della distensione dell'urotelio va ad allargarsi sulla sua superficie per coprire gli strati sottostanti.\nOrigine embrionale degli epiteli.\nDal punto di vista embriologico, i diversi tessuti epiteliali adulti derivano da tutti e tre i foglietti embrionali: ectoderma, endoderma e mesoderma."}
{"id": "692108", "revid": "63756", "url": "https://it.wikipedia.org/wiki?curid=692108", "title": "Gnomone (televisione)", "text": ""}
{"id": "692109", "revid": "439868", "url": "https://it.wikipedia.org/wiki?curid=692109", "title": "Circuito di Monsanto", "text": "Il circuito di Monsanto era un circuito automobilistico occasionale, disegnato all'interno dell'omonimo parco nella citt\u00e0 di Lisbona. Ha ospitato il Gran Premio del Portogallo di Formula 1 nel 1959. Il circuito era abbastanza veloce, con una forma pressappoco triangolare e con l'inconveniente delle rotaie del tram che tagliavano alcune parti della pista. L'unica edizione disputata su questo tracciato fu vinta da Stirling Moss su Cooper-Climax il 23 agosto 1959."}
{"id": "692110", "revid": "842", "url": "https://it.wikipedia.org/wiki?curid=692110", "title": "Casa Harkonnen", "text": "La Casata Harkonnen \u00e8 una dinastia presente nei romanzi di fantascienza del ciclo di Dune di Frank Herbert. \u00c8 una delle case pi\u00f9 importanti del Landsraad, il sistema feudale su cui si regge l'Impero.\nIl suo blasone \u00e8 un grifone blu (nei videogiochi della Westwood Studios tratti dalla serie un ariete).\nOrigini.\nIn principio gli Harkonnen erano un casato in ottime relazioni con quello Atreides, ma la svolta avvenne durante la Jihad Butleriana, quando il barone Abulurd Harkonnen si rifiut\u00f2 di obbedire ad un ordine del suo diretto superiore, Vorian Atreides, che gli ordinava di sparare su un migliaio di civili che erano completamente schiavizzati dalle macchine.\nDa allora inizia la \"kanly\", la faida tra i due casati, e gli Harkonnen furono esiliati sul mondo glaciale di Lankiveil, dove si ricostruirono lentamente una posizione speculando sul commercio di pelli di balena glaciale.\nGli Harkonnen all'epoca di Dune.\nGli Harkonnen all'epoca degli eventi narrati in \"Dune\" sono un popolo feroce e violento, originari del pianeta vulcanico Giedi Primo. Sono inoltre ancora nemici giurati dei pacifici Atreides. Durante gli eventi narrati nel libro \"Dune\", il loro leader \u00e8 il barone Vladimir Harkonnen, affiancato dai nipoti Feyd-Rautha e Rabban.\nInsieme all'imperatore, organizzano un piano per sterminare la Casata Atreides che stava diventando troppo potente, ma alla fine verranno battuti dai Fremen, indigeni del pianeta Arrakis, guidati da Paul Atreides, figlio del vecchio leader duca Leto.\nNei videogiochi.\nNei videogiochi della Westwood Studios tratti dai romanzi del ciclo, il colore delle loro truppe \u00e8 il rosso, in contrasto con il blu degli Atreides e il verde degli Ordos."}
{"id": "692111", "revid": "599013", "url": "https://it.wikipedia.org/wiki?curid=692111", "title": "Michele Gobbi", "text": "Carriera.\nDa dilettante ha vinto il titolo europeo Under-23 1999 a Lisbona.\nNel 2000 passa professionista con la Mobilvetta-Rossin. La prima vittoria arriva in una tappa del Giro del Trentino del 2003 con la De Nardi-Colpack; nella medesima stagione vince anche il Gran Premio Industria Commercio Artigianato Carnaghese e il Trofeo Citt\u00e0 di Castelfidardo.\nNel 2004 si impone nel Giro del Friuli. Nel 2005 passa alla Domina Vacanze quindi, l'anno successivo, alla Team Milram. Nel 2005 durante la Freccia Vallone in Belgio, una caduta gli provoca la rottura del femore che lo costringe a uno stop dalle corse.\nIl 7 ottobre 2006 durante il Gran Premio Bruno Beghelli \u00e8 vittima di una caduta che provoca la rottura del casco e un ematoma cerebrale all'atleta, da cui riesce a riprendersi."}
{"id": "692113", "revid": "5552633", "url": "https://it.wikipedia.org/wiki?curid=692113", "title": "Harkonnen", "text": ""}
{"id": "692114", "revid": "1534172", "url": "https://it.wikipedia.org/wiki?curid=692114", "title": "Vomere (tecnologia)", "text": "Il vomere o vomero (dal latino \"vomer\") \u00e8 uno degli organi lavoranti dell'aratro, deputato all'esecuzione di un taglio orizzontale alla profondit\u00e0 di lavorazione. \nFino al 1873, quanto meno nel veneto (secondo la relazione di Emilio Morpurgo nell'inchiesta parlamentare di Stefano Jacini) il vomere consisteva in un cuneo in legno e rappresentava l'unico organo lavorante dell'aratro operante come attrezzo discissore. Un esempio era \"l'aratro padovano\", tutto in legno, con il versoio a sinistra generalmente senza coltro. In seguito il vomere venne realizzato in ferro. Negli anni successivi si diffusero gli aratri di \"tipo belga\" e delle ditte \"Sark\", \"Eckert\" e uno molto economico \" l'Aquilia\". \nIn seguito il vomere venne realizzato in ferro. Attualmente \u00e8 realizzato in acciaio.\nIl vomere \u00e8 costituito da una piastra conformata a lama, di forma trapezoidale, applicata con bulloni sulla parte anteriore degli organi lavoranti dell'aratro, formando una continuit\u00e0 con il versoio. Scopo del vomere \u00e8 quello di effettuare, con l'avanzamento, un taglio orizzontale nel suolo, permettendo il sollevamento e il ribaltamento della fetta da parte del versoio. Per questo scopo \u00e8 situato anteriormente rispetto al versoio con una posizione obliqua e trasversale rispetto alla direzione d'avanzamento. Per facilitare la penetrazione e l'approfondimento nel terreno il vomere \u00e8 affiancato da un lato da una punta in acciaio, lo scalpello.\nLa disposizione del vomere influisce sulla larghezza della lavorazione. \u00c8 in genere posizionato con un angolo di 35\u00b0-50\u00b0 rispetto alla direzione di avanzamento e di circa 20\u00b0 rispetto all'orizzontale, formando un piano inclinato che si raccorda con la superficie curva del versoio.\nInsieme allo scalpello, il vomere \u00e8 l'organo dell'aratro soggetto a maggior usura, pertanto deve essere sostituito periodicamente. La frequenza della sostituzione del vomere dipende essenzialmente dalla natura del suolo ed \u00e8 elevata nei terreni ricchi di scheletro: la resistenza offerta dalle pietre comporta uno smussamento dello spigolo di taglio rendendo meno efficiente il lavoro dell'aratura."}
{"id": "692116", "revid": "322321", "url": "https://it.wikipedia.org/wiki?curid=692116", "title": "Aniano di Asti", "text": "\u00c8 ricordato nel calendario liturgico il 16 novembre.\nBiografia.\nPoco si sa di certo sulla vita di Aniano di Asti e non c'\u00e8 accordo tra gli storici. Forse vissuto nel V secolo, non sono giunti fino a noi dati biografici.Nel \"Libera nos\" del messale della abbazia benedettina di Azzano, nella litania che elenca il gruppo dei santi \"confessori\", Aniano \u00e8 elencato al primo posto davanti ai vescovi sant'Ambrogio e san Siro (vissuti nel IV secolo) e questo fa pensare che sia vissuto nel loro stesso periodo.\nLa tesi \u00e8 anche avallata dalla presenza nell'elenco del vescovo Secondo presente all'ultimo posto e probabilmente vissuto nel VI secolo.\nAniano \u00e8 espressamente nominato come vescovo e con il titolo di \"confessore\" e quindi martire nel senso pi\u00f9 largo del termine, nei due calendari-necrologi dell'archivio capitolare con l'indicazione del 17 novembre.\nIl 14 luglio, essi ricordano anche una \"translazione di sant'Aniano vescovo\", che probabilmente \u00e8 il ricordo della prima traslazione del corpo del vescovo in un primo tempo allogato nella cripta di San Giovanni sotto il Duomo astigiano.\nLa collegiata di Sant'Aniano.\nProbabilmente il corpo venne traslato nel IX secolo in una chiesa nei pressi del \"Castel vecchio\"(\"Castrum Vetus\").\nNell'XI secolo, il \"Processionale\" del Duomo di Asti, riportava che il suo corpo era custodito in questa chiesa.Nel 1024, il vescovo Alrico, costitu\u00ec in \"collegiata\" un gruppo di quattro canonici, che \"...in perpetuo dovranno prestare il loro servizio a Dio e al beatissinmo Aniano\".La Collegiata cos\u00ec costituita, per il proprio sostentamento, ebbe in dote alcuni immobili presso Vigliano, Gorzano, Govone.La chiesa divenne parrocchia nel 1286 e i pellegrini che la visitavano godevano di indulgenza plenaria\nSeconda traslazione.\nNel 1567, durante l'occupazione spagnola della citt\u00e0 di Asti, la chiesa di sant'Aniano in Castel vecchio, venne chiusa al culto ed adibita a magazzino.Quello stesso anno il corpo del santo venne trasferito per volont\u00e0 del vescovo Gaspare Capris nella Chiesa di San Sisto nei pressi del Seminario vescovile.Alla cerimonia, partecip\u00f2 anche il duca Emanuele Filiberto di Savoia.\nTerza traslazione.\nEssendo diventata pericolante anche la chiesa di S.Sisto (demolita nel 1690), il corpo del santo il 12 agosto 1696 per volont\u00e0 del vescovo Innocenzo Milliavacca, venne deposto in duomo sotto l'altare maggiore in un'urna di legno scolpito."}
{"id": "692117", "revid": "5552708", "url": "https://it.wikipedia.org/wiki?curid=692117", "title": "Industria editoriale", "text": ""}
{"id": "692118", "revid": "76655", "url": "https://it.wikipedia.org/wiki?curid=692118", "title": "Laico-riformisti", "text": ""}
{"id": "692120", "revid": "85332638", "url": "https://it.wikipedia.org/wiki?curid=692120", "title": "Rosso Valentino", "text": ""}
{"id": "692122", "revid": "77358", "url": "https://it.wikipedia.org/wiki?curid=692122", "title": "Coefore (Eschilo)", "text": ""}
{"id": "692123", "revid": "767487", "url": "https://it.wikipedia.org/wiki?curid=692123", "title": "Shree 420", "text": "Shree 420 (t.l.:\"Il Signor 420\") \u00e8 un film del 1955 diretto da Raj Kapoor.\nTrama.\nRaj arriva nella citt\u00e0 di Mumbai in cerca di lavoro e di un futuro migliore. Si ritrova ad affrontare le trappole e le tentazioni che gli offre la metropoli e, presto per lui si pone il dilemma tra il seguire una via veloce ma disonesta per arricchirsi, o seguire i valori di onest\u00e0 e solidariet\u00e0.\nTitolo e interpretazioni.\nQuesto film \u00e8 considerato uno dei classici di Bollywood, ispirato alle idee di solidariet\u00e0 sociale e di slancio di rinnovamento che era tipico dell'India di Jawaharlal Nehru.\nIl titolo si riferisce all'articolo del codice penale indiano che punisce i reati per truffa.\nLe canzoni del film sono ancora oggi molto popolari e rappresentano uno degli elementi che suscitarono l'interesse del pubblico di molti paesi del Medio Oriente, Unione Sovietica e altri paesi asiatici."}
{"id": "692125", "revid": "9488089", "url": "https://it.wikipedia.org/wiki?curid=692125", "title": "Microscopio (strumento ottico)", "text": ""}
{"id": "692128", "revid": "547034", "url": "https://it.wikipedia.org/wiki?curid=692128", "title": "Times Square (Hong Kong)", "text": "Times Square (in cinese: \u6642\u4ee3\u5ee3\u5834) \u00e8 un centro commerciale e un complesso di grattacieli amministrativi a Causeway Bay nell'isola di Hong Kong (Hong Kong).\n\u00c8 molto popolare tra i teenager come zona di shopping e ospita anche un cinema. L'area circostante \u00e8 un viale famosissimo per il conto alla rovescia dell'ultimo dell'anno, rifacendosi al Times Square di New York. Ad ogni Notte di San Silvestro (ovvero quella tra il 31 dicembre e il 1\u00ba gennaio di ogni anno) moltissime persone affollano gli edifici limitrofi e il viale preparandosi al conto alla rovescia. Il complesso fu inaugurato nell'aprile 1994 ed \u00e8 propriet\u00e0 di Wharf Properties Limited, parte del gruppo \"The Wharf (Holdings) Limited\". Il sito era stato precedentemente occupato da un deposito per i tram della Hong Kong Tramways, un'altra delle operazioni sussidiarie della Wharf.\nNegozi.\nTimes Square ospita il primo C!ty's super store di Hong Kong. Insieme con alcuni ben conosciute boutique come Chanel, ci sono altri negozi inclusi PageOne, Lane Crawford, Zara and Club Monaco.\nTrasporti.\nTimes Square \u00e8 servita dalla stazione Causeway Bay della Metropolitana di Hong Kong. \u00c8 accessibile anche via tram nella direzione Happy Valley o Shau Kei Wan."}
{"id": "692136", "revid": "339392", "url": "https://it.wikipedia.org/wiki?curid=692136", "title": "Il balletto di bronzo", "text": ""}
{"id": "692138", "revid": "6923", "url": "https://it.wikipedia.org/wiki?curid=692138", "title": "Trattato di Stato austriaco", "text": "Il trattato di Stato austriaco (in forma completa: trattato di Stato per la re-istituzione di un'Austria indipendente e democratica, firmato a Vienna il 15 maggio 1955; in tedesco: \"Staatsvertrag betreffend die Wiederherstellung eines unabh\u00e4ngigen und demokratischen \u00d6sterreich, gegeben zu Wien am 15. Mai\"), fu firmato il 15 maggio 1955 a Vienna al Castello Belvedere tra le potenze occupanti alleate: la Francia, il Regno Unito, gli Stati Uniti, l'Unione Sovietica e il governo dell'Austria che avrebbe assunto la pienezza delle sue funzioni dal 27 luglio 1955.\nGeneralit\u00e0 e struttura.\nIl trattato ristabil\u00ec un'Austria libera, sovrana e democratica; la base del trattato era la Dichiarazione di Mosca del 30 ottobre 1943.\nI firmatari furono i ministri degli Esteri dell'epoca: Vja\u010deslav Molotov (Unione Sovietica), John Foster Dulles (USA), Harold Macmillan (Regno Unito) e Antoine Pinay (Francia) per gli Alleati, mentre Leopold Figl come ministro degli Esteri austriaco, come anche i quattro Alti Commissari delle potenze occupanti: Ivan Il'i\u010dov (Unione Sovietica), Geoffrey Arnold Wallinger (Regno Unito), Llewellyn E. Thompson Jr. (USA), Roger Lalouette (Francia).\nIl trattato \u00e8 diviso in nove parti:\nPassi importanti del trattato.\nNel riconoscimento dello Stato austriaco, furono espressi chiaramente e in modo dettagliato i diritti delle minoranze degli sloveni e dei croati. L'Anschluss (unione politica) con la Germania, come era avvenuta nel 1938, fu proibita, come anche ogni organizzazione nazista e fascista.\nInoltre, l'Austria annunci\u00f2 che si sarebbe dichiarata permanentemente neutrale dopo l'entrata in vigore del trattato. L'URSS aveva espresso il desiderio per una tale dichiarazione come garanzia che l'Austria non si unisse alla NATO dopo il ritiro delle truppe sovietiche. La neutralit\u00e0 austriaca non era nel testo originale del trattato, ma fu aggiunta dal Parlamento austriaco.\nConseguenze.\nDopo la stipula del trattato, gli Alleati lasciarono il territorio austriaco il 25 ottobre 1955; il 26 ottobre \u00e8 festeggiato come festa nazionale (chiamata \"Giorno della Bandiera\" fino al 1965). In realt\u00e0, tale commemorazione non ricorda il ritiro delle truppe alleate, ma la Dichiarazione di Neutralit\u00e0 dell'Austria, che fu sancita il 26 ottobre 1955.\nSviluppi.\nDurante il primo governo post-bellico furono effettuati tentativi di negoziare un trattato, per\u00f2 questi tentativi fallirono perch\u00e9 gli Alleati volevano prima un trattato di pace con la Germania. Con l'avvio della Guerra fredda, l'idea del trattato pass\u00f2 in secondo piano. In questo periodo, l'Austria sostenne con successo la Carinzia contro le richieste della Jugoslavia comunista ma non riusc\u00ec ad ottenere una possibile riannessione della provincia di Bolzano dall'Italia. Il clima per i negoziati miglior\u00f2 con la morte di Stalin nel 1953, e i negoziati con il ministro degli Esteri sovietico Molotov assicurarono una conclusione per il febbraio 1955."}
{"id": "692142", "revid": "2373", "url": "https://it.wikipedia.org/wiki?curid=692142", "title": "Carminio", "text": "Il carminio (dall'arabo , \"qirmiz\", \"rosso cremisi, scarlatto\") \u00e8 una tonalit\u00e0 di rosso scuro che prende il nome da un colorante naturale, ricavato dal corpo disseccato di un insetto, noto come la cocciniglia del carminio (\"Dactylopius coccus\").\nIl saggio alla fiamma del litio d\u00e0 colore carminio."}
{"id": "692145", "revid": "587852", "url": "https://it.wikipedia.org/wiki?curid=692145", "title": "Circuito Boavista", "text": ""}
{"id": "692146", "revid": "729019", "url": "https://it.wikipedia.org/wiki?curid=692146", "title": "Strada europea E134", "text": "La strada europea E134 \u00e8 una strada di classe B, lunga 402\u00a0km, il cui percorso si trova completamente in territorio norvegese e dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega la citt\u00e0 di Haugesund con la citt\u00e0 di Drammen.\nIl suo percorso \u00e8 totalmente su strade di viabilit\u00e0 ordinaria, tranne alcuni km nei pressi di Drammen (che presentano caratteristiche di scorrimento veloce).\nSul suo percorso si trovano le cittadine di R\u00f8ldal, Heddal e Kongsberg.\nAttraversa le contee di Rogaland, Vestland, Vestfold og Telemark e Viken."}
{"id": "692148", "revid": "729019", "url": "https://it.wikipedia.org/wiki?curid=692148", "title": "Strada europea E136", "text": "La strada europea E136 \u00e8 una strada di classe B, lunga 223\u00a0km, il cui percorso si trova completamente in territorio norvegese e dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega la citt\u00e0 di \u00c5lesund con la citt\u00e0 di Domb\u00e5s."}
{"id": "692152", "revid": "729019", "url": "https://it.wikipedia.org/wiki?curid=692152", "title": "Strada europea E201", "text": "La strada europea E201 \u00e8 una strada di classe B, lunga 173\u00a0km, il cui percorso si trova completamente in territorio irlandese e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega le citt\u00e0 di Cork e di Port Laoise, e corrisponde alla strada nazionale irlandese N8. Il suo percorso unisce gli itinerari europei E20 e E30."}
{"id": "692155", "revid": "729019", "url": "https://it.wikipedia.org/wiki?curid=692155", "title": "Strada europea E231", "text": "La strada europea E231 \u00e8 una strada di classe B, lunga 54\u00a0km, il cui percorso si trova completamente in territorio olandese e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega le citt\u00e0 di Amsterdam e di Amersfoort."}
{"id": "692160", "revid": "729019", "url": "https://it.wikipedia.org/wiki?curid=692160", "title": "Strada europea E232", "text": "La strada europea E232 \u00e8 una strada di classe B, lunga 172\u00a0km, il cui percorso si trova completamente in territorio olandese e dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega le citt\u00e0 di Amersfoort e di Groninga.\nIl suo tracciato inizia dalla E30 e coincide quasi interamente con quello dell'Autostrada A28."}
{"id": "692161", "revid": "729019", "url": "https://it.wikipedia.org/wiki?curid=692161", "title": "Strada europea E233", "text": "La strada europea E233 \u00e8 una strada di classe B, lunga 188\u00a0km, il cui percorso si trova in territorio olandese e tedesco; dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega Hoogeveen, nei Paesi Bassi, con Brema, in Germania."}
{"id": "692162", "revid": "729019", "url": "https://it.wikipedia.org/wiki?curid=692162", "title": "Strada europea E234", "text": "La strada europea E234 \u00e8 una strada di classe B, lunga 167\u00a0km, il cui percorso si trova completamente in territorio tedesco e dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega la citt\u00e0 di Cuxhaven sul Mare del Nord con Walsrode. Il suo tracciato coincide con quello della Bundesautobahn 27."}
{"id": "692163", "revid": "1935652", "url": "https://it.wikipedia.org/wiki?curid=692163", "title": "Alfredo Ildefonso Schuster", "text": "Biografia.\nNacque a Roma il 18 gennaio 1880 da Johann Schuster, sarto bavarese al servizio della corte pontificia prima come caposarto per i reparti degli Zuavi pontifici, poi come sarto del Quartiere della Guardia Svizzera Pontificia, e Maria Anna Tutzer, di Renon, nell'allora Tirolo asburgico. Suo padre aveva trent'anni pi\u00f9 di sua madre e con lei aveva avuto un'altra figlia, Giulia, che pure divenne monaca vincenziana. Dal precedente matrimonio, il padre aveva avuto altri tre figli. Schuster venne battezzato il 20 gennaio coi nomi di Alfredo Ludovico Luigi. \nDurante la sua infanzia venne rapito per un breve periodo per una finalit\u00e0 sconosciuta, ma il rapitore venne poi arrestato.\nSchuster ricevette prima la cresima il 2 aprile 1887 da monsignor Giulio Lenti e poi la prima comunione il giorno di Pentecoste dell'anno 1890 presso la chiesa di Santa Anna in Porta Angelica. Durante gli anni della giovinezza fu chierichetto presso la chiesa di Santa Maria della Piet\u00e0 in Camposanto dei Teutonici, nei pressi della basilica di San Pietro.\nFormazione e ministero sacerdotale.\nIl padre di Alfredo mor\u00ec il 18 settembre 1889, ed essendo egli molto dotato nello studio, nel 1898 ottenne la possibilit\u00e0 di entrare nello studentato di San Paolo fuori le mura per merito del barone Pfiffer von Altishofen, emettendo la propria professione religiosa il 13 novembre 1900 e prendendo ufficialmente il nome di Ildefonso. Negli anni successivi si laure\u00f2 in filosofia (14 giugno 1903), ottenendo poi un dottorato in teologia al Collegio Pontificio di Sant'Anselmo a Roma; divenne monaco benedettino e il 19 marzo 1904 venne ordinato presbitero nella Basilica di San Giovanni in Laterano dal cardinale Pietro Respighi.\nAbate di san Paolo fuori le mura.\nMonaco benedettino dell'abbazia di San Paolo fuori le mura, nel 1908 divenne maestro dei novizi, priore claustrale nel 1916 ed infine venne prescelto come procuratore generale della Congregazione Cassinese il 6 aprile 1918, a soli 38 anni, ottenendo il titolo di abate ordinario di San Paolo fuori le mura. Dal 1919 al 1922 fu inoltre presidente del Pontificio istituto orientale. Nel novembre e nel dicembre del 1926, predic\u00f2 gli esercizi spirituali ad Angelo Roncalli (futuro papa Giovanni XXIII) presso san Paolo fuori le mura. Fu inoltre consultore presso la Congregazione dei Riti e la Congregazione per le chiese orientali.\nDalla Santa Sede gli furono affidati molteplici incarichi ecclesiastici, tra cui la missione di visitatore apostolico nell'arcidiocesi di Milano, dove promosse la costruzione del nuovo seminario su una collina a Venegono Inferiore, luogo che lui stesso contribu\u00ec ad individuare.\nFece parte di \"Amici Isra\u00ebl\", una lega cattolica internazionale contro l'antisemitismo e il razzismo, in cui militavano anche molti ebrei convertiti.\nMinistero episcopale e cardinalato.\nIl 26 giugno 1929 papa Pio XI lo nomin\u00f2 arcivescovo metropolita di Milano; venne creato cardinale il 15 luglio ed il successivo 21 luglio venne consacrato arcivescovo nella cappella Sistina da Pio XI, coconsacranti l'arcivescovo Carlo Cremonesi (poi cardinale) e il vescovo Agostino Zampini.\nA Milano, appena giunto in diocesi nel 1929, fond\u00f2 l'Unione Diocesana Decorati Pontifici (attuale ADAS, Associazione Decorati Apostolica Sede) che riunisce tutte le personalit\u00e0 laiche o religiose insignite di un'onorificenza pontificia. Lo stesso Schuster venne onorato del cavalierato di gran croce dell'Ordine equestre del Santo Sepolcro di Gerusalemme.\nNel 1930 nomin\u00f2 vicario generale della diocesi Giacinto Tredici, che era stato uno dei fondatori della Rivista di filosofia neo-scolastica, che sar\u00e0 poi vescovo di Brescia dal 1934.\nGovern\u00f2 l'arcidiocesi in tempi difficili per Milano e per l'Italia. Prese come modello uno dei suoi predecessori pi\u00f9 illustri, san Carlo Borromeo: si dimostr\u00f2 assiduo nell'effettuare le visite pastorali nella diocesi che nei venticinque anni del suo episcopato svolse ben cinque volte. Numerose sono le sue lettere al clero e al popolo, le minuziose e dettagliate prescrizioni specialmente in ordine al decoro del culto divino e i frequenti sinodi diocesani; durante il suo episcopato si contano inoltre due congressi eucaristici. Ristruttur\u00f2, su incarico di Pio XI, i seminari milanesi mediante la costruzione del seminario teologico e liceale di Venegono Inferiore, inaugurato nel 1935, dove si ritirer\u00e0 alla fine della sua esistenza.\nPromosse il rilancio del canto ambrosiano con la pubblicazione dei volumi \"Antiphonale Missarum iuxta ritum Sanctae Ecclesiae Mediolanensis\" (1935) e \"Liber Vesperalis\" (1939), editi dal musicologo benedettino spagnolo Gregorio Maria Su\u00f1ol.\nCome quasi tutto il mondo cattolico italiano, Schuster si illuse che attraverso la collaborazione la Chiesa potesse cristianizzare il fascismo (ne fa fede una lettera precedente ai patti Lateranensi e la nomina ad arcivescovo), facendo ad esempio celebrare una messa di ringraziamento nel 1935, all'indomani dell'invasione dell'Etiopia da parte delle truppe italiane, perch\u00e9 Dio proteggesse quelle stesse truppe che nella sua ottica avrebbero contribuito ad una sempre maggiore diffusione del cristianesimo anche nei paesi \"non ancora cristianizzati\".\n. Il 13 novembre 1938 il cardinale Schuster dal pulpito del Duomo di Milano, per l'inizio dell'Avvento ambrosiano, pronunci\u00f2 un'omelia che condannava tali provvedimenti, denunciandone l'ideologia neo-pagana:\n Il testo integrale dell'omelia fu pubblicato il 15 novembre in prima pagina dal quotidiano cattolico \"L'Italia\": il direttore Sante Maggi pag\u00f2 il gesto con la rimozione dalla carica per evitare la chiusura del giornale, nonostante la difesa di Schuster, .\nNel discorso del 17 gennaio 1939, al sinodo minore ambrosiano, Schuster afferm\u00f2: \u00abHo detto \"Civilt\u00e0\" e non semplicemente \"religione\", perch\u00e9 di questa parola facilmente abusano. Cos\u00ec vogliono, per esempio, che la Chiesa cattolica faccia opera esclusivamente religiosa e si astenga assolutamente dalla politica, ma non riflettono che, come l\u2019anima umana, pur essendo spirituale, \u00e8 la forma sostanziale del corpo umano e pu\u00f2 operare solo col corpo, cos\u00ec anche la Fede cattolica non pu\u00f2 esplicarsi che nel cittadino, il \"Civis Italicus\", e dentro la \"polis\"\u00bb.\nSchuster partecip\u00f2 al conclave del 1939 che elesse papa Pio XII.\nDurante il periodo bellico sostenne attivamente la Carit\u00e0 dell'Arcivescovo, dando il primo incarico di responsabile a Carlo Bianchi, il quale aveva avuto l'idea da una sua lettera pastorale. Carlo Bianchi morir\u00e0 a Fossoli, fucilato.\nAlla caduta della Repubblica Sociale Italiana promosse un incontro in arcivescovado tra Benito Mussolini e i rappresentanti partigiani, nel tentativo di concordare una resa senza spargimento di sangue. Propose anche a Mussolini di fermarsi in arcivescovado, sotto la sua protezione, per poi consegnarsi agli alleati. Il Duce per\u00f2 rifiut\u00f2, preferendo tentare la fuga. Quando il 29 aprile 1945 i corpi fucilati di Mussolini e degli altri gerarchi fascisti furono appesi in piazzale Loreto, Schuster inform\u00f2 Riccardo Lombardi, prefetto su nomina del Comitato di Liberazione Nazionale, che egli stesso \u00abin porpora\u00bb avrebbe dato la benedizione alle salme \u00abperch\u00e9 si deve aver rispetto di qualsiasi cadavere\u00bb. Allo stesso modo il 10 agosto 1944, quando i tedeschi avevano trucidato quindici partigiani e avevano abbandonato i corpi nello stesso luogo, Schuster aveva scritto all'ambasciatore tedesco chiedendo che i cadaveri fossero rimossi, \u00abaltrimenti sarebbe andato lui a trasportarli\u00bb. In quell'occasione, essendogli stato negato il permesso di uscire ed essendo quindi impossibilitato a ufficiare la benedizione, si cur\u00f2 di inviare l'allora diacono Giovanni Barbareschi per la benedizione delle salme.\nIl 21 ottobre 1945, a Dongo (CO), luogo dell'arresto di Benito Mussolini e dei gerarchi fascisti, presiede le celebrazioni solenni e incorona l'effigie miracolosa della Madonna delle Lacrime, custodita nel suo Santuario, a ringraziamento per la conclusione del conflitto bellico.\nAlfredo Ildefonso Schuster salv\u00f2 la vita a Indro Montanelli, come il giornalista afferma in un'intervista rilasciata a Michele Brambilla nel 2000: nel 1944 Montanelli era rinchiuso nel Carcere di San Vittore e condannato a morte dalle SS come esponente della resistenza antifascista. Schuster, che conosceva Montanelli per averne celebrato il matrimonio con la sua prima moglie, riusc\u00ec a ottenere una sospensione dell'esecuzione.\nGli ultimi anni.\nDal 1952 al 1953 fu il primo presidente della Conferenza Episcopale Italiana, fondata a Firenze l'8 gennaio 1952.\nMalato, si spense nel seminario di Venegono il 30 agosto 1954, alle 4:15, localit\u00e0 dove si era recato per trovare giovamento dalla calura della citt\u00e0. Le esequie furono celebrate in Duomo il 2 settembre e furono presiedute dall'allora patriarca di Venezia, il cardinale Angelo Giuseppe Roncalli, futuro papa Giovanni XXIII. \nAlla guida dell\u2019arcidiocesi di Milano gli successe Giovanni Battista Montini, futuro papa Paolo VI.\nProcesso di canonizzazione.\nIl processo diocesano di canonizzazione venne aperto il 30 agosto 1957, dopo appena tre anni dal decesso del cardinale, promosso dall'allora arcivescovo di Milano Giovanni Battista Montini, e si concluse il 31 ottobre 1963. All'apertura della tomba del cardinale Schuster il 28 gennaio 1985, ad appena trent'anni dalla morte, il suo corpo venne ritrovato intatto e pertanto il 18 luglio 1986 venne riaperta la causa presso la Congregazione delle cause dei santi ricevendo la \"positio\" nel 1989. Papa Giovanni Paolo II ne riconobbe le virt\u00f9 eroiche e lo proclam\u00f2 venerabile il 26 marzo 1994. Venne beatificato dallo stesso pontefice il 12 maggio 1996 in Piazza San Pietro dopo la conferma del miracolo avvenuto a favore di suor Maria Emilia Brusati, guarita improvvisamente ed inspiegabilmente da un glaucoma.\nIntitolazioni.\nNel 2006 l'Unione Cristiana Imprenditori Dirigenti (UCID) ha intitolato una borsa di studio in suo onore.\nSorte simile ha riguardato il parco antistante la Basilica di San Paolo a Roma, che porta il suo nome.\nNella chiesa di Santa Maria presso San Celso a Milano, in una teca all'ingresso sono esposti dei paramenti del cardinale e il calco, fatto alla morte, del viso e della mano, effettuato dallo scultore don Marco Melzi dell'Istituto Beato Angelico di Milano.\nA Milano, in via Feltre 100, dal 1954 sorge il Centro Giovanile Cardinale Schuster, fondato dal padre gesuita Ludovico Morell; l'Ospedale San Raffaele di Milano ha dedicato al cardinale il nome del proprio ambulatorio in via Nicostrato Castellini.\nPresso la basilica di San Vincenzo al Volturno (Rocchetta a Volturno) si trova una sala conferenze a lui dedicata.\nNella cultura di massa.\nFilmografia.\nNel film del 1974 \"Mussolini ultimo atto\", diretto da Carlo Lizzani, Schuster \u00e8 interpretato da Henry Fonda.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "692164", "revid": "729019", "url": "https://it.wikipedia.org/wiki?curid=692164", "title": "Strada europea E251", "text": "La strada europea E251 \u00e8 una strada di classe B, lunga 286\u00a0km, il cui percorso si trova completamente in territorio tedesco e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega la citt\u00e0 di Sassnitz con Berlino attraversando Stralsund e Neubrandenburg.\nLa strada parte da Sassnitz sull'isola di R\u00fcgen e percorre la Bundesstra\u00dfe 96 (stesso itinerario della E 22) toccando Stralsund; presso Grimmen la B 96 si immette sulla A20; abbandona l'autostrada all'uscita \"Neubrandenburg-Ost\" ed entra in citt\u00e0 seguendo la B 104; a Neubrandenburg riprende la B 96 che attraverso Neustrelitz, F\u00fcrstenberg/Havel e Oranienburg conduce a Berlino."}
{"id": "692165", "revid": "1745361", "url": "https://it.wikipedia.org/wiki?curid=692165", "title": "Caos (mitologia)", "text": "Caos o Chaos () \u00e8 l'entit\u00e0 primigenia cos\u00ec indicata nella \"Teogonia\" di Esiodo:\nCaos nella mitografia.\nNella Teogonia, Caos \u00e8 una delle quattro potenze principali, insieme a Gea, Tartaro ed Eros, e gener\u00f2 Erebo e Nyx. Anche nell'orfismo \u00e8 una delle quattro potenze, per\u00f2 insieme a l'Erebo, il Tartaro, e Nyx.\nCaos nella filosofia.\nConsiderando che originariamente questa parola non aveva l'attuale connotazione di \"disordine\" che si ritrova nella parola d'uso comune \"caos\", il termine greco antico \"Chaos\" viene reso come \"Spazio beante\", \"Spazio aperto\", \"Voragine\" dove indica, nella sua etimologia, \"fesso, fenditura, burrone\", quindi simbolicamente \"abisso\" dove sono \"tenebrosit\u00e0, oscurit\u00e0\".\nEsiodo lo descrive come \"egh\u00e9neto\", non il principio quindi, ma ci\u00f2 che da questo per primo appare:\nIl Caos, secondo alcuni autori, risulta essere nella mitologia e nella cosmogonia degli antichi greci, la personificazione dello stato primordiale di \"vuoto\", il buio anteriore alla generazione del cosmo da cui emersero gli d\u00e8i e gli uomini.\nAltri interpreti della \"Teogonia\" avvertono che Caos non coinciderebbe solo con il \"Vuoto\". Graziano Arrighetti ricorda che su questa nozione/divinit\u00e0 non si ha concordanza tra gli studiosi ma \u00absi \u00e8 in generale d'accordo che \u03a7\u03ac\u03bf\u03c2 non \u00e8 semplicemente il \"vuoto\", il \"luogo\" dove le entit\u00e0 vengono in essere e trovano collocazione\u00bb; ma, da un'attenta disamina del termine, risulterebbe essere un'entit\u00e0 non solo spaziale ma anche materiale: \u00abuna sorta di nebulosit\u00e0 senza forma associata all'oscurit\u00e0.\u00bb.\nLo scoliaste lo descrive come \"ken\u00f3n\", lo spazio vuoto tra cielo e terra dopo che una possibile unit\u00e0 originaria fu spezzata:\nQuello che Esiodo chiama Caos non coincide in realt\u00e0 con quello che i posteri filosofi a partire da Talete identificarono come il principio di tutte le cose o come soprattutto Anassimandro identific\u00f2 con il termine di arch\u00e8, ma \u00e8 l'origine di cose che prima non erano, l'entit\u00e0 eterna ma che non esiste dall'eternit\u00e0. Da Erebo e Notte si generano le negativit\u00e0 del pensiero greco arcaico: Morte, Sonno e Sogni, le Moire e le Kere, Biasimo, Sventura, Discordia.\nEsiodo concepisce infatti una seconda generazione dovuta a Gaia (la madre Terra) che \u00e8 all'origine del mondo naturale: il cielo, le montagne, il mare e dalla sua unione con Urano (il Cielo stellato) nasceranno gli dei. Gaia \u00abnon \u00e8 generata da Caos, di essa si dice solo l'ingenerato esserci...n\u00e9 mai si incontrano, Gaia e Caos; neppure le loro discendenze si incrociano.\u00bb.\nDa notare che nella teogonia orfica riportata da Eudemo da Rodi e dal Papiro di Derveni in principio \u00e8 la Notte (\"Nyx\") e non Caos. Mentre nella teogonia di ispirazione orfica riportata da Aristofane in \"Gli uccelli\" Caos \u00e8 all'origine unitamente a Erebo, Notte e Tartaro.\nCos\u00ec Filodemo di Gadara in \"Sulla piet\u00e0\" riassume, ad esempio, alcune differenti antiche dottrine teogoniche:\nPer Anassagora come per Platone il \"caos\" \u00e8 il luogo della materia informe e rozza a cui attinge un principio superiore, la \"Mente\" per Anassagora e il Demiurgo per Platone, per la formazione del mondo ordinato: il cosmo.\nCaos nella religione.\nLa Bibbia (\"Genesi\" 1, 1-5) dice che Dio cre\u00f2 il Cielo e la Terra e che \"la terra era informe e deserta e le tenebre ricoprivano l'abisso e lo spirito di Dio aleggiava sulle acque. Dio disse: \"Sia la luce\" E la luce fu\". Della separazione fra Cielo e Terra e del caos (Aps\u00fb) parlavano le religioni della Mesopotamia. La medesima idea si ritrova anche nell'Induismo (Brahm\u0101 e la sua nascita dal caos in \"Manusm\u1e5bti\" I, 5 sgg.) e nella religione egizia (caos).\nCaos nella scienza.\nL'origine dell'universo - secondo la scienza moderna - \u00e8 in un punto che ha iniziato ad espandersi, mentre la sua energia diventava materia (big bang).\nLa teoria della relativit\u00e0 ci ha permesso di risalire fino a questo \"buco nero al contrario\". \"Buco\" poich\u00e9 risucchia anche masse enormi, come stelle e pianeti; \"nero\" perch\u00e9 neanche la luce pu\u00f2 uscirne; ed \u00e8 \"al contrario\" poich\u00e9 espelle la materia invece di inghiottirla. Di questo \"buco\" possiamo ricostruire la storia (13,8 miliardi di anni), ma ci manca ancora un piccolissimo pezzo di questa storia: i primi 10 alla -43 secondi (il cosiddetto tempo di Planck), quando le interazioni fondamentali, cio\u00e8 le quattro dimensioni dello spazio-tempo (gravitazionale, elettromagnetica, debole, forte) sono tutt'uno. Il cosmo nell'era di Planck \u00e8 un chaos, confuso ed indefinito, un vuoto nel quale, secondo la fisica quantistica, ci possono essere fluttuazioni di energia, che si trasforma in materia."}
{"id": "692166", "revid": "125115729", "url": "https://it.wikipedia.org/wiki?curid=692166", "title": "Don Cheadle", "text": "Biografia.\nNato nel Missouri, \u00e8 figlio di Bettye, un'insegnante di psicologia e Donald Cheadle, uno psicologo infantile. Con la famiglia si trasferisce nel Colorado, dove si diploma alla East High School di Denver, successivamente frequenta la California Institute of the Arts. Dopo una lunga gavetta televisiva, che lo vede partecipare ad alcuni episodi di serie TV come \"Saranno famosi\" e \"Avvocati a Los Angeles\", nel 1985 debutta in un ruolo minore nel film \"Scuola guida\", poi nel 1987 recita nel film \"\" di John Irvin, mentre nel 1988 recita in \"Colors - Colori di guerra\".\nNegli anni seguenti continua a lavorare in televisione, apparendo in un episodio di \"Willy, il principe di Bel-Air\" e lavorando nella serie TV \"La famiglia Brock\". Nel 1995 torna al cinema con i film \"Cosa fare a Denver quando sei morto\" e \"Il diavolo in blu\". Verso la fine degli anni novanta inizia a lavorare in film importanti e di successo come \"Boogie Nights - L'altra Hollywood\", \"Bulworth - Il senatore\" e \"Out of Sight\" di Steven Soderbergh. Con Soderbergh lavora nuovamente nel 2000 in \"Traffic\" e nella fortunata trilogia \"Ocean's Eleven\", \"Ocean's Twelve\" e \"Ocean's Thirteen\". Sempre nel 2000 \u00e8 fra i protagonisti del film \"Mission to Mars\".\nNel 2002 prende parte a 4 episodi di \"E.R. - Medici in prima linea\" e lavora nel film indipendente \"Il delitto Fitzgerald\", ma \u00e8 il 2004 l'anno della svolta, quando recita nel premio Oscar \"Crash - Contatto fisico\" e viene candidato all'Oscar al miglior attore per il film \"Hotel Rwanda\". Nel 2010 sostituisce Terrence Howard nel ruolo di James \"Rhodey\" Rhodes/War Machine in \"Iron Man 2\", ruolo che riprende nei film successivi \"Iron Man 3\", ', ', ', ' e nella serie \"The Falcon and the Winter Soldier\". Nel 2021 partecipa al film \"\" nel ruolo della malvagia intelligenza artificiale Al-G Rhythmo.\nVita privata.\nDal 1992 \u00e8 compagno dell'attrice Bridgid Coulter, da cui ha avuto due figlie, Ayana Tai (nata nel 1995) e Imani (nata nel 1997). \u00c8 appassionato di Texas Hold'em e partecipa a tornei di livello internazionale.\nDoppiatori italiani.\nNelle versioni in italiano dei suoi film, Don Cheadle \u00e8 stato doppiato da:\nDa doppiatore \u00e8 sostituito da:"}
{"id": "692167", "revid": "112932209", "url": "https://it.wikipedia.org/wiki?curid=692167", "title": "Parco naturale regionale di Bric Tana", "text": "Il parco naturale regionale di Bric Tana \u00e8 un'area naturale protetta che si trova in Liguria nella provincia di Savona, quasi al confine con la provincia di Cuneo.\nStoria.\nIl parco, sito interamente nel comune di Millesimo, venne istituito con la Legge Regionale n\u00ba 7 del 27 febbraio 1985."}
{"id": "692169", "revid": "287204", "url": "https://it.wikipedia.org/wiki?curid=692169", "title": "Alesund", "text": ""}
{"id": "692170", "revid": "1573940", "url": "https://it.wikipedia.org/wiki?curid=692170", "title": "Nothocercus julius", "text": "Il tinamo pettofulvo (Nothocercus julius )) \u00e8 un uccello della famiglia dei Tinamidi.\nDescrizione.\nLunghezza: 35\u201341\u00a0cm.\nDistribuzione e habitat.\nDalla Colombia centrale ed estremo occidente del Venezuela (Parco nazionale El Tam\u00e1) a sud fino al centro dell'Ecuador meridionale; Per\u00f9 centro-meridionale."}
{"id": "692171", "revid": "120799829", "url": "https://it.wikipedia.org/wiki?curid=692171", "title": "Dichiarazione di neutralit\u00e0 austriaca", "text": "La dichiarazione di neutralit\u00e0 austriaca fu un atto costituzionale del parlamento austriaco, firmato il 26 ottobre 1955, che stabil\u00ec la perpetua neutralit\u00e0 dello Stato nei confronti delle dispute internazionali.\nStoria.\nFormalmente, la dichiarazione fu promulgata volontariamente dalla Repubblica d'Austria; politicamente, era invece la diretta conseguenza dell'occupazione militare sovietica, statunitense, britannica e francese (1945-1955), dalla quale l'Austria fu liberata a seguito del memorandum di Mosca firmato il 15 aprile 1955, che suggellava i negoziati tra Unione Sovietica ed Austria, stabilendo che il governo austriaco:\nIl memorandum di Mosca \u00e8 l'unico documento ufficiale internazionale che contiene la promessa di neutralit\u00e0 dell'Austria e le condizioni dell'Unione Sovietica per la conclusione del Trattato di Stato siglato il 15 maggio dello stesso anno. I sovietici non avrebbero acconsentito al Trattato se l'Austria non avesse dichiarato la neutralit\u00e0 dopo che le forze alleate avessero abbandonato il territorio. Tutto questo era mirato al fatto che l'Austria non si unisse alla NATO.\nFigura di spicco nel contesto del Trattato di Stato fu quella del ministro degli Esteri austriaco Leopold Figl: Figl si affacci\u00f3 sul balcone del Palazzo Belvedere agitando la Carta firmata e pronunci\u00f3 le parole \"\u00d6sterreich ist frei!\" (\"L'Austria \u00e8 libera!\"): questo avvenimento storico \u00e8 diventata un'icona indelebile nel ricordo nazionale austriaco e della festa nazionale austriaca e quindi nel principio di \"Neutralit\u00e4t\" stessa.\nLa neutralit\u00e0 austriaca e la guerra fredda.\nLo status di neutralit\u00e0 austriaco ebbe un'importanza enorme durante tutta la guerra fredda, cambiando significativamente i calcoli della pianificazione militare della contrapposizione tra Est ed Ovest in quanto si era venuto a creare un cordone neutrale di Stati cuscinetto composto da Svizzera, Liechtenstein, Austria e dalla Repubblica Socialista Federale di Jugoslavia che spaccava la contiguit\u00e0 territoriale della NATO con gli alleati del settore Sud e di Sud-Est del Patto Atlantico, aumentando quindi notevolmente l'importanza strategica dell'Ungheria all'interno del Patto di Varsavia e dell'Italia in quello Atlantico.\nNonostante questo, desiderosi di liberarsi dell'occupazione militare sovietica che perdurava oramai da oltre un decennio, il 1\u00ba novembre 1956 il modello di neutralit\u00e0 austriaco venne preso in considerazione anche dagli insorti ungheresi, i quali dopo un primo apparente ritiro dell'Armata Rossa dai principali centri del Paese, dichiararono la neutralit\u00e0 dell'Ungheria sperando nell'aiuto delle Nazioni Unite che, il 2 novembre, mise la questione all'ordine del giorno, con la previsione di una garanzia internazionale dei quattro grandi (inclusa quindi l'URSS) sulla neutralit\u00e0 della nazione magiara, nel vano tentativo di scongiurare un ulteriore intervento sovietico che poi giunse inesorabilmente a trattative in corso, nella notte del 3 novembre ponendo fine alla rivoluzione e ripristinando lo \"status quo ante\".\nTrentatr\u00e9 anni pi\u00f9 tardi, il 27 giugno 1989, i ministri degli Esteri, Alois Mock in rappresentanza dell'Austria, e Gyula Horn per la Repubblica Popolare d'Ungheria, tagliarono assieme una porzione del filo spinato della cosiddetta \"cortina di ferro\" che segnava il confine fra i due paesi e divideva il mondo in due blocchi, ufficializzando con questa azione l'apertura dei confini e consentendo alle migliaia di tedeschi dell'Est di emigrare prima attraverso la Repubblica Socialista Cecoslovacca ed attraverso l'Ungheria, dov'era permesso loro dal regime della RDT di trascorrere le vacanze, e proseguire verso la Germania Ovest attraverso l'Austria.\nAlla fine di settembre del 1989, pi\u00f9 di 30.000 cittadini tedeschi orientali si erano rifugiati all'Ovest.\nUn valore nazionale.\nDal 1965, la neutralit\u00e0 \u00e8 diventata un elemento dell'identit\u00e0 austriaca: il 26 ottobre \u00e8 festa nazionale (\"Nationalfeiertag\"), per commemorare la dichiarazione e il definitivo ritiro delle truppe Alleate, avvenuto nella giornata del 25 ottobre 1955. Legalmente, la neutralit\u00e0 austriaca \u00e8 sia parte della Costituzione che parte del Diritto internazionale.\nIn occasione della festivit\u00e0 nazionale a Vienna, la capitale, si possono ammirare il Museo di Storia Militare e il Wien Museum, con visita a ingresso gratuito. \nAlla vigilia della Giornata Nazionale, si celebra il Konzerthaus di Vienna, concerto sulla festa nazionale e l'esibizione della Sinfonica di Vienna, ogni anno guidata da un direttore di un altro paese. \nSi celebrano, inoltre, centinaia di manifestazioni sportive popolari in tutto il paese, in particolare per i corridori e camminatori (\"Fit-marce\"). \n\u00c8 ancora in programma una sfilata sulla Ringstrasse: e ancora sfilate militari, sfilate degli armamenti militari stessi e discorsi pubblici in cui viene rimarcato il principio della \"Neutralit\u00e0\" (Neutralit\u00e4t) che caratterizza il significato proprio della festa nazionale del Paese."}
{"id": "692174", "revid": "1573940", "url": "https://it.wikipedia.org/wiki?curid=692174", "title": "Nothocercus nigrocapillus", "text": "Il tinamo dal cappuccio (Nothocercus nigrocapillus ()) \u00e8 un uccello della famiglia Tinamidae.\nDescrizione.\nLunghezza: 32\u201335\u00a0cm.\nDistribuzione e habitat.\nPer\u00f9 e Bolivia.\nSistematica.\nSono note le seguenti sottospecie:"}
{"id": "692183", "revid": "119405690", "url": "https://it.wikipedia.org/wiki?curid=692183", "title": "Diario (periodico)", "text": "Diario (della settimana) fu una rivista italiana che usc\u00ec in edicola il 23 ottobre 1996 su un'idea di Enrico Deaglio, Luca Formenton e Amato Mattia come inserto settimanale allegato al quotidiano \"l'Unit\u00e0\".\nDivenuta successivamente testata indipendente dal 1997, fu diretta da Enrico Deaglio fino all'8 settembre 2008 e, successivamente, da Massimo Rebotti, ex direttore di Radio Popolare.\nIl 7 settembre 2007 usc\u00ec l'ultimo numero, il 567\u00b0, a cadenza settimanale; dal successivo la cadenza divenne quindicinale che dur\u00f2 fino al 6 marzo 2009 quando usc\u00ec il 595\u00b0 numero della rivista; il 3 aprile successivo usc\u00ec solo in formato di mensile monografico fino a dicembre 2009, fine dell'edizione cartacea della pubblicazione.\nIn passato \"Diario\" aveva riscosso buoni successi con numeri speciali monografici (come \"Memoria\" o \"Berlusconeide\").\nTra il 2006 e il 2007 l'allora settimanale era stato al centro di grandi polemiche proprio a causa di una delle sue inchieste, incentrata su presunti brogli elettorali durante le elezioni politiche italiane del 2006."}
{"id": "692184", "revid": "599013", "url": "https://it.wikipedia.org/wiki?curid=692184", "title": "Fukuoka (disambigua)", "text": ""}
{"id": "692186", "revid": "112932214", "url": "https://it.wikipedia.org/wiki?curid=692186", "title": "Parco naturale regionale di Piana Crixia", "text": "Il parco naturale regionale di Piana Crixia \u00e8 un'area naturale protetta che si trova in Liguria nella provincia di Savona, quasi al confine con le province di Cuneo, Asti e Alessandria.\nIl parco, sito interamente nel comune di Piana Crixia, venne istituito con legge regionale nel 1985.\nIl territorio \u00e8 caratterizzato da calanchi e caratteristici funghi di pietra."}
{"id": "692188", "revid": "767487", "url": "https://it.wikipedia.org/wiki?curid=692188", "title": "The Jazz Mandolin Project", "text": "La Jazz Mandolin Project \u00e8 una band jazz di Burlington (Vermont) creata dal mandolinista Jamie Masefield. La band venne formata nel 1993 e inizi\u00f2 ad esibirsi ogni mese in diversi locali del Vermont. I membri della band cambiano di anno in anno ad eccezione del fondatore Jamie Masefield. Tra i numerosi musicisti che hanno fatto parte della Jazz Mandolin Project ricordiamo: Michael \"Mad Dog\" Mavridoglou (tromba e tastiere), Scott Ritchie e Michael O'Brien (basso), Sean Dixon, Jon Fishman e Ari Hoenig (batteria).\nLa band ha inciso 6 album riscuotendo un discreto successo sulla scena nazionale americana ed europea."}
{"id": "692189", "revid": "486946", "url": "https://it.wikipedia.org/wiki?curid=692189", "title": "Tot\u00f2 Contorno", "text": ""}
{"id": "692191", "revid": "1714743", "url": "https://it.wikipedia.org/wiki?curid=692191", "title": "Margherita di Scozia (santa)", "text": "\u00c8 venerata come santa dalla Chiesa cattolica. Margherita nacque in esilio in Ungheria e con la famiglia torn\u00f2 in Inghilterra nel 1057 per fuggire in Scozia a seguito della Conquista normanna dell'Inghilterra nel 1066. Nel 1070 circa spos\u00f2 Malcolm III di Scozia divenendone la Regina consorte. Donna pia Margherita istitut\u00ec un traghetto perch\u00e9 i pellegrini potessero attraversare il Firth of Forth mentre si dirigevano all'Abbazia di Dunfermline e i locali villaggi di South Queensferry e North Queensferry devono a lei il loro nome. Margherita fu la madre di tre re di Scozia e di una regina d'Inghilterra e la tradizione vuole che sia morta al Castello di Edimburgo il 16 novembre 1093 poco dopo aver avuto notizia della morte del marito in battaglia. Margherita venne canonizzata nel 1250 per volere di Papa Innocenzo IV e i suoi resti vennero posti nell'Abbazia di Dunfermline, tuttavia dopo la Riforma scozzese di essi si perse ogni traccia.\nL'infanzia.\nMargherita nacque attorno al 1045, probabilmente in Ungheria, dove il padre Edoardo l'esiliato era stato costretto a trasferirsi per sfuggire a Canuto che nel 1016 aveva spodestato il padre di Edoardo, Edmondo II d'Inghilterra e preso il trono. L\u00ec Edoardo si era sposato con Agata di Kiev e aveva avuto da lei tre figli, Margherita, Edgardo Atheling e Christina (morta 1100 circa). Edoardo, che faceva parte della Casa di Wessex era fuggito appena dopo la nascita approdando alla corte di Olof III di Svezia per partire poco dopo alla volta di Kiev e quindi, una volta adulto, per l'Ungheria dove aveva supportato con successo la lotta per il trono di Andrea I d'Ungheria. La vera origine di sua madre Agatha \u00e8 invece oggetto di disputa, ma quel che \u00e8 certo \u00e8 che sia lei che i fratelli nacquero da Agatha che li allev\u00f2 in un ambiente estremamente religioso, del resto la corte di Andrea era permeata da una grande lealt\u00e0 verso la Santa Sede e da una pari avversione per il paganesimo, fattori che potrebbero aver influenzato la spiritualit\u00e0 di Margherita.\nNel 1057 quando era ancora una bambina Margherita torn\u00f2 in Inghilterra insieme alla famiglia, il suo prozio Edoardo il Confessore era infatti senza figli e pareva voler nominare quale erede suo padre Edoardo. Purtroppo egli mor\u00ec poco dopo il ritorno in patria, ma sia lei che i fratelli rimasero alla corte inglese tanto pi\u00f9 che suo fratello Edgardo era considerato un erede papabile. Il Confessore mor\u00ec nel gennaio del 1066 e il Witan elesse quale suo successore Harold Godwinson ritenendo, forse, che Edgardo, con i suoi quindici anni circa, fosse troppo giovane per garantire un regno stabile. Il regno di Harold dur\u00f2 pochi mesi, nell'ottobre dello stesso anno egli venne ucciso alla Battaglia di Hastings che si consum\u00f2 contro i normanni di Guglielmo il Conquistatore, Edgardo venne nominato re, ma in dicembre Guglielmo sal\u00ec al trono come Guglielmo I d'Inghilterra ed Edgardo dovette riparare in Normandia. Nel 1068 quando torn\u00f2 port\u00f2 la madre e le due sorelle in Northumbria.\nIl matrimonio scozzese.\nSecondo la tradizione Agatha aveva deciso di lasciare l'Inghilterra e tornare sul continente, ma una tempesta devi\u00f2 la nave che trasportava lei e le figlie portandole fino in Scozia dove ottennero la protezione di Malcolm III di Scozia. Il luogo dove la tradizione vuole che siano approdate \u00e8 noto come \"St. Margaret's Hope\" ed \u00e8 poco distante dal villaggio di North Queensferry. Il suo arrivo, coinciso con la fallita rivolta dei conti in Northumbria del 1068, fu fortemente romanticizzato e alcuni cronacotecari come Simeone di Durham sostengono che il suo incontro con il re non avvenne prima del 1070 quando Guglielmo comp\u00ec il saccheggio noto come Harrying of the north.\nMalcolm era di circa quindici anni pi\u00f9 vecchio di lei ed era vedovo di Ingibiorg Finnsdottir che gli aveva lasciato un figlio, Duncan e doveva sembrargli allettante la prospettiva di sposare una delle poche esponenti rimaste dell'aristocrazia Anglosassone. I due si sposarono verso la fine del 1070 ed Malcolm comp\u00ec diverse spedizioni militare in Northumbria sia per aiutare le pretese verso la corona del cognato sia per aumentare i propri domini, in ogni caso i risultati furono assai scarsi e non procurarono molto altro oltre alla devastazione della regione.\nLa religiosit\u00e0.\nTurgot, Vescovo di St. Andrews, biografo di Margherita, attesta che ella ebbe una certa influenza moralizzatrice sul marito attraverso la lettura di passi della Bibbia e cerc\u00f2 di riformare le pratiche delle chiese locali rendendole conformi a quella della chiesa di Roma. Il suo lavoro fu di ispirazione per Lanfranco di Canterbury, futuro Arcivescovo di Canterbury e lavor\u00f2 molto perch\u00e9 la chiesa scozzese andasse di pari passo con quella del continente in cui era cresciuta. Grazie a questi traguardi Margherita venne considerata un ottimo esempio di come doveva essere una guida saggia anche per il marito e per i figli, specialmente per Davide che la raggiunse agli onori degli altari insieme al fratello Edmund e alla sorella Maud. La tradizione vuole che prima di mangiare lavasse i piedi ai poveri e si occupasse degli orfani e dei bisognosi, che si levasse a mezzanotte per assistere alle funzioni e che abbia invitato un gruppo dell'Ordine di San Benedetto a trasferirsi all'Abbazia di Dunfermline nel 1072. Per facilitare l'accesso dei pellegrini all'abbazia ordin\u00f2 l'istituzione di un traghetto che li portasse al di qua e al di l\u00e0 dell'estuario del Forth. Fra le altre cose di cui si occup\u00f2 vi fu anche il restauro dell'Abbazia di Iona, oltre che al rilascio di tutti quegli inglesi che si erano trovati a divenire servi della gleba a seguito della Conquista. Pi\u00f9 privatamente Margherita pare essere stata dedita alla preghiera, al ricamo per i paramenti sacri e a letture devozionali, questo pare aver avuto un certo effetto su suo marito, decisamente meno letterato di lei, tanto che decor\u00f2 alcuni dei suoi libri in oro e argento. Uno di questi, un piccolo vangelo tascabile con eleganti immagini degli Evangelisti \u00e8 conservato presso la Biblioteca Bodleiana di Oxford.\nLa morte.\nMalcolm e il figlio maggiore Edward trovarono la morte alla Battaglia di Alnwick del 13 novembre 1093 e fu il secondogenito Edmund a portarle la notizia. Margherita era allora sui cinquant'anni, ma le condizioni di vita del tempo e il suo stile di vita austero l'avevano resa debole, secondo la tradizione ella mor\u00ec tre giorni dopo, il 16 novembre.\nIl culto.\nMargherita divenne Santa nel 1250 per mano di Papa Innocenzo IV che la elev\u00f2 agli onori degli altari in virt\u00f9 della sua personale santit\u00e0, per la fedelt\u00e0 alla chiesa, la carit\u00e0 e le riforme religiose. Il 19 giugno del 1250, dopo essere stata canonizzata fu trasportata presso l'abbazia di Dunfermline. \nDal Martirologio Romano: \u00abSanta Margherita, che, nata in Ungheria e sposata con Malcolm III re di Scozia, diede al mondo otto figli e si adoper\u00f2 molto per il bene del suo regno e della Chiesa, unendo alla preghiera e ai digiuni la generosit\u00e0 verso i poveri e offrendo, cos\u00ec, un fulgido esempio di ottima moglie, madre e regina\u00bb.\nNel 1693 papa Innocenzo XII fiss\u00f2 la sua festa al 10 giugno perch\u00e9 il 16 novembre era gi\u00e0 occupato da Santa Gertrude di Helfta. Tuttavia gli scozzesi per molto tempo la onorarono nel giorno della morte. Quando nel 1969 il Calendario romano generale venne riformato il 16 divent\u00f2 disponibile e la sua commemorazione venne spostata a quel giorno; chi invece segue la messa tridentina ha mantenuto la prima data e a novembre onora la santa mistica di Helfta. Margherita \u00e8 venerata come santa anche dagli anglicani.\nDiverse sono le chiese in suo onore, la pi\u00f9 antica \u00e8 la Saint Margaret's Chapel nel Castello di Edimburgo voluta da suo figlio Davide, altre sono a Buxted, nell'Essex, Aberdeen e Budapest.\nOltre a queste numerose altre istituzioni portano il nome di Margherita:\nMatrimonio e discendenza.\nDa Malcolm III di Scozia Margherita ebbe:"}
{"id": "692192", "revid": "40552", "url": "https://it.wikipedia.org/wiki?curid=692192", "title": "Kawasaki, Kanagawa", "text": ""}
{"id": "692194", "revid": "436907", "url": "https://it.wikipedia.org/wiki?curid=692194", "title": "Chino Moreno", "text": "\u00c8 anche membro dei Team Sleep e a partire dal 2011 anche del side-project Crosses e del supergruppo Palms.\nBiografia.\nMoreno \u00e8 nato a Sacramento, California, da padre messicano e madre parte spagnola e parte cinese; quest'ultima origine gli conferir\u00e0 il soprannome \"Chino\", che per l'appunto vuol dire \"cinese\" in spagnolo. Terzo di cinque figli, \u00e8 stato sposato con Celeste Schroeder, dalla quale ha avuto due figli: Kristian (apparso nel video di \"7 Words\") e Jakobi.\nInteressato da sempre alla scrittura e alla musica, conobbe Stephen Carpenter all'et\u00e0 di 10 anni e Abe Cunningham quando ne aveva 11. I tre continuarono a vedersi e a rimanere amici tramite la comune passione per lo skateboard.\nInsieme fondarono cos\u00ec i Deftones, dei quali Moreno divenne cantante e autore dei testi, oltre a divenire secondo chitarrista a partire dal terzo album \"White Pony\". I Deftones, considerati fra i capostipiti, insieme ai Korn, del nu metal, firmano un contratto con la Maverick di Madonna e ottengono un discreto successo grazie ad un sound molto personale che mescola la durezza della chitarra alla voce introspettiva di Chino.\nIntorno allo stesso periodo, Moreno si diplom\u00f2 presso la McClatchy High School.\nMoreno riconosce fra le sue canzoni preferite quelle che parlano dell'amore, anche se riconosce la veste, spesso aggressiva, con cui i Deftones esprimono i sentimenti nelle loro canzoni. Il suono che cercano di creare \u00e8 una fusione delle influenze della musica di gruppi come The Cure, Duran Duran, Faith No More, Fear Factory, Metallica e Depeche Mode, \"in poche parole tutto quello che ha esaltato la nostra mente quando eravamo giovani\" \nInteressato anche alla sperimentazione, nel 2000 fond\u00f2 i Team Sleep, sviluppando suoni pi\u00f9 oscuri e riflessivi e sonorit\u00e0 vicine a trip hop, dream pop e post-rock, mentre nel 2011 ha dato vita al progetto elettronico Crosses, pubblicando gli EP \"EP 1\" e \"EP 2\". Nel 2011 inoltre entra a far parte del gruppo post-metal Palms, pubblicando l'album omonimo il 25 giugno 2013.\nStile vocale.\nMoreno dispone di una tecnica vocale molto versatile, considerata una delle migliori dell'intero panorama nu metal. Il suo stile si \u00e8 evoluto con il passare degli anni: se nell'album \"Adrenaline\" Chino utilizzava molto lo screaming e il rapping, con rari momenti melodici, a partire dall'album \"Around the Fur\" il cantante \u00e8 stato per\u00f2 in grado di passare da un cantato urlato e furioso e dal rapping, a melodie pi\u00f9 riflessive ed introspettive e a cantati in falsetto, mettendo cos\u00ec in evidenza le sue influenze new wave e darkwave, oltre a quelle pi\u00f9 tipicamente hardcore punk. Infine, con l'album \"White Pony\", Chino ha maturato definitivamente il suo stile, utilizzando pi\u00f9 frequentemente il cantato melodico e raggiungendo cos\u00ec la sua massima espressione artistica."}
{"id": "692195", "revid": "22166", "url": "https://it.wikipedia.org/wiki?curid=692195", "title": "Abdullah I di Giordania", "text": ""}
{"id": "692196", "revid": "155634", "url": "https://it.wikipedia.org/wiki?curid=692196", "title": "Campionato italiano di hockey su ghiaccio 1986-1987", "text": "Il campionato italiano di hockey su ghiaccio 1986-87 \u00e8 stato organizzato dalla FISG.\nSerie A.\nFormazioni.\nSono 10 le squadre iscritte: Alleghe Hockey, Asiago Hockey AS, HC Auronzo, HC Bolzano, HC Brunico, SG Cortina, SHC Fassa, HC Merano, Renon e AS Mastini Varese Hockey.\nGirone preliminare.\nIl campionato prevede una prima fase nella quale vengono definite le posizioni per accedere alla seconda fase che, a sua volta, prevede lo svolgimento di due gironi intermedi.\nClassifica finale.\nL'Alleghe si classifica davanti all'Asiago nonostante una peggiore differenza reti, ma ha la meglio negli scontri diretti.\nSeconda fase.\nLa seconda fase si compone di due gironi; il primo serve a determinare le posizioni per i Play off, mentre il secondo dir\u00e0 quale sar\u00e0 la squadra che dovr\u00e0 retrocedere. Le prime due formazioni di questo gruppo completeranno il quadro Play off. Le squadre mantengono i punti conquistati negli scontri diretti della prima fase.\nGirone A.\nTra parentesi i punti in bonus derivanti dalla prima fase.\nGirone B.\nTra parentesi i punti in bonus derivanti dalla prima fase.\nL'Auronzo retrocede.\nPlayoff.\nI quarti si disputano al meglio delle 3 gare mentre semifinali e finale al meglio delle 5 gare.\nFinale 3\u00ba/4\u00ba posto.\nL'Alleghe conquista il terzo posto sbarazzandosi del Merano in tre gare, con due vittorie in trasferta.\n LAssociazione Sportiva Mastini Varese Hockey vince il suo primo scudetto.\nFormazione Campione d'Italia: Cesare Carlacci - Maurizio Catenacci - James Corsi - Vito D'Angelo - Robert De Piero - Flavio Far\u00e8 - Dan Fascinato - Herbert Frisch - Denis Houle - Emilio Iovio - Matteo Malfatti - Michael Mastrullo - Giancarlo Merzario - Thomas Milani - Luca Orrigoni - Davide Quilici - Vittorio Trani - Vittorio Zafalon.\nAllenatore: William Pourcell.\nAssistente: Jon Christiano\nPoule retrocessione.\nAsiago termina davanti al Cortina nonostante la stessa differenza reti (+3), ma gli altopianesi oltre ad aver messo a segno pi\u00f9 reti rispetto agli ampezzani (54 gol segnati contro 41) hanno avuto la meglio negli scontri diretti.\nL'Auronzo retrocede.\nMarcatori.\nNella classifica marcatori, al comando c'\u00e8 Mustafa Besic del Fassa con 116 punti (47 gol e 69 assist), seguito da Santino Pellegrino (Asiago, 104 p.ti, 52 + 52), Len Hachborn (Bolzano, 103 p.ti, 36 + 67), Mario Simioni (Asiago, 101 p.ti, 62 + 39) e Mario Cerri (Renon, 99 p.ti, 45 + 54).\nSerie B.\nRegular Season.\nPoule promozione.\nTra parentesi i punti in bonus derivanti dalla regular season.\nPoule 7\u00ba posto.\nNella partita decisiva, a Cavalese, il Milano (che aveva allestito un roster per puntare alla serie A) sotto di 5-1 rimont\u00f2 sino al 5-4 ma la rimonta non fu completata e fu il Fiemme Cavalese a salire in serie A.\nSerie C.\nFinale\nL'Appiano \u00e8 promosso in serie B."}
{"id": "692198", "revid": "226458", "url": "https://it.wikipedia.org/wiki?curid=692198", "title": "In die perniciosum", "text": "In die perniciosum; in hebdomada utile; in mense necessarium ovvero \" una volta al giorno \u00e8 dannoso; una volta alla settimana \u00e8 salutare, una volta al mese \u00e8 necessario\" \u00e8 il consiglio salutista offerto da Celso, noto medico ed erudito vissuto ai tempi dell'imperatore Tiberio, e riferito alla frequenza ottimale dei rapporti sessuali, secondo le convinzioni della medicina di quel tempo."}
{"id": "692200", "revid": "110157", "url": "https://it.wikipedia.org/wiki?curid=692200", "title": "Serie A1 2003-2004 (pallavolo maschile)", "text": "La Serie A1 italiana di pallavolo maschile 2003-2004 si \u00e8 svolta dal 20 settembre 2003 al 12 maggio 2004: al torneo hanno partecipato quattordici squadre di club italiane e la vittoria finale \u00e8 andata per la settima volta, la seconda consecutiva, al Volley Treviso.\nRegolamento.\nLe squadre hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nSquadre partecipanti.\nAl campionato di Serie A1 2003-04 hanno partecipato quattordici squadre: quelle neopromosse dalla Serie A2 sono state l'Associazione Sportiva Pinuccio Capurso Volley Gioia, vincitrice del campionato, e l'AdriaVolley Trieste, vincitrice dei play-off promozione; due squadre che hanno avuto il diritto di partecipazione, ossia il Volley Milano e la Pallavolo Piacenza, hanno rinunciato all'iscrizione: queste hanno ceduto il titolo sportivo rispettivamente alla Pallavolo Piacenza e al Ducato Volley."}
{"id": "692202", "revid": "729019", "url": "https://it.wikipedia.org/wiki?curid=692202", "title": "Fibroadenoma", "text": "Il fibroadenoma \u00e8 un tumore benigno che deriva dalla proliferazione dell'epitelio ghiandolare e dello stroma fibroso della mammella. Entrambi i tipi cellulari coinvolti sono dotati di recettori agli estrogeni. La causa di questo tumore \u00e8 l'iperestrogenismo.\nMacroscopicamente si presenta come un nodulo circoscritto e mobile rispetto al tessuto circostante. Il nodulo pu\u00f2 avere dimensioni che variano tra meno di 1\u00a0cm fino a superare i 10\u201315\u00a0cm (nel qual caso si parla di fibroadenoma gigante). L'interno \u00e8 costituito da tessuto bianco-grigiastro fibroso con, a volte, sottili fissurazioni.\nMicroscopicamente si nota uno stroma fibroblastico con strutture ghiandolari con spazi cistici, a volte strettamente compressi dal tessuto adiacente, rivestiti da epitelio in grado di rispondere alla stimolazione ormonale. Il tutto \u00e8 avvolto da tessuto connettivo formante una capsula avvolgente."}
{"id": "692203", "revid": "767487", "url": "https://it.wikipedia.org/wiki?curid=692203", "title": "Branisella boliviana", "text": "La branisella (Branisella boliviana) \u00e8 una specie di primate fossile, i cui resti sono stati rinvenuti in terreni dell'Oligocene superiore (circa 27 - 26 milioni di anni fa) in Bolivia. \u00c8 uno dei pi\u00f9 antichi primati sudamericani conosciuti.\nDescrizione.\nA tutt'oggi esistono parecchi reperti fossili di \"B.boliviana\" e la maggior parte di essi sono frammenti di dentatura, cosicch\u00e9 l'esatto aspetto di questa specie \u00e8 tuttora sconosciuto.Le dimensioni di questo animale dovevano essere molto piccole e il peso non doveva raggiungere il chilogrammo. \u00c8 probabile che le dimensioni fossero simili a quelle dell'attuale scimmia leonina (\"Leontopithecus rosalia\"). L'aspetto della \"Branisella\" non doveva essere poi cos\u00ec diverso da quello degli attuali tamarini o uistit\u00ec. La testa, corta, era munita di una dentatura fornita di molari dalle cuspidi basse e arrotondate. I denti possedevano una corona pi\u00f9 alta (ipsodonti) rispetto a quella degli attuali primati sudamericani. \nClassificazione.\n\"Branisella boliviana\" venne descritto per la prima volta nel 1969 da Robert Hoffstetter, sulla base di resti fossili ritrovati in terreni dell'Oligocene superiore nella zona di Salla, in Bolivia. Fossili descritti inizialmente come \"Szalatavus\" nel 1991 sono stati poi attribuiti a \"Branisella\".\nAlcune analisi, basate su nuovi ritrovamenti, mostrano somiglianze tra la dentatura di \"Branisella\" e i generi \"Cebus\", \"Callicebus\" e \"Aotus\". L'animale pi\u00f9 vicino a \"Branisella\", per\u00f2, sembrerebbe essere \"Proteopithecus\" dell'Eocene superiore dell'Egitto, sulla base delle caratteristiche della dentatura. Ci\u00f2 suggerirebbe un'origine africana delle scimmie platirrine; in qualche modo, poi, questi primati riuscirono ad attraversare l'oceano Atlantico.\nPaleoecologia.\nIl tipo di dentatura di \"Branisella\" farebbe supporre una dieta a base di frutta; i molari pi\u00f9 ipsodonti rispetto a quelli delle altre scimmie sudamericane potrebbero indicare che \"Branisella\" fosse pi\u00f9 legato a un habitat terricolo. La notevole usura dentale di alcuni esemplari corrobora questa ipotesi: gli animali che si nutrono nei pressi del terreno consumano sostanze pi\u00f9 abrasive di quelli che vivono sulle cime degli alberi. \"Branisella\", inoltre, \u00e8 noto per fossili che si ritrovano solo in un particolare livello di Salla, noto come Livello a \"Branisella\" (Livello 5), ed \u00e8 quindi probabile che questo animale sia vissuto in quest'area per un tempo relativamente breve, forse meno di un milione di anni. "}
{"id": "692207", "revid": "547034", "url": "https://it.wikipedia.org/wiki?curid=692207", "title": "Branduardi '81", "text": "Branduardi '81 \u00e8 un album del cantautore italiano Angelo Branduardi, pubblicato nel 1981.\nNono album di nove canzoni per nove anni di attivit\u00e0, come suggerisce anche la copertina formata da nove serie di nove quadrati di colore rosa (azzurri per l'edizione francese).\nL'album fu pubblicato con il semplice titolo omonimo \"Angelo Branduardi\". La denominazione \"Branduardi '81\" venne adottata in seguito per distinguere questo album dal precedente album omonimo pubblicato nel 1974. In alcuni casi questo album \u00e8 stato anche indicato con il titolo arbitrario di \"purple box\" per l'edizione italiana (dal disegno di copertina).\nLe musiche sono di Angelo Branduardi, i testi di Luisa Zappa, tranne che per la canzone \"La cagna\", che \u00e8 una poesia di Sergej Aleksandrovi\u010d Esenin intitolata \"Canzone canina\" messa in musica.\nLa canzone \"I tre mercanti\" ha la musica di Angelo Branduardi e Franco Di Sabatino. I testi della versione francese sono di \u00c9tienne Roda-Gil.\nDopo le maestosit\u00e0 degli arrangiamenti degli anni '70, culminati nel triplo LP \"Concerto\", l'intenzione dell'autore era di semplificare le sonorit\u00e0, \u00abmentre prima volevo sempre aggiungere in questo disco ho cercato di togliere\u00bb ha dichiarato in una intervista. \nQuesta nitidezza musicale unita ad un livello di suono notevole per l'epoca, produce un disco molto piacevole, a tratti perfino ipnotico, come in \"Girotondo\" e soprattutto \"La collina del sonno\".\nAlcuni brani, pur essendo accreditati musicalmente a Branduardi, risultano essere la trascrizione fedele di antiche melodie, come \"The Silkie\" (\"La cagna\") o il \"Branle Gay\" di Jean-Baptiste Besard (\"Vola\") che verr\u00e0 ripreso anche nel disco \"L'infinitamente piccolo\" del 2000."}
{"id": "692208", "revid": "287204", "url": "https://it.wikipedia.org/wiki?curid=692208", "title": "\u00dclkerspor", "text": "L'\u00dclker Gen\u00e7lik ve Spor Kul\u00fcb\u00fc, comunemente noto come \u00dclker o \u00dclkerspor, era un club di pallacanestro turco con sede a Istanbul, in Turchia. Il club ha partecipato alla Turkish Basketball League. Hanno giocato le partite casalinghe all'Abdi \u0130pek\u00e7i Arena.\nStoria.\nL'\u00dclkerspor \u00e8 stato fondato nel 1975, ma la sezione cestistica \u00e8 stata creata nel 1993, acquistando i diritti sportivi per la Turkish Basketball League dal Nasa\u015f. Il club ha vinto quattro titoli della lega turca nel 1995, 1998, 2001 e 2006, con grandi nomi come Harun Erdenay, \u0130brahim Kutluay, Michael Anderson, Orhun Ene, Kevin Rankin e, pi\u00f9 recentemente, Mirsad T\u00fcrkcan e Serkan Erdo\u011fan. Il primo grande successo del club \u00e8 stato nella Coppa dei Campioni nella stagione 1995-1996 quando l'\u00dclkerspor \u00e8 riuscito a raggiungere i quarti di finale ed \u00e8 stato eliminato dal Barcelona. Inoltre l'\u00dclker ha raggiunto le Top 16 di Eurolega per cinque stagioni consecutive tra il 2002 e il 2006, battendo tutte le migliori squadre europee nel torneo e dimostrando di essere una squadra di livello nella competizione. L'\u00dclkerspor ha ottenuto il suo miglior risultato quando \u00e8 sopravvissuto a un duro gruppo nelle Top 16 per aggiudicarsi l'Eurolega 2004-05, uscendo ai quarti di finale, dove \u00e8 stato eliminato dal CSKA Mosca. \u00dclkerspor ha anche vinto cinque titoli di Coppa del Presidente e tre titoli di Coppa di Turchia tra il 2001 e il 2005.\nNel 2006, la societ\u00e0 \u00dclker, che possedeva e sponsorizzava il club, ha deciso di abolire la squadra e sponsorizzare invece il club turco Fenerbah\u00e7e che divenne noto come Fenerbah\u00e7e \u00dclker, mentre l'\u00dclkerspor inizi\u00f2 a chiamarsi Alpella.\nAlpella ha giocato per due stagioni nella Turkish Basketball League, nelle stagioni 2006-07 e 2007-08. Alla fine, i suoi diritti sportivi furono acquistati dal Trabzonspor, dopo che il club fu relegato nella seconda lega turca."}
{"id": "692209", "revid": "254401", "url": "https://it.wikipedia.org/wiki?curid=692209", "title": "Chiesa di Nostra Signora del Carmine e Sant'Agnese", "text": "La chiesa di Nostra Signora del Carmine e Sant'Agnese \u00e8 una delle chiese storiche di Genova. \u00c8 situata nel quartiere detto del Carmine in via Brignole De Ferrari, a poca distanza dalla centrale via Balbi; la sua comunit\u00e0 parrocchiale fa parte del vicariato \u201cCentro Ovest\u201d dell'arcidiocesi di Genova. Il priore di N.S. del Carmine ha il titolo di abate.\nStoria.\nChiesa di Sant'Agnese.\nIl primo impianto della chiesa di Sant'Agnese fu edificato nel 1192 nei pressi dell'omonima via nello storico sestiere genovese di Pr\u00e8; parti della sua antica struttura, in particolare un tratto del muro perimetrale e una colonna in mattoni, sono ancora oggi visibili all'interno di un caseggiato di via Polleri.\nNel corso dei secoli, eretta a parrocchia dell'arcidiocesi di Genova, per la sua ricostruzione e conservazione furono stanziati fondi direttamente dal Senato della Repubblica di Genova, concordandosi per le spese con l'allora arcivescovo Antonio Sauli, emanando due decreti il 18 settembre e il 12 ottobre del 1590. A causa del protrarsi dei lavori di ricostruzione, i massari dovettero richiedere nuovamente l'intervento del senato genovese con due esposti il 24 maggio e il 5 settembre del 1594.\nAtti notarili del giugno 1620 attestano la demolizione totale del precedente campanile e la conseguente ricostruzione. L'antica parrocchia fu soppressa nel 1797 e il titolo parrocchiale trasferito alla vicina chiesa di N.S. Signora del Carmine il 26 novembre dello stesso anno. L'anno seguente la vecchia chiesa fu chiusa al culto.\nNel 1820 la chiesa fu quasi interamente demolita per la realizzazione di via Polleri, ed intorno al 1869 quanto ne restava fu inglobato all'interno di un edificio di civile abitazione al civico 4 della stessa via. L'intervento si inquadrava nel piano di risanamento della zona di Vallechiara, avviato nel 1856 in seguito all'epidemia di colera scoppiata in questo quartiere due anni prima.\nChiesa di Nostra Signora del Carmine.\nNel 1254 alcuni frati carmelitani, che facevano parte del seguito del re di Francia Luigi IX, rifugiatosi a Genova dopo la guerra persa contro i tartari, presero in affitto una cappella, intitolata all'Annunziata, costruita nel 1182, nella quale poter officiare le messe.\nI carmelitani, dopo una lunga controversia con i benedettini della vicina abbazia di San Siro ottennero il permesso di costruire una nuova chiesa sul sito della precedente cappella, con l'approvazione dello stesso arcivescovo Gualtiero da Vezzano; la prima pietra venne posta il 21 maggio (o il 9 giugno) del 1262 dal vescovo della diocesi di Brugnato monsignor Filippo Da Passano. La successiva opera di edificazione, ampliamento, modifiche interess\u00f2 l'area fino al XIV secolo, quando la chiesa fu ampliata a tre navate e accanto al convento venne costruito anche il chiostro. Modifiche strutturali si intrapresero ancora nel XV secolo con l'allungamento della chiesa varso l'attuale ingresso e l'aggiunta delle cappelle esterne della navata destra e quelle di seconda fila della navata sinistra nel XVI e XIX secolo. La chiesa, che era gi\u00e0 stata consacrata in intorno alla met\u00e0 del XIV secolo da Alberto, vescovo di Nicomedia, il 7 luglio del 1637 fu consacrata per la seconda volta dal vescovo della diocesi di Noli monsignor Angelo Mascardi di Sarzana.\nNel 1660 fu restaurato e alzato il campanile, gi\u00e0 ricostruito totalmente nel 1417. Un documento del 7 dicembre 1666 attesta la vendita di beni immobili per il rifacimento del tetto della chiesa, lavori che furono nuovamente necessari nel 1679 per altre riparazioni; le spese per tali operazioni superarono di molto le 10\u00a0000 lire.\nDopo aver abbandonato la chiesa per alcuni anni, i fondatori vi tornarono per restarvi fino al 1797, anno in cui i carmelitani vennero allontanati per le leggi di soppressione degli ordini religiosi emanate dalla Repubblica Ligure. Chiuso il convento, la chiesa pass\u00f2 al clero secolare e fu riaperta al culto l'8 giugno 1799, divenendo parrocchiale in luogo della chiesa di Sant'Agnese, il cui titolo fu aggiunto a quello di N.S. del Carmine. Una terza consacrazione della chiesa avvenne il 29 giugno del 1833 con celebrazione del vescovo monsignor Agostino De Mari della diocesi di Savona.\nImportanti lavori di restauro ebbero luogo intorno alla met\u00e0 dell'Ottocento, mentre il convento e il chiostro furono demoliti nel 1870 per l'apertura di via Brignole De Ferrari, la nuova strada per l'Albergo dei Poveri e la \"Circonvallazione a monte\" che passa proprio davanti alla chiesa sfiorandone il sagrato. Altri importanti lavori di restauro vennero intrapresi nel 1928, 1934 e 1936. Recenti sono i lavori portati a termine sulle pareti esterne mentre nel 2006 \u00e8 iniziato il rifacimento degli stucchi interni.\nIl 27 marzo 1893 nella chiesa fu battezzato Palmiro Togliatti; il futuro leader comunista era nato infatti il giorno prima, in via all'Albergo dei Poveri (oggi via Dino Bellucci), nel rione del Carmine.\nIl 25 maggio 2013 nella chiesa del Carmine si sono tenuti con una grande partecipazione di folla i funerali di don Andrea Gallo, il popolare sacerdote fondatore della \"Comunit\u00e0 di San Benedetto al Porto\", celebrati dal cardinale Angelo Bagnasco e da don Luigi Ciotti. Proprio dalla chiesa del Carmine nel 1970 don Gallo, allora giovane assistente del parroco, era stato allontanato per le sue idee ritenute ideologicamente troppo a sinistra dalla curia genovese dell'epoca.\nStruttura.\nLa struttura originaria oltre alla chiesa, comprendeva, come gi\u00e0 detto, anche un chiostro, del quale rimane ancora oggi qualche traccia, e un convento, demoliti nel 1870.\nLa facciata, restaurata nel 1892, non presenta motivi di grande interesse. L'interno, nonostante i numerosi interventi, ha conservato nel tempo pressoch\u00e9 intatta la struttura gotica iniziale, sottolineata dagli archi a ghiera, dai costoloni e dai pilastri che dividono le tre navate, sormontati dai capitelli originari, oggi anneriti da una verniciatura bituminosa.\nLa chiesa mantiene intatta una delle poche absidi rimaste a pianta rettangolare, unica a Genova, tipica del gotico degli ordini mendicanti del XIII secolo. Cori della stessa forma erano presenti in Genova nella chiesa di Sant'Agostino di piazza Sarzano, poi furono poi modificati per ospitare un coro pi\u00f9 ampio. Un altro dei pochi casi in Liguria \u00e8 quello dell'abbandonato monastero di Valle Christi a Rapallo.\nOpere d'arte.\nNumerose le opere d'arte conservate nella chiesa. Si segnalano gli affreschi medievali dell'abside maggiore e dipinti e affreschi dei pi\u00f9 notevoli artisti attivi a Genova tra il XVI e il XVIII secolo:\nParete sinistra: clipei con \"San Lorenzo\", \"San Paolo\", \"Santo (?) carmelitano\", \"San Pietro\"\nParete di fondo: \"Annunciazione\"; \"Sant'Elia profeta e fondatore dell'Ordine\" e \"San Giovanni Battista\"; \"Santa Margherita d'Antiochia\" e \"San Bartolomeo Apostolo\"\nParete destra: \"Sant'Alberto Avogadro, patriarca di Gerusalemme, legislatore dell'Ordine\", \"San Matteo evangelista\"; \"Santi (?) carmelitani; San Giovanni Evangelista\""}
{"id": "692211", "revid": "287204", "url": "https://it.wikipedia.org/wiki?curid=692211", "title": "Battaglia di Custoza", "text": ""}
{"id": "692213", "revid": "1543377", "url": "https://it.wikipedia.org/wiki?curid=692213", "title": "Catalogo stellare", "text": "Un catalogo stellare \u00e8 un catalogo astronomico che elenca le stelle. In astronomia, molte stelle sono nominate semplicemente con un numero di catalogo. Esistono moltissimi cataloghi stellari che sono stati prodotti per i pi\u00f9 disparati propositi negli anni e questo articolo descrive solo parte dei pi\u00f9 usati.\nMolti dei cataloghi recenti sono disponibili in formato elettronico e possono essere scaricati gratuitamente dal sito della NASA e altri siti specifici.\nStoria.\nMesopotamia antica.\nI pi\u00f9 antichi cataloghi stellari conosciuti sono i cosiddetti diari astronomici babilonesi, che furono redatti dagli astronomi babilonesi alla fine del II millennio a.C., durante il periodo cassita.\nQuesti testi, anche chiamati con il loro nome di epoca neo-assira \"Tre stelle ognuno\", erano scritti su tavolette d'argilla ed elencavano trentasei stelle: dodici per il dio Anu lungo l'equatore celeste, dodici per il dio Ea nell'emisfero celeste australe, e dodici per il dio Enlil nell'emisfero boreale.\nGli elenchi di stelle contenuti nel trattato astronomico \"MUL.APIN\", risalente a poco prima dell'Impero neobabilonese (626\u2013539 a.C.), sono i diretti discendenti dei \"Tre stelle ognuno\".\nIl \"MUL.APIN\" elenca 66 stelle/costellazioni (non \u00e8 sempre chiaro quale significato debba essere inteso) assegnate alle principali divinit\u00e0 del pantheon mesopotamico e ripartite in tre \"sentieri\":\nCina antica.\nAl IV secolo a.C. risalgono i cataloghi attribuiti agli astronomi cinesi Gan De (quello intitolato \u5929\u6587\u661f\u5360, \"Tianwen xingzhan\", \"Osservazione astronomica delle stelle\") e Shi Shen (il trattato \u77f3\u7533\u5929\u6587, \"Shi Shen tienwen\", l'\"Astronomia di Shi Shen\"). Su entrambe le figure abbiamo scarse informazioni: presumibilmente sono vissute all'epoca dei Regni combattenti (403\u2013221 a.C.).\nFu solo durante la dinastia Han (202 a.C. \u2013 220 d.C.) che gli astronomi cinesi cominciarono a catalogare i nomi di tutte le stelle visibili a occhio nudo, e non solo di quelle intorno all'eclittica. Un catalogo stellare \u00e8 contenuto anche in un capitolo del \"Shiji\", il monumentale libro di storia della fine del II secolo a.C. scritto da Sima Qian (145\u201386 BC). Il catalogo di Sima, intitolato \"Libro degli uffici celesti\" (\u5929\u5b98\u66f8, \"Tianguan shu\"), elenca circa novanta costellazioni, nonch\u00e9 le relative stelle chiamate con nomi di templi, idee filosofiche, agricoltori e soldati. Per la sua \"Costituzione spirituale dell'Universo\" (\u9748\u61b2, Ling Xian) del 120 d.C. l'astronomo Zhang Heng (78\u2013139 d.C.) compil\u00f2 un catalogo stellare che elencava 124 costellazioni\nI nomi delle costellazioni cinesi furono successivamente adottati dai Coreani e dai giapponesi.\nAntichit\u00e0 classica.\nEudosso di Cnido redasse un elenco completo delle costellazioni classiche intorno al 370 a.C. Il suo catalogo delle stelle, intitolato \"Phaenomena\" fu riscritto da Arato di Soli fra il 275 e il 250 a.C. come poema divulgativo e divenne uno dei testi astronomici pi\u00f9 diffusi dell'Antichit\u00e0. Esso contiene le indicazioni delle posizioni delle stelle e le forme delle costellazioni, fornisce inoltre informazioni sui tempi in cui sorgono e tramontano.\nAll'incirca nel III secolo a.C. gli astronomi alessandrini Timocaride e Aristillo redassero un altro catalogo stellare. \nOltre 150 anni dopo, nel 129 a.C., Ipparco (c. 190 \u2013 c. 120 a.C.) confront\u00f2 il suo catalogo con quello stilato da Timocaride e scopr\u00ec che la longitudine delle stelle era cambiata nel tempo: da ci\u00f2 formul\u00f2 la prima stima della precessione degli equinozi. \nNel suo catalogo stellare, oggi perduto, Ipparco inser\u00ec circa 850 stelle, registrando per ognuna la posizione attraverso un sistema di coordinate sulla sfera celeste (\"climata\"), anzich\u00e9 facendo riferimento alla posizione di altre stelle, con la precisione permessa dall'assenza di orologi, di telescopio o di altri strumenti moderni. Ipparco non trascur\u00f2 di indicare la luminosit\u00e0 degli astri, che utilizz\u00f2 quale parametro per una classificazione che assegnava ciascuna stella in sei gruppi: la cosiddetta magnitudine stellare. Al primo gruppo appartenevano le stelle di prima grandezza, al secondo gruppo quelle un po' pi\u00f9 deboli, e via via fino al sesto gruppo, al quale appartenevano le stelle pi\u00f9 deboli visibili in una notte serena senza Luna da un uomo dalla vista perfetta.\nQuesto pi\u00f9 che bi-millenario sistema di misurazione della luminosit\u00e0 (magnitudine) degli astri, leggermente modificato nel corso dell'Ottocento, \u00e8 utilizzato ancora oggi.\nNel II secolo Tolomeo pubblic\u00f2, come parte del suo \"Almagesto\", un catalogo stellare che contava 1022 stelle visibili da Alessandria d'Egitto, e fu per pi\u00f9 di otto secoli il catalogo di riferimento per gli astronomi del mondo occidentale ed arabo. Il catalogo di Tolomeo si basava quasi interamente su quello di Ipparco del II secolo prima di Cristo.\nBench\u00e9 i Veda gi\u00e0 indicassero di dividere l'eclittica in ventotto \"nak\u0219atra\", tuttavia le forme delle costellazioni indiane furono ricalcate su quelle greche in un'epoca successiva alla campagna indiana di Alessandro Magno del IV secolo a.C..\nMondo islamico.\nGli astronomi musulmani del Medioevo compilarono molti cataloghi di stelle, spesso contenuti nei trattati detti \"Zij\", ovvero tavole astronomiche. Fra di essi il \"Zij al-Sindhind\", le \"Tavole toledane\", le \"Tavole alfonsine\", lo \"Zij-i Ilkhani\".\nLa base dei nuovi cataloghi rimaneva l\"Almagesto\" di Tolomeo. Alfragano riassunse e corresse il testo alessandrino nei suoi \"Elementi di astronomia sui moti celesti\" dell'833.\nAl-Sufi aggiorn\u00f2 ulteriormente l\"Almagesto\" nel 964, nel suo \"Libro delle stelle fisse\" (\"\u1e62uwar al-kaw\u0101kib al-th\u0101bita\"), in accordo con gli studi astronomici sviluppati dopo Claudio Tolomeo. Questo catalogo indica la posizione delle stelle, la loro magnitudine apparente, luminosit\u00e0 e colore; inoltre comprende i disegni di tutte le costellazioni. Il \"libro delle stesse fisse\" contiene in particolare la prima descrizione della galassia di Andromeda e della nebulosa di Magellano.\nLe posizioni delle stelle furono infine rideterminate da Ulu\u011f Bek nel \"Zij-i Sultani\" del 1437. I gravi errori trovati da Ulu\u011f Bek nei precedenti cataloghi stellari e tavole astronomiche, molti dei quali erano semplicemente aggiornamenti dell\"Almagesto\" di Tolomeo contenenti le correzioni alle coordinate celesti rese necessarie a causa della precessione degli equinozi, lo indussero a rideterminare le posizioni di 992 stelle, a cui aggiunse altre 27 stelle prese dal \"Libro delle stelle fisse\" di \u02bfAbd al-Ra\u1e25m\u0101n al-\u1e62\u016bf\u012b, situate a declinazioni troppo meridionali per poter essere osservate da Samarcanda.\nIn conseguenza di questa intensa attivit\u00e0 molte stelle vengono ancora chiamate con il loro nome arabo.\nAmerica precolombiana.\nIl \"Dizionario Motul\", scritto nel XVI secolo da un autore anonimo (bench\u00e9 attribuito al religioso Fray Antonio de Ciudad Real) contiene un elenco di stelle osservata dai Maya. Il Codice di Parigi contiene anch'esso simboli per le diverse costellazioni, costituiti da esseri mitologici.\nEt\u00e0 moderna.\nL\"Almagesto\" non fu completamente superato fino alla pubblicazione del catalogo di un migliaio di stelle da parte di Tycho Brahe nel 1598.\nLe \"Tavole rudolfine\" (in latino: \"Tabulae Rudolphinae\") sono l'insieme costituito da un catalogo astronomico e da diverse tavole planetarie pubblicato a Praga, da Giovanni Keplero nel 1627. Sono chiamate cos\u00ec in onore dell'Imperatore Rodolfo II; esse contengono le posizioni di 1\u00a0006 stelle misurate da Tycho Brahe, e di oltre 400 stelle da Tolomeo e Johann Bayer.\nCatalogo di Bayer.\nDue sistemi introdotti in cataloghi storici vengono ancora usati al giorno d'oggi. Il primo sistema \u00e8 dovuto a Bayer che con la sua \"Uranometria\" per le stelle luminose fu il primo a coprire l'intera sfera celeste; queste stelle sono catalogate con una lettera greca seguita dal genitivo della costellazione in cui esse giacciono; ad esempio Alpha Centauri (Toliman) o Gamma Cygni (Sadr). La lettera Alpha viene utilizzata per la stella pi\u00f9 luminosa della costellazione (salvo errori), e via via seguono le altre.\nIl problema principale del sistema di Bayer era la limitazione del numero delle lettere nell'alfabeto greco (24). Soprattutto nel caso di costellazioni che coprivano un largo campo celeste (ad es. Nave Argo) era facile infatti avere pi\u00f9 stelle da catalogare che lettere a disposizione. Bayer estese allora il numero massimo a 67 considerando anche le lettere romane minuscole (dalla \"a\" alla \"z\") e maiuscole (dalla \"A\" alla \"Z\").\nAlcune di queste designazioni sono ancora esistenti. Vale la pena menzionare tuttavia che il sistema serv\u00ec come punto di partenza per la catalogazione delle stelle variabili, che inizia con la lettera \"R\" fino alla \"Z\". Successivamente, viene eseguito un \"raddoppio\" delle consonanti, per cui alla variabile \"Z\" seguono le variabili \"RR\", \"RS, \"RT\"...\"RZ\"; il ciclo successivo riprende con \"SS\" (e non con \"SR\") e via fino a \"SZ\", quindi \"TT\"-\"TZ\", \"UU\"-\"UZ\"...fino a \"ZZ\". Successivamente, si arriva a \"AA\"-\"AZ\" e via, seguendo lo stesso schema. Dopo l'esaurirsi di queste lettere doppie (\"QZ\"), si usa indicare le stelle variabili con la stringa \"V\" seguita da un numero (V390, V545, V1207, etc).\nCatalogo di Flamsteed.\nIl secondo sistema \u00e8 invece dovuto a John Flamsteed (\"Historia coelestis Britannica\", pubblicata nel 1712 da Edmond Halley senza la sua approvazione). Egli mantenne la regola del genitivo della costellazione per la parte finale dei nomi del suo catalogo ma decise di usare i numeri invece delle lettere greche. Ad es. 61 Cygni e 47 Ursae Majoris. A differenza del catalogo di Bayer, i numeri di Flamsteed partono dalla stella pi\u00f9 occidentale, e crescono man mano che aumentano i valori di Ascensione retta; inoltre, le stelle poste a sud della declinazione media -30 non riportano il numero di Flamsteed.\nCon l'aumentare del numero di stelle osservate questi due sistemi non sono stati quasi pi\u00f9 utilizzati. Oggi si preferisce utilizzare il nome del catalogo seguito dal numero della stella in quel particolare catalogo.\nTipi di cataloghi stellari.\nCataloghi di posizione.\nI cataloghi di posizione contengono solitamente le posizioni di stelle standard, di lune e pianeti, il giorno giuliano, il tempo siderale e altre caratteristiche. Essi sono la base degli almanacchi, una volta utilizzati solo per la navigazione, ora anche per scopi astrofisici.\nTra i cataloghi di posizione sono da ricordare:\nCataloghi di tipo spettrale.\nUno dei pi\u00f9 famosi cataloghi basati sul tipo spettrale \u00e8 l'Henry Draper Catalogue o catalogo HD (Harvard, cos\u00ec chiamato in onore di Henry Draper, fu pubblicato fra il 1918 e il 1924 ed elenca oltre 225.000 stelle; la sigla \u00e8 HD seguita da un numero. Esso riporta le posizioni al 1900. Solitamente si riportano nelle pubblicazioni almeno due indicazioni, una di posizione e una, se presente, proprio dal catalogo HD.\nOltre a questo vi sono ovviamente altri cataloghi di questa tipologia utilizzati, tra cui il General Catalogue (GC), che riporta le posizioni al 1950, il catalogo Gliese, che si occupa solo delle stelle entro i 25 parsec dalla Terra e il General Catalogue of Variable Stars.\nCataloghi per le osservazioni tramite satelliti artificiali.\nL'utilizzo di satelliti artificiali ha permesso di ottenere delle misurazioni pi\u00f9 precise delle posizioni dei corpi celesti, permettendo cos\u00ec la realizzazione di nuovi cataloghi.\nUno dei pi\u00f9 recenti cataloghi di questo tipo \u00e8 quello basato sulle misure del satellite Catalogo Hipparcos, ovvero il \"catalogo di Tycho-1\", pubblicato nel 1997."}
{"id": "692215", "revid": "466539", "url": "https://it.wikipedia.org/wiki?curid=692215", "title": "Parotite", "text": "La parotite (o parotite epidemica), pi\u00f9 conosciuta con il nome popolare di orecchioni o gattoni, \u00e8 una malattia infettiva acuta di origine virale. Si localizza primariamente ad una o entrambe le parotidi, grosse ghiandole salivari poste nel retrobocca, dietro ai rami della mandibola oppure sotto le orecchie.\nSi tratta di una malattia tipicamente infantile, che, in particolare prima delle estese campagne vaccinali, colpiva con maggior frequenza i bambini fra i 5 e i 9 anni e decorso in genere benigno, ma pu\u00f2 colpire qualunque et\u00e0 e, nella fattispecie, se questa malattia colpisce dopo la pubert\u00e0 o in et\u00e0 adulta pu\u00f2 dare pi\u00f9 facilmente complicanze gravi come l'orchite (la pi\u00f9 frequente, 30-40% dei casi) che pu\u00f2 condurre anche se raramente alla sterilit\u00e0, dato che il virus pu\u00f2 spostarsi, tra i vari distretti, anche ai testicoli.\nInoltre gli adulti sono maggiormente soggetti a complicanze meningoencefalitiche anche in assenza delle tipiche manifestazioni dell'infezione alle ghiandole salivari, fra cui la sordit\u00e0 improvvisa di tipo sensoriale, bilaterale e permanente causata da danni diretti del virus al nervo acustico, rappresentando una delle principali cause di questo tipo di sordit\u00e0.\nEziopatogenesi.\nL'agente eziologico della parotite epidemica \u00e8 il virus parotitico, un virus con genoma ad RNA a singolo filamento negativo appartenente alla famiglia Paramyxoviridae, sottofamiglia \"Paramyxovirinae\", genere \"Rubulavirus\".\nLa malattia \u00e8 altamente contagiosa; l'infezione viene in genere trasmessa per via respiratoria. \u00c8 raro il contagio per contatto diretto con oggetti contaminati.\nDal momento del contagio all'esordio clinico della malattia passano 14-18 giorni di incubazione e si \u00e8 contagiosi da 6 giorni prima dell'esordio clinico fino ai 9 giorni successivi.\nSintomi e decorso.\nLa durata della malattia \u00e8 di circa 2 settimane.\nIl primo sintomo evidente della malattia \u00e8 il gonfiore delle parotidi. I sintomi sono mal di testa, febbre, dolori al collo e sotto le orecchie, dolore alla masticazione, a volte dolore addominale, inoltre nello 0,01% dei casi pu\u00f2 portare alla morte.\nSono possibili complicazioni:\nProprio per la possibile comparsa di complicazioni durante il decorso della malattia, \u00e8 importante avvertire il medico in caso di insorgenza di sintomi nuovi, come cefalea, vomito, dolore addominale, alterazioni dello stato di vigilanza.\nDopo la guarigione persiste uno stato di immunit\u00e0; per cui, solitamente, ci si ammala di parotite non pi\u00f9 di una volta nella vita.\nTerapia.\nCome per molte malattie virali non esistono medicinali specifici capaci di contrastarle. Il trattamento \u00e8 esclusivamente sintomatico, con antipiretici o analgesici. Pu\u00f2 essere utile evitare l'assunzione di alimenti dal forte sapore che stimolano la salivazione e conseguentemente il dolore. Tuttavia, si possono assumere farmaci a base di paracetamolo.\nDisposizioni legislative.\nIn Italia, per motivi di sorveglianza epidemiologica, \u00e8 previsto l'isolamento obbligatorio del paziente fino alla guarigione, e la denuncia obbligatoria da parte del medico all'ufficio igiene dell'ASL competente.\nVaccinazione.\nPer la parotite \u00e8 disponibile un vaccino vivo attenuato, capace di indurre l'immunizzazione tramite infezione subclinica e non contagiosa, il quale induce anticorpi in oltre il 95% dei soggetti. In Italia esso \u00e8 somministrato in combinazione con i vaccini per morbillo e rosolia (MPR), da praticare dopo il primo anno di vita."}
{"id": "692217", "revid": "580", "url": "https://it.wikipedia.org/wiki?curid=692217", "title": "Costa Smeralda", "text": "La Costa Smeralda (Monti di Mola in gallurese) \u00e8 un tratto costiero della Gallura nel nord-est della Sardegna, che si estende per 55 chilometri. L'espressione indica il tratto della costa di Arzachena, in provincia di Sassari, che si estende dal Capo Ferro \u2013 situato poco pi\u00f9 a nord di Porto Cervo \u2013, fino al golfo di Cugnana, all'inizio del territorio comunale di Olbia, presso la spiaggia di Rena Bianca Portisco.\nLa Costa Smeralda viene spesso erroneamente confusa con tutta la costa nord-orientale della Sardegna, che si pu\u00f2 invece indicare con il toponimo di Gallura, anche se questo si riferisce a tutta la zona nord-orientale dell'isola e non al solo tratto costiero. Anche i vicini paesi di Poltu Quatu, Baja Sardinia, Cannigione e Porto Rotondo vengono a essa talvolta associati.\nDescrizione.\nLa regione turistica, compresa nel territorio comunale di Arzachena, si estende su un tratto di costa di circa cinquanta chilometri. La costa \u00e8 caratterizzata dalla presenza di numerose insenature, piccole spiagge, e poco distante da numerose isole dell'arcipelago di La Maddalena come Cappuccini, Bisce, Li Nibani, Mortorio, Le Camere e Soffi. Il territorio era prevalentemente disabitato fino a tutta la prima met\u00e0 del XX secolo fino alla nascita, il 14 marzo 1962, del \"Consorzio Costa Smeralda\" per decisione del principe Karim Aga Khan IV, imam dei musulmani Ismailiti Nizariti, di cittadinanza britannica. Insieme al braccio destro Paolo Riccardi, segretario generale Costa Smeralda, e l'avvocato Andr\u00e8 Ardoin, padrone di 55 chilometri di quella che si chiamava, allora, Monti di Mola, ci hanno messo miliardi, architetti e impegno e li hanno fatti diventare la Costa Smeralda.\nBen presto questo divenne un luogo di elezione del jet set internazionale, con locali come il Billionaire, e ripreso da film come Vacanze sulla Costa Smeralda e Vita Smeralda. Gli architetti incaricati di progettare le prime strutture, tra cui il villaggio di Porto Cervo e i principali alberghi, erano famosi: Jacques Couelle, Michele Busiri Vici e Luigi Vietti, uno dei fondatori dello \"Yacht Club\".\nIl cuore della Costa Smeralda \u00e8 Porto Cervo dove si trovano anche tutti i servizi e altre numerose zone commerciali e residenziali come Romazzino, Capriccioli, Cala di Volpe, Golfo Pevero, Pantogia e Liscia di Vacca. Tra Porto Cervo e Cala di Volpe anche se al di fuori del Consorzio Costa Smeralda, si \u00e8 sviluppata la zona commerciale e abitativa di Abbiadori. \nSimbolo storico di Porto Cervo \u00e8 la chiesa di Stella Maris, realizzata nel 1968 dall'architetto Michele Busiri Vici con uno stile \"mediterraneo\" che si adatta perfettamente all'architettura circostante. L'edificio si trova in una posizione favorevole con una vista panoramica che abbraccia l'intera insenatura del porto da un lato e monte Moro dall'altro. Custodisce la \"Mater Dolorosa\", del pittore El Greco.\nLa zona \u00e8 servita, anche ai fini del notevole transito turistico, dal vicino aeroporto di Olbia-Costa Smeralda, a cui d\u00e0 nome. Nel 2012 il controllo del \"Consorzio Costa Smeralda\" passa dalla societ\u00e0 presieduta da Tom Barrack all'emiro del Qatar Hamad bin Khalifa al-Thani il quale gestisce il fondo sovrano del Qatar, per la cifra di 750 milioni di euro."}
{"id": "692218", "revid": "125671915", "url": "https://it.wikipedia.org/wiki?curid=692218", "title": "Orzaiolo", "text": "Lorzaiolo (o crite) \u00e8 un'infiammazione benigna delle palpebre. Nello specifico, si tratta di un'infiammazione acuta delle ghiandole sebacee della palpebra, alla base delle ciglia. L'infiammazione si traduce in una tumefazione dolorabile e arrossata sul bordo della palpebra. L'infiammazione pu\u00f2 interessare l'esterno o l'interno della palpebra: quando viene colpita una ghiandola di Zeis o di Moll l'orzaiolo si forma verso l'esterno della palpebra, mentre se (pi\u00f9 raramente) ad essere colpita \u00e8 una ghiandola di Meibomio l'infiammazione prevale verso l'interno palpebrale.\nLa causa di un orzaiolo \u00e8 di solito un'infezione batterica dovuta a \"Staphylococcus aureus\". La sede dell'orzaiolo \u00e8 prevalentemente al centro della palpebra.\nSpesso un orzaiolo si risolve senza alcun trattamento specifico in pochi giorni o settimane. Le raccomandazioni per migliorare la velocit\u00e0 di risoluzione includono l'applicazione di impacchi caldi. Occasionalmente pu\u00f2 essere raccomandata l'applicazione di unguento antibiotico oftalmico. Sebbene queste misure siano spesso raccomandate, le evidenze a sostegno del loro utilizzo sono scarse. L'esatta incidenza con cui si presentano gli orzaioli non \u00e8 chiara, certamente essi si verificano in qualsiasi fascia d'et\u00e0.\nCause.\nGli orzaioli sono causati dall'ostruzione di una ghiandola sebacea alla base della palpebra. L\u2019uso eccessivo di apparecchiature elettroniche non contribuisce a far venire l\u2019orzaiolo. Tra i fattori di rischio per la loro comparsa si segnalano una mancanza di igiene oculare, lo sfregamento degli occhi, la privazione di sonno, il diabete mellito, l'ectropion cicatriziale, la dermatite seborroica, l'acne rosacea e alti livelli di lipidi ematici. Gli orzaioli sono spesso il risultato di un'infezione batterica da \"Staphylococcus aureus\" a carico dell'occhio, e possono essere secondari a blefarite oppure a una deficienza di immunoglobuline. La condivisione di salviette o asciugamani per il viso dovrebbe essere ridotta onde evitare la diffusione dell'infezione da individuo a individuo.\nEpidemiologia.\nI tassi di incidenza del disturbo non sono noti, probabilmente a causa del fatto che molti casi non sono semplicemente riportati. L'orzaiolo si verifica con frequenza pi\u00f9 elevata nella popolazione giovanile, ma si manifesta in ogni gruppo di et\u00e0, con uguale frequenza nel sesso maschile e femminile e senza preferenze di gruppi etnici. Gli orzaioli possono durare 1-2 settimane senza trattamento, o solo 4 giorni se trattati correttamente.\nSegni e sintomi.\nL'orzaiolo si presenta inizialmente come un rigonfiamento nella palpebra. Tra le prime manifestazioni abbiamo la comparsa di una piccola macchia giallognola al centro della tumefazione palpebrale che successivamente evolve in materiale purulento e si espande nella regione.\nIl paziente riferisce al medico la sensazione e la presenza di questo nodulo sulla palpebra superiore o inferiore, che spesso si accompagna alla sensazione di bruciore agli occhi e particolare sensibilit\u00e0 alla luce. In altri casi a prevalere \u00e8 il dolore localizzato, associato al gonfiore della palpebra e a irritazione e arrossamento dell'occhio. Caratteristico \u00e8 il particolare fastidio o dolorabilit\u00e0 della zona, intensificato dalla pressione e la sensazione di un corpo estraneo nell'occhio. Frequente \u00e8 anche il prurito a carico del bulbo oculare che pu\u00f2 evolvere fino alla sensazione di intenso bruciore oculare. Altri pazienti sperimentano secrezioni muco-purulente all'occhio (similmente a quanto avviene in caso di congiuntivite, comparsa di croste dei margini delle palpebre e sensazione di visione offuscata con disagio se si verificano intensi cambiamenti di illuminazione (ad esempio quando in auto si incrocia un'altra vettura che lampeggia). Raramente, nei casi pi\u00f9 gravi, si pu\u00f2 avere un aumento della temperatura corporea.\nComplicanze.\nLe complicanze di un orzaiolo si non si verificano in casi molto rari. Tuttavia, la complicazione pi\u00f9 frequente \u00e8 rappresentata dalla diffusione alle ghiandole lacrimali e ai tessuti periorbitari, il che causa deformit\u00e0 antiestetiche, talvolta irritazione della cornea, e spesso richiede la rimozione chirurgica. Le recidive di un orzaiolo sono un evento comune. Se il disturbo non si risolve l'orzaiolo pu\u00f2 divenire cronico, il dotto escretore della ghiandola di Meibomio si ostruisce completamente e la condizione pu\u00f2 evolvere in calazio.\nAltre possibili complicanze possono derivare dalla puntura chirurgica impropria, e consistono principalmente in rottura della crescita delle ciglia, deformit\u00e0 della palpebra o fistola palpebrale. Orzaioli di dimensioni molto grandi possono interferire con la vista.\nLa cellulite palpebrale \u00e8 un'altra potenziale complicanza di un orzaiolo: si tratta di un'infezione generalizzata della palpebra. La progressione di un orzaiolo in un'infezione sistemica (ovvero di un'infezione che si diffonde in tutto il corpo), \u00e8 un'evenienza estremamente rara e sono stati registrati solo pochi esempi di tale diffusione.\nIn casi eccezionali nel corso della procedura anestetica palpebrale per un trattamento chirurgico di rimozione di un orzaiolo (similmente di un calazio), \u00e8 possibile che si verifichi una perforazione oculare.\nDiagnosi.\nLa diagnosi della condizione \u00e8 clinica, pertanto si basa sulla raccolta anamnestica e sull'esame obiettivo.\nAnche se fra i fattori di rischio vi \u00e8 un elevato livello di lipidi ematici, non vi \u00e8 consenso sull'opportunit\u00e0 di eseguire una valutazione di laboratorio dell'assetto lipidico del paziente. Se si esegue una biopsia della formazione (generalmente nel sospetto di un processo tumorale) l'istologia mette in evidenza un ascesso o una raccolta focale di leucociti polimorfonucleati e di tessuto necrotico.\nDiagnosi differenziale.\nL'orzaiolo \u00e8 generalmente evidente alla semplice valutazione clinica, tuttavia nei casi dubbi deve essere posto in diagnosi differenziale con un calazio, uno xantelasma, un carcinoma basocellulare, un carcinoma a cellule squamose della palpebra, un carcinoma delle ghiandole sebacee, un papilloma, una cisti, una cellulite presettale, o molto pi\u00f9 raramente una condizione di pneumo orbita (la presenza di aria nel cavo orbitale).\nTrattamento.\nLa maggior parte dei casi di orzaiolo si risolve spontaneamente, senza necessitare di assistenza professionale. Il trattamento principale consiste nell'applicazione di impacchi caldi. Il paziente pu\u00f2 avere cura personale della condizione, cercando di mantenere pulita la palpebra colpita a domicilio, ricorrendo al lavaggio con soluzione fisiologica o al limite con acqua di rubinetto. \u00c8 anche opportuno lavare la palpebra colpita con un sapone o uno shampoo delicato e non irritante, ad esempio uno shampoo per bambini, per agevolare la rimozione delle secrezioni muco-purulente e di eventuali croste. L'azione di pulizia deve essere fatta con molta delicatezza, mentre gli occhi sono mantenuti chiusi al fine di evitare accidentali lesioni ai bulbi oculari. I soggetti con orzaiolo dovrebbero evitare di ricorrere al trucco degli occhi, ad esempio eyeliner o simili, e di indossare le lenti a contatto quando manifestano il disturbo, poich\u00e9 questi strumenti possono aggravare e diffondere l'infezione, a volte fino alla cornea.\nNon \u00e8 mai opportuno ricorrere al tentativo di strizzare in autonomia un orzaiolo e neppure di forarlo o inciderlo, in quanto in questo modo si rischia di propagare l'infezione; \u00e8 necessario ricordare che nella maggior parte dei casi la condizione si risolve spontaneamente. Comunque pu\u00f2 essere utile il ricorso ad antidolorifici come il paracetamolo. Se l'orzaiolo cronicizza va trattato come un calazio.\nAntibiotici.\nLe evidenze a supporto dell'uso di un unguento oftalmico antibiotico sono scarse. Occasionalmente l'oculista pu\u00f2 consigliare un trattamento topico con unguento oftalmico a base di un antibiotico, per esempio l'eritromicina. Possono anche essere usati prodotti che contengono altri antibiotici, come il cloramfenicolo, la chemicitina, la tetraciclina o l'amoxicillina. Se la guarigione tarda a rendersi evidente possono essere utilizzati anche antibiotici per via sistemica o rendersi necessario il drenaggio chirurgico. Il cloramfenicolo \u00e8 utilizzato con successo in praticamente tutto il mondo, ma negli Stati Uniti la Food and Drug Administration (FDA) ha reso obbligatorio riportare un avvertimento prescrittivo (un \"black box warning\" dovuto alla preoccupazione sui possibili effetti avversi del farmaco, e in particolare circa il rischio di sviluppo di anemia aplastica, che in rare occasioni pu\u00f2 essere fatale.\nGli unguenti oftalmici contenenti antibiotici sono normalmente somministrati a persone con localizzazioni multiple di orzaiolo oppure affette da orzaiolo a lenta risoluzione (che non sembra guarire nonostante il trattamento) e ai soggetti che sono affetti da blefarite o rosacea.\nInterventi chirurgici.\nSecondo molti autori l'incisione e il drenaggio dell'orzaiolo dovrebbero essere eseguiti se la risoluzione della condizione non inizia nelle 48-72 ore successive al trattamento iniziale con impacchi caldi. Talvolta il medico decide di trattare un orzaiolo che tende a persistere a lungo pungendolo con un ago di calibro adeguato per accelerarne il drenaggio.\nLa chirurgia \u00e8 l'ultima risorsa nel trattamento di un orzaiolo. Gli orzaioli che non rispondono a nessun tipo di terapia vengono solitamente rimossi chirurgicamente. L'intervento chirurgico di un orzaiolo viene eseguito da un oftalmologo e, di solito, in anestesia locale.\nLa procedura consiste nel praticare una piccola incisione attraverso la congiuntiva tarsale e il tarso della palpebra interna (in caso di orzaiolo interno) o sulla cute e muscolo orbicolare (nel caso di orzaiolo esterno). Una volta eseguita l'incisione, il pus viene drenato dalla raccolta e vengono utilizzate suture molto piccole per chiudere la lesione. Nei casi sospetti il materiale asportato viene raccolto e il campione \u00e8 inviato per eseguire un esame istopatologico che valuti la possibilit\u00e0 di una patologia pi\u00f9 grave (ad esempio un carcinoma a cellule basali).\nPrevenzione.\nLa normale pulizia dell'occhio aiuta a prevenire l'orzaiolo; occorre comunque sempre avere le mani pulite prima di toccarsi gli occhi.\nIn soggetti predisposti, occorre rimuovere con attenzione gli eccessi di sebo dalle ciglia, ad esempio pulendole con shampoo per bambini; ci\u00f2 aiuta a mantenere puliti i dotti escretori delle ghiandole."}
{"id": "692219", "revid": "125648892", "url": "https://it.wikipedia.org/wiki?curid=692219", "title": "Posadas (Argentina)", "text": "Posadas \u00e8 una citt\u00e0 dell'Argentina capoluogo della provincia di Misiones, all'estremit\u00e0 nord-orientale dell'Argentina.\nLa citt\u00e0, che \u00e8 sede del dipartimento di Capital, ha una popolazione di oltre 275.000 abitanti.\nPosadas \u00e8 il centro amministrativo, culturale ed economico della provincia. Le attivit\u00e0 industriali principali sono costituite da mobilifici, industrie del tabacco, alimentari, tessili, e delle costruzioni. Altre importanti attivit\u00e0 economiche sono il commercio e i servizi.\nGeografia.\nLa citt\u00e0 si trova nella parte meridionale della provincia, sulla riva occidentale del Paran\u00e1, di fronte alla citt\u00e0 paraguaiana di Encarnaci\u00f3n.\nStoria.\nPadre Roque Gonz\u00e1lez de Santa Cruz fond\u00f2 un villaggio chiamato \"Anunciaci\u00f3n de Itap\u00faa\" il 25 marzo 1615, ma dieci anni pi\u00f9 tardi l'insediamento fu trasferito sull'odierna sponda paraguaiana del Paran\u00e1, dove ora sorge Encarnaci\u00f3n.\nEsso non fu tuttavia completamente abbandonato, e si ebbe un insediamento definitivo nel 1628. Nel 1867, durante la guerra della triplice alleanza, i brasiliani vi crearono la base militare di Trinchera de San Jos\u00e9. Nel 1879, al termine del conflitto, la citt\u00e0 fu rinominata Posadas, prendendo il nome da Gervasio Antonio de Posadas, il Direttore Supremo della Confederazione Argentina.\nIl 22 dicembre 1881 furono tracciati i confini della Federazione di Misiones, lasciando Posadas all'interno del territorio dell'attuale provincia di Corrientes. Il 30 luglio 1884 il Congresso Nazionale Argentino decise la creazione della Provincia di Misiones, e Posadas ne fu nominata capitale.\nInfrastrutture e trasporti.\nPosadas sorge lungo l'importante strada nazionale 12, che unisce la regione della Mesopotamia alla provincia di Buenos Aires. La citt\u00e0 e la sua area metropolitana sono unite ad Encarnaci\u00f3n e al Paraguay mediante il ponte San Roque Gonz\u00e1lez de Santa Cruz.\nPorti.\nIl porto, un tempo di grande importanza economica, \u00e8 ora utilizzato per lo pi\u00f9 da imbarcazioni sportive o per il trasporto di passeggeri, e battelli per il trasporto di sabbia. \nAeroporti.\nLa citt\u00e0 \u00e8 servita dall'aeroporto General Jos\u00e9 de San Mart\u00edn, a 7\u00a0km dal centro, con voli regolari su Buenos Aires.\nSport.\nBartolom\u00e9 Mitre e Guaran\u00ed Antonio Franco sono le squadre di calcio locali.\nTacuru golf club, campo a 18 buche par 72 all'ingresso nord della citt\u00e0"}
{"id": "692221", "revid": "2519", "url": "https://it.wikipedia.org/wiki?curid=692221", "title": "S\u00f8r-Odal", "text": "S\u00f8r-Odal \u00e8 un comune norvegese della contea di Innlandet."}
{"id": "692223", "revid": "729019", "url": "https://it.wikipedia.org/wiki?curid=692223", "title": "Strada europea E311", "text": "La strada europea E311 \u00e8 una strada di classe B, lunga 84\u00a0km, il cui percorso si trova completamente in territorio olandese e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega la citt\u00e0 di Breda con Utrecht, attraverso l'autostrada A27."}
{"id": "692230", "revid": "224230", "url": "https://it.wikipedia.org/wiki?curid=692230", "title": "Ignoscito saepe alteri, numquam tibi", "text": "Ignoscito saepe alteri, numquam tibi ovvero \"perdonerai spesso agli altri, ma mai a te stesso\". \nMotto contenuto nelle \"Sentenze\" di Publilio Siro, anche noto come Publio Siro (per la verit\u00e0 la frase \u00e8 contenuta nella sezione considerata spuria di tale opera) che ben descrive la morale a cui si dovevano idealmente riferire gli antichi romani nell'epoca di Giulio Cesare. \nIl rigore e la severit\u00e0 dovevano principalmente essere usati con s\u00e9 stessi.\nIl medesimo concetto \u00e8 ribadito in un altro aforisma attribuito a Publilio Siro, dalle parole molto simili:"}
{"id": "692232", "revid": "729019", "url": "https://it.wikipedia.org/wiki?curid=692232", "title": "Strada europea E312", "text": "La strada europea E312 \u00e8 una strada di classe B, lunga 167\u00a0km, il cui percorso si trova completamente in territorio olandese e dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega la citt\u00e0 di Flessinga con Eindhoven, utilizzando in buona parte il percorso dell'autostrada A58."}
{"id": "692233", "revid": "120665798", "url": "https://it.wikipedia.org/wiki?curid=692233", "title": "Circuito di Clermont-Ferrand", "text": "Il circuito di Clermont-Ferrand, noto anche come circuit de Charade, \u00e8 un circuito automobilistico situato a Saint-Gen\u00e8s-Champanelle, vicino alla citt\u00e0 omonima nella regione dell'Alvernia, in Francia. Il tracciato \u00e8 disegnato lungo le pendici del vulcano Puy-de-Dome a una quota media di 800m s.l.m. Ha ospitato quattro edizioni del Gran Premio di Francia di Formula 1 (nel 1965, dal 1969 al 1970 e nel 1972) e undici del Gran Premio di Francia del Motomondiale (dal 1959 al 1964, dal 1966 al 1967 e dal 1972 al 1974).\nStoria.\nL'idea di un circuito sul luogo venne proposta gi\u00e0 nel 1908 e dopo la prima guerra mondiale ma senza esito. Nel 1954 l'ASACA (\"Association Sportive de l'Automobile Club d'Auvergne\"), un gruppo di appassionati di Clermont-Ferrand capeggiati da Jean Auchataire, si impegnarono ad organizzare una competizione automobilistica lungo le strade della cittadina, da disputarsi nel luglio dell'anno seguente.\nTale circuito, dal disegno vagamente quadrangolare, avrebbe avuto la partenza in \"Avenue de Br\u00e9zet\", sarebbe proseguito lungo \"Avenue de l'Agriculture\", svoltando all'incrocio e inserendosi su \"Boulevard St. Jean\". Al successivo incrocio avrebbe di nuovo svoltato a destra per immettersi sulla sinuosa \"Avenue Jean Mermoz\" per proseguire ancora e, dopo altre due svolte a destra, riportarsi sul traguardo. Ma la Tragedia di Le Mans del 1955 avvenuta un mese prima dell'appuntamento port\u00f2 al divieto di tutte le competizioni automobilistiche in Francia e perci\u00f2 la gara non fu disputata.\nDietro la spinta della FFSA (la Federazione Francese dello Sport dell'Automobile), l'anno seguente l'ASACA inizi\u00f2 gli studi di fattibilit\u00e0 per un tracciato sulle colline nei dintorni della citt\u00e0 invece che nel centro abitato e subito si pens\u00f2 di correre vicino al Puy-de-Dome, pi\u00f9 precisamente intorno al \"Puy de Charade\" e al \"Puy de Grave Noire\", nei pressi del borgo di Charade. La prima proposta, formulata dal pilota Louis Rosier, gi\u00e0 comprendeva gran parte di quello che sarebbe stato il tracciato definitivo, ma la carenza di spazio per i box e la tribuna principale port\u00f2 alla seconda proposta, formulata dal presidente Auchataire, che estendeva il tracciato verso ovest fino ad attraversare i borghi di Th\u00e8des e Manson.\nRaymond \"Toto\" Roche, direttore di gara al Circuito di Reims, riusc\u00ec per\u00f2 a convincerli che attraversare i due centri abitati era una follia, perch\u00e9 non avrebbero mai avuto le autorizzazioni necessarie e che sarebbe stato molto meglio costruire appositamente il tratto di circuito ove collocare i box e la tribuna principale nella piccola valle tra la \"Roche Brune\" a ovest e il \"Puy de Charade\" a est, ottenendo cos\u00ec un tracciato intermedio tra i due precedentemente proposti. I lavori cominciarono nel maggio 1957 e l'inaugurazione si ebbe il 27 luglio 1958 con una gara di Formula 2 e la \"3 Heures d'Auvergne\" per vetture Gran Turismo, che fu il primo \"Troph\u00e9e d'Auvergne\" a disputarsi.\nMisurava 8.055 metri, aveva 51 curve e, grazie alla marcata variazione altimetrica e alle caratteristiche delle sue curve, per certi versi ricordava il N\u00fcrburgring. Proprio per la difficile possibilit\u00e0 di garantire soccorsi in caso di incidente (fondamentalmente era una strada di montagna e non erano presenti ulteriori strade di servizio lungo la pista) venne abbandonato dalla Formula 1, destino che ancora una volta lo accomuna al tracciato tedesco. Durante l'edizione del 1972, l'abitudine di piloti a tagliare le curve provoc\u00f2 diverse forature dovute al passaggio delle ruote su tratti non asfaltati pieni di pietre e proprio una di queste fu raccolta dalle ruote della Lotus di Emerson Fittipaldi e scagliata contro il casco di Helmut Marko, che lo seguiva da vicino; ferito ad un occhio, il pilota austriaco dovette porre fine alla sua carriera. Persa la massima serie, fino al 1988 il circuito continu\u00f2 ad essere utilizzato, nella versione originaria, per il \"Troph\u00e9e d'Auvergne\" e per varie altre competizioni di Formula 3, vetture sport e turismo (l'ultima gara vi si tenne il 18 settembre di quell'anno).\nLa lunghezza venne poi ridotta a 3.975 metri mediante la realizzazione di una bretella circa a met\u00e0 del rettilineo dopo la prima curva; essa, dopo un secco tornante, si collega direttamente al tratto immediatamente successivo a \"Carrefour de Champeaux\" (la curva 10 in figura) mediante un tratto sinuoso (caratterizzato da tre chicane) e dalle forti pendenze che costeggiano la strada pubblica. Nel 1980 tre commissari di pista persero la vita sul tracciato, quando il loro posto di osservazione fu investito dalla vettura di un concorrente. Attualmente il circuito ospita una scuola di pilotaggio e gare minori.\nIl tracciato.\nIl breve rettilineo di partenza era seguito da una secca curva a sinistra ad angolo retto che immetteva sul rettilineo pi\u00f9 lungo, un tratto la cui pendenza aumentava sempre di pi\u00f9 fino alla \"Courbe de Manson\", un lungo tornante a destra in leggera salita. Questo tratto era stato realizzato appositamente per le competizioni e dopo la \"Courbe de Manson\" il circuito costeggiava la vecchia strada dal villaggio di Manson al borgo di Charade e un muro in cemento armato era posto a protezione di essa, per evitare che i concorrenti che avessero perso il controllo la invadessero. Il tracciato seguiva ancora in lieve salita un tratto veloce con curve ad ampio raggio e si innestava sulla viabilit\u00e0 ordinaria all'incrocio con l'ingresso al borgo di Charade (che non veniva attraversato), dove poco dopo il circuito scollinava per discendere gentilmente verso il tornante \"La Belvedere\". Da qui in poi si dipanava il tratto pi\u00f9 contorto del circuito, con curve strette, in discesa e in rapida successione, tra cui \"Les Jumeaux\" (una coppia di curve vicine dall'ingannevole somiglianza). Una volta superata questa parte, il circuito mostrava il suo tratto pi\u00f9 veloce, caratterizzato da una lunga successione di curve velocissime e da un andamento quasi pianeggiante, interrotte solo dalla stretta combinazione sinistra-destra \"Virage de la Ferme\" (in comune col tracciato attuale) poche centinaia di metri prima del tornante \"Petit pont\", dove la pista svoltava a sinistra risalendo il crinale. Il tratto finale comprende la veloce curva \"Tertre de Th\u00e8des\" (dove cominciava la strada realizzata appositamente per il circuito) a inframmezzare altri tre tornanti, l'ultimo dei quali (la \"Virage Louis Rosier\") presenta una forte pendenza verso l'interno e immette sul rettilineo del traguardo."}
{"id": "692235", "revid": "1573940", "url": "https://it.wikipedia.org/wiki?curid=692235", "title": "Nothoprocta cinerascens", "text": "Il tinamo delle erbe (Nothoprocta cinerascens ()) \u00e8 un uccello della famiglia Tinamidae.\nDescrizione.\nLunghezza: 30\u201333\u00a0cm.&lt;br&gt;\nPeso: 457-493 g (maschio), 540-615 g (femmina).\nDistribuzione e habitat.\nBolivia, Paraguay, Argentina settentrionale e centrale.\nSistematica.\nComprende 2 sottospecie:"}
{"id": "692236", "revid": "729019", "url": "https://it.wikipedia.org/wiki?curid=692236", "title": "Strada europea E313", "text": "La strada europea E313 \u00e8 una strada di classe B, lunga 112\u00a0km, il cui percorso si trova completamente in territorio belga e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega la citt\u00e0 di Anversa con Liegi e il suo percorso coincide con quello dell'Autostrada A13."}
{"id": "692240", "revid": "712828", "url": "https://it.wikipedia.org/wiki?curid=692240", "title": "Chizuru Naba", "text": ""}
{"id": "692241", "revid": "1573940", "url": "https://it.wikipedia.org/wiki?curid=692241", "title": "Nothoprocta curvirostris", "text": "Il tinamo beccocurvo (Nothoprocta curvirostris ) \u00e8 un uccello della famiglia Tinamidae.\nDescrizione.\nLunghezza: 26-29,5\u00a0cm.\nDistribuzione e habitat.\nEcuador centrale, Per\u00f9 settentrionale e centrale.\nSistematica.\nComprende 2 sottospecie: "}
{"id": "692243", "revid": "729019", "url": "https://it.wikipedia.org/wiki?curid=692243", "title": "Strada europea E314", "text": "La strada europea E314 \u00e8 una strada di classe B, lunga 136\u00a0km, il cui percorso si snoda tra Belgio, Paesi Bassi e Germania. Dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega la citt\u00e0 di Lovanio con Aquisgrana."}
{"id": "692244", "revid": "729019", "url": "https://it.wikipedia.org/wiki?curid=692244", "title": "Strada europea E331", "text": "La strada europea E331 \u00e8 una strada di classe B, lunga 185\u00a0km, il cui percorso si trova completamente in territorio tedesco e dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega la citt\u00e0 di Dortmund, con Kassel (dove confluisce nella E45) utilizzando parte del percorso della Bundesautobahn 44."}
{"id": "692246", "revid": "1522738", "url": "https://it.wikipedia.org/wiki?curid=692246", "title": "Casuarius", "text": "Casuarius \u00e8 un genere di uccelli della famiglia Casuariidae. Sono incapaci di volare e fanno parte di un gruppo di uccelli, quasi tutti di grandi dimensioni, chiamati ratiti, come lo struzzo, l'em\u00f9, il moa (ora estinto) e il piccolo kiwi.\nSono nativi delle foreste tropicali della Nuova Guinea (Papua Nuova Guinea e Indonesia), Nusa Tenggara Orientale, le isole Molucche e l'Australia nord-orientale. I casuari apparvero per la prima volta durante il Pliocene inferiore, circa 5 milioni di anni fa.\nI casuari si nutrono principalmente di frutta, ed altri elementi vegetali, tra cui germogli e semi, funghi, integrando nella loro dieta anche piccoli invertebrati e piccoli vertebrati. I casuari sono molto diffidenti nei confronti degli umani, ma se provocati sono in grado di infliggere gravi lesioni, anche mortali, sia agli animali domestici che alle persone. Per questo \u00e8 stato spesso etichettato come \"l'uccello pi\u00f9 pericoloso al mondo\".\nDescrizione.\nNormalmente, tutti i casuari sono uccelli timidi che vivono nella foresta pi\u00f9 profonda, in grado di scappare e scomparire nella giungla ancor prima che una persona si accorga della loro presenza. Tuttavia, le abitudini del casuario australiano delle foreste pluviali dell'estremo nord del Queensland non sono ben studiate, e quelle del casuario di Bennett e del casuario uniappendicolato lo sono ancora di meno.\nLe femmine sono pi\u00f9 grandi e pi\u00f9 colorate dei maschi. I casuari australiani adulti sono alti da 1,5 a 1,8 metri (5\u20136 piedi), sebbene alcune femmine possano raggiungere i 2 metri (6,6 piedi) d'altezza, e pesare fino a (130 libbre).\nTutti i casuari hanno piume costituite da un fusto e barbule sciolte, e non possiedono rectrici (le piume di coda) o uropigi. I casuari hanno ali vestigiali molto piccole che supportano da 5-6 remiganti, che tuttavia sono ridotte ad aculei rigidi e cheratinosi, simili agli aculei degli istrici. La forcula e la coracoide sono degenerate e le loro ossa palatali e sfenoidi si toccano. Si pensa che questi, insieme alla loro forma del corpo a cuneo, siano adattamenti per muoversi all'interno delle fitte foreste, facendosi strada tra le fronde, permettendo loro di correre rapidamente attraverso la foresta pluviale.\nI casuari possiedono zampe con tre dita dotate di artigli affilati. Il secondo dito, quello interno in posizione mediale, sfoggia un artiglio simile a un pugnale che pu\u00f2 raggiungere i 125 millimetri (5 pollici di lunghezza) . Questo artiglio \u00e8 particolarmente temibile poich\u00e9 viene usato come principale arma da questi animali quando si sentono minacciati, sferrando potenti calci a persone o animali con le loro potenti zampe. Grazie alle loro lunghe zampe sono anche in grado di correre fino a (30 mph) attraverso la fitta vegetazione e possono saltare fino a 1,5 metri (5 piedi). Sono anche abili nuotatori, in grado di attraversare ampi fiumi e di nuotare nel mare.\nUna delle caratteristiche pi\u00f9 note e che accomuna tutte e tre le specie di casuari \u00e8 la curiosa cresta ossea, ricoperta di cheratina, a forma di casco sul capo di questi uccelli, che cresce con l'et\u00e0. Queste creste possono raggiungere fino a 18 centimetri (7 pollici) di lunghezza, a seconda della specie. La specie \"Casuarius casuarius\" presenta la cresta pi\u00f9 grande, mentre la specie \"Casuarius bennetti\" presenta la cresta pi\u00f9 piccola (a forma di triangolo), con \"Casuarius unppendiculatus\" che presenta una cresta intermedia tra le due. Contrariamente a quanto pensato originariamente, l'interno cavo della cresta \u00e8 attraversato da sottili fibre che si ritiene abbiano una funzione acustica. Sono state proposte diverse funzioni per questa cresta. Una di queste \u00e8 che sia un display sessuale secondario. Altre funzioni suggerite includono il suo utilizzo per spostare la vegetazione del sottobosco mentre l'animale si muove nella fitta vegetazione, come arma durante le dispute territoriali o per spostare le foglie cadute durante la ricerca del cibo. Queste ultime tre ipotesi sono state contestate dal biologo Andrew Mack, la cui osservazione personale suggerisce che la cresta amplifichi i suoni profondi.\nPrecedenti ricerche indicano che questi uccelli abbassano la testa quando corrono \"inclinandosi completamente nella vegetazione, spazzando via rami e fitta vegetazione. La cresta a forma casco contribuirebbe a proteggere il cranio da tali collisioni\". I casuari si nutrono di frutti caduti e di conseguenza trascorrono molto tempo sotto gli alberi dove i semi, talvolta delle dimensioni di palline da golf o pi\u00f9 grandi, cadono da altezze di anche 30 metri (100 piedi); la cresta a forma di cuneo potrebbe proteggere la testa dell'uccello deviando i frutti che cadono.\n\u00c8 stato anche ipotizzato che le creste abbiano un ruolo nella ricezione del suono o nella comunicazione acustica. Ci\u00f2 \u00e8 legato alla scoperta che almeno il casuario di Bennett e il casuario australiano producono suoni a frequenza molto bassa, che aiutano questi uccelli a comunicare nella fitta foresta pluviale. La vocalizzazione a \"boom\" prodotta dai casuari \u00e8 il richiamo di uccello con la frequenza pi\u00f9 bassa registrata ed \u00e8 al limite inferiore dell'udito umano. Un'ulteriore ipotesi proposta come funzione della cresta \u00e8 quella di raffreddamento del cranio, come per le creste delle faraone.\nSi ritiene che la vita media dei casuari selvatici sia di circa 40-50 anni.\nTassonomia.\nIl genere \"Casuarius\" fu eretto dallo scienziato francese Mathurin Jacques Brisson nella sua \"Ornithologie\" pubblicato nel 1760. La specie tipo \u00e8 il casuario australiano (\"Casuarius casuarius\"). Il naturalista svedese Carl Linnaeus aveva introdotto il genere \"Casuarius\" nella sesta edizione del suo \"Systema Naturae\" pubblicato nel 1748, ma Linneo abbandon\u00f2 il genere nell'importante decima edizione del 1758 e un\u00ec il casuario meridionale con lo struzzo comune e il nand\u00f9 comune nel genere \"Struthio\". Poich\u00e9 la data di pubblicazione della sesta edizione di Linneo era precedente al punto di partenza del 1758 della Commissione internazionale per la nomenclatura zoologica, Brisson e non Linneo, \u00e8 considerato l'autore del genere.\nI casuari (dal malese \"kasuari\") fanno parte del gruppo dei ratiti, che comprende anche em\u00f9, nand\u00f9, struzzi e kiwi, nonch\u00e9 gli estinti moa e gli uccelli elefante. Sono riconosciute tre specie esistenti e una estinta:\nLa maggior parte delle autorit\u00e0 scientifiche considera monotipica la classificazione tassonomica riportata qui di sopra, tuttavia sono state descritte diverse sottospecie di ciascuna specie e alcune di esse sono state persino suggerite come specie separate, come ad esempio \"C. (b) papuanus\". Il nome tassonomico \"C. (b) papuanus\" potrebbe anche aver bisogno di essere rivisto per \"Casuarius (bennetti) westermanni\". La convalida di queste sottospecie si \u00e8 rivelata difficile a causa di variazioni individuali, legate all'et\u00e0, scarsit\u00e0 di campioni, la stabilit\u00e0 degli esemplari (la pelle chiara della testa e del collo \u2014 la base della descrizione di diverse sottospecie \u2014 svanisce negli esemplari nel corso della vita) e la pratica di scambiare casuari vivi per migliaia di anni, alcuni dei quali probabilmente sono fuggiti o introdotti deliberatamente in altre regioni lontane dal loro habitat d'origine.\nLa storia evolutiva dei casuari, cos\u00ec come quella di tutti i ratiti, non \u00e8 ben nota. Dall'Australia \u00e8 stata segnalata una specie fossile, ma per motivi di biogeografia questa identificazione non \u00e8 certa, e tali fossili potrebbero appartenere invece ad \"Emuarius\", che era un em\u00f9 primitivo simile al casuario.\nSi ritiene che tutti i ratiti provenissero originariamente dal supercontinente Gondwana, che si separ\u00f2 circa 180 milioni di anni fa. Gli studi dimostrano che i ratiti hanno continuato ad evolversi dopo questa separazione nelle loro controparti moderne.\nBiologia.\nLa parte principale della dieta dei casuari \u00e8 costituita da frutta ma comprende anche insetti e piccoli animali.\nRiproduzione.\nTra luglio e settembre inizia il periodo degli amori: la femmina si accoppia con pi\u00f9 maschi deponendo una covata da tre a cinque uova (di color verde pallido con un caratteristico guscio granulare) per ciascuno. Come accade per lo struzzo africano, nei casuari \u00e8 il maschio che cova le uova e si prende cura dei pulcini (che presentano un piumaggio striato) per i loro primi nove mesi di vita.\nIl maschio di casuario \u00e8 un uccello molto protettivo verso i suoi pulcini: esso li difende con il grosso sperone che si trova sulle sue zampe.\nIl nido del casuario \u00e8 posizionato sovente nel sottobosco, ai piedi degli alberi ed \u00e8 costituito da una bassa depressione, a volte imbottita con poche erbe e foglie cadute.\nDistribuzione e habitat.\nAbitano la parte nord-orientale dell'Australia, le Molucche e la Nuova Guinea.\nPopolano le zone pi\u00f9 fitte delle foreste pluviali e tropicali standosene nascosti per buona parte della giornata."}
{"id": "692247", "revid": "21880", "url": "https://it.wikipedia.org/wiki?curid=692247", "title": "Nothoprocta kalinowskii", "text": ""}
{"id": "692248", "revid": "767487", "url": "https://it.wikipedia.org/wiki?curid=692248", "title": "The Best of Mot\u00f6rhead (DVD)", "text": "The Best of Mot\u00f6rhead \u00e8 un DVD della band heavy metal britannica Mot\u00f6rhead, uscito nel 2002 per l'etichetta \"Sanctuary Records\", che contiene canzoni gi\u00e0 apparse nella VHS del 1986 \"Deaf Not Blind\" con l'aggiunta della traccia \"Mot\u00f6rhead\"."}
{"id": "692249", "revid": "125958218", "url": "https://it.wikipedia.org/wiki?curid=692249", "title": "Ian Rush", "text": "Carriera.\nClub.\nInizi.\nCresce nella piccola citt\u00e0 di Flint, nella contea di Flintshire, nord-est del Galles. Inizia a giocare a calcio a livello scolastico presso la San Richard Gwyn Catholic High School di Flint dove, con 79 reti, stabilisce il record di gol del campionato scolastico del Galles settentrionale. Tale record viene superato soltanto nel 1998 da Michael Owen che ne realizzer\u00e0 92.\nChester.\nDopo aver lasciato la San Richard Gwyn Catholic High School, nel 1978 si trasferisce al Chester. Dopo aver giocato per un periodo nelle giovanili, viene promosso in prima squadra che allora disputava il campionato di Third Division. Fa il suo debutto, nell'aprile del 1979 nella partita pareggiata per 2-2 contro lo Sheffield Wednesday. Nella stagione successiva viene schierato come centravanti e il 15 settembre 1979 segna il suo primo gol contro il Gillingham.\nIl 5 gennaio 1980, a 18 anni, segn\u00f2 uno dei due gol che consentirono al Chester di sconfiggere il Newcastle, allora militante in Second Division, nel terzo turno di FA Cup. Nell'aprile del 1980 Bob Paisley, manager del , decide di puntare sul giocatore e Rush viene acquistato dai \"Reds\" per 300\u00a0000 sterline. Si trattava della cifra pi\u00f9 alta pagata fino ad allora per il trasferimento di un giocatore cos\u00ec giovane. Lascia il Chester dopo aver segnato 14 gol in 34 partite.\nLiverpool.\nDebutta con la maglia dei \"reds\" il 13 dicembre 1980 entrando al posto dell'infortunato Kenny Dalglish nel corso della partita pareggiata per 1-1 contro l'Ipswich. Nel corso della sua prima stagione ad Anfield disputa 9 partire, tra le quali il replay della finale di Coppa di Lega contro il West Ham, senza mettere a segno nessuna rete. Al termine della stagione chiede di essere ceduto, ma il tecnico Bob Paisley decise di continuare a puntare su di lui. Il 30 settembre 1981, nel corso della gara di ritorno del primo turno di Coppa campioni contro i finlandesi del Oulun Palloseura, segna la sua prima rete con la maglia del Liverpool. Entrato in campo al 67' al posto dell'infortunato David Johnson, dopo tre minuti mette a segno la rete del momentaneo 5-0. Segna subito dopo una doppietta sia contro l'Exeter in Coppa di Lega che contro il Leeds in campionato. Entra in pianta stabile nell'undici titolare e a fine stagione ha collezionato 30 reti in 49 partite complessive, inclusa la prima delle sedici triplette con la maglia del Liverpool, che mette a segno a Meadow Lane nel 4-0 contro il Notts County. Segna anche nella finale di Coppe di lega vinta per 3-1 ai tempi supplementari contro il Tottenham.\nLa stagione successiva, 1982-1983, segna 31 reti tra cui un poker nel derby contro l'Everton; sono reti che consentono alla squadra di conquistare il secondo \"double\" consecutivo: campionato e Coppa di lega. In questa stagione si cementa l'intesa calcistica con Kenny Dalglish; lui stesso scriver\u00e0 poi nella sua autobiografia: \u00abRushie aveva percezione e due ottimi piedi. E' uno dei finalizzatori pi\u00f9 istintivi che il calcio abbia mai visto. La mia collaborazione con Rush \u00e8 andata tanto bene perch\u00e8 lui sapeva correre e io sapevo passare. Avrei solo dovuto piazzare la palla davanti a lui. Rushie diceva che scattava sapendo che la palla sarebbe arrivata a lui. Era vero ma solo perch\u00e8 i suoi scatti erano cos\u00ec intelligenti. La sua corsa era pi\u00f9 importante dei miei passaggi. Lo stesso Rushie aveva un buon passaggio. Avrebbe potuto essere un centrocampista poich\u00e8 la sua capacit\u00e0 di passaggio era fantastica. Rush \u00e8 stato probabilmente il miglior compagno di squadra che abbia mai avuto. Eravamo fatti l'uno per l'altro\u00bb.\nNella stagione seguente, 1983-1984, vince il \"treble\" (campionato, Coppa di lega e Coppa dei Campioni), nonch\u00e9 diversi titoli a livello individuale. Va a segno 47 volte in 65 gare complessive, battendo il precedente record di reti in una sola stagione con la maglia del Liverpool; il record che apparteneva a Roger Hunt (41 gol). Con questi gol vince la Scarpa d'oro, il premio di Giocatore dell'anno della FWA e quello di Giocatore dell'anno della PFA. Vince, con 32 reti, anche il titolo di capocannoniere del campionato, contribuendo alla vittoria del terzo titolo consecutivo della sua squadra. Segna inoltre 5 reti in Coppa campioni, contribuendo alla vittoria ai calci di rigore contro la Roma, ed \u00e8 decisivo anche nella vittoria della Coppa di lega.\nAll'inizio della stagione 1984-1985 saltando cos\u00ec le prime 14 gare. Al termine della stessa mette a segno 26 reti, una sola in meno del capocannoniere della squadra John Wark. La stagione del Liverpool \u00e8 caratterizzata, oltre che dalla mancanza di vittorie finali (non accadeva da dieci anni), anche dalla tragedia dell'Heysel.\nLa stagione seguente, 1985-1986, va meglio sia per Rush che per il Liverpool. Rush va a segno 33 volte, tra cui una doppietta nella finale di FA Cup contro l'Everton. Anche in campionato la lotta per il titolo \u00e8 con l'Everton: i \"reds\" agganciano i rivali alla trentatreesima giornata, per poi superarli a una giornata dal termine. All'ultima giornata i \"reds\" sconfiggono il Chelsea a Stamford Bridge per 1-0 e si aggiudicano il sedicesimo titolo della loro storia, nonch\u00e9 il primo \"double\" campionato-FA Cup.\n Nonostante ci\u00f2 va a segno per 40 volte, di cui 30 in campionato, senza aver disputato alcuna partita nelle competizioni europee a causa dell'esclusione dei club inglesi a seguito della tragedia dell'Heysel. Segna nella finale di coppa di Lega persa per 2-1 contro i Gunners. Per la prima volta, dopo 144 gare, Rush va a segno e la squadra perde la partita.\nJuventus.\nLascia il Liverpool dopo sette anni e 207 gol segnati in 331 partite fra coppe e campionato. Quando arriva in Italia, John Charles, anche lui gallese ed ex juventino, dichiara: \u00abIan \u00e8 pi\u00f9 bravo di me e segner\u00e0 di pi\u00f9. Non esiste al mondo un cannoniere che conosca come lui l'arte di andare in rete\u00bb. Fu acquistato per 3,2 milioni di sterline da pagarsi in due anni, pari a 7 miliardi di lire. Viene accolto dai tifosi juventini con un entusiasmo pari a quello riservato cinque anni prima a Michel Platini.\nDebutta ad agosto in Coppa Italia contro il Lecce e si infortuna subito: uno stiramento dei muscoli della coscia che lo tiene lontano dai campi di gioco per cinque settimane. Rientra alla seconda partita di campionato, persa per 1-0 contro l'Empoli; la giornata successiva, contro il Pescara, segna una doppietta. Il 30 settembre 1987 torna a giocare nelle Coppe europee dopo ventotto mesi di assenza per la squalifica internazionale dei club inglesi. A Torino segna 14 gol complessivi, di cui 7 in campionato. Rush non riesce ad adattarsi all'Italia, sono molti i ritardi accumulati nel presentarsi agli allenamenti (gli costeranno alcuni milioni di multa), Non impar\u00f2 bene la lingua, tanto da dichiarare che: \u00ab\u00e8 vero, l'unico con cui mi trovo \u00e8 Laudrup, lui e la sua fidanzata parlano bene l'inglese, cos\u00ec Tracy e io non ci sentiamo mai soli\u00bb. Soffre oltremodo le \"attenzioni\" dei difensori italiani, ben pi\u00f9 duri di quelli inglesi. Non molto aiutato dal resto della squadra, i bianconeri si qualificarono per la UEFA con lo spareggio vinto ai rigori contro il (lui segn\u00f2 l'ultimo rigore, quello decisivo). Giampiero Boniperti, deluso dalle sue prestazioni, lo cedette nuovamente al Liverpool dopo un anno, incassando 2,8 milioni di sterline.\nA posteriori, Rush ammetter\u00e0 di aver tratto comunque giovamento, sul piano tecnico, dalla difficile annata in bianconero: arrivato in Italia come cannoniere puro, attivo quasi esclusivamente in area di rigore, in Serie A impar\u00f2 a sacrificarsi maggiormente per la squadra, iniziando a dare una mano anche in zone diverse del campo e diventando cos\u00ec, per sua stessa ammissione, un giocatore pi\u00f9 completo e, globalmente, migliore di quello che era stato fin l\u00ec.\nRitorno a Liverpool.\nNell'agosto del 1988 il Liverpool indice una conferenza stampa per annunciare il ritorno di Rush dopo un anno di lontananza da Anfield. Terminer\u00e0 la stagione con 11 reti in 32 partite complessive. Tra queste la doppietta nei tempi supplementari della finale di FA Cup vinta contro gli storici rivali dell'Everton.\nLa stagione seguente, 1989-1990, si apre con la cessione di John Aldridge alla Real Sociedad, nonostante l'allenatore Kenny Dalglish li avesse provati pi\u00f9 volte assieme nella stagione precedente. Rush segna complessivamente 26 volte, di cui 18 in campionato, e spinge la squadra alla conquista del 18\u00ba titolo, il quinto per lui.\nRush si ripete anche nella stagione successiva, andando a segno 26 volte di cui 16 in campionato. Le sue reti non sono sufficienti a far vincere il titolo alla squadra che arriva seconda dietro l'Arsenal. La stagione \u00e8 caratterizzata anche dalle dimissioni di Dalglish il 20 febbraio 1991.\nNella stagione successiva, Rush disputa 18 gare complessive andando a segno 9 volte in totale. Tra queste la rete del 2-0 nella finale di FA Cup, vinta contro il Sunderland, che consente ai Reds, ora guidati dallo scozzese Graeme Souness, di vincere il loro 5\u00ba titolo (il 3\u00ba per il giocatore). Mentre in campionato per la prima volta dal 1980-1981 la squadra non finisce nei primi due posti, terminando la stagione al 6\u00ba posto.\nNella stagione 1992-1993 la squadra alla fine di Marzo si trova al 15\u00ba posto, ma riesce a concludere il campionato al 6\u00ba. Rush al termine della stagione segna 22 reti in 32 presenze complessive; tra queste un poker nella gara di andata dei sedicesimi di finale di Coppa delle Coppe contro i ciprioti dell'. Rush porta cos\u00ec il suo bottino europeo a 20 reti, abbattendo il record di 17 appartenente a Roger Hunt. Record che sar\u00e0 poi superato il 24 settembre 2003 da Michael Owen. Il 18 ottobre 1992 segna contro il Manchester United il suo 287\u00ba gol con la maglia del Liverpool, superando il precedente record appartenente sempre a Hunt.\n Il 28 ottobre 1993 segna contro il Leeds il suo 200\u00ba gol in campionato. Chiude la stagione con 19 reti, tra cui una tripletta in Coca Cola Cup contro l'Ipswich Town. Nel corso della stagione gioca in coppia col giovane Robbie Fowler: il 13 marzo 1994, per la prima volta, segnano entrambi in una partita: quella di campionato contro l'Everton.\nAll'inizio della stagione successiva, 1994-1995, sotto la guida di Roy Evans Rush disputa 36 partite tutte da titolare, andando a segno 19 volte complessivamente. La stagione si conclude con la vittoria della Coppa di lega: si tratta della 5\u00aa vittoria sia per il club che per il giocatore, Il 30 novembre 1994, durante il 4\u00ba turno della competizione, mette a segno contro il Blackburn Rovers la sua ultima tripletta con la maglia dei Reds.\nNell'estate del 1995 il Liverpool acquista Stan Collymore dal Nottingham Forest e ci\u00f2, assieme all'et\u00e0 di Rush e alla crescita di Robbie Fowler, fa s\u00ec che la storia tra il giocatore e il Liverpool volga al termine e Nel corso della stagione 1995-1996 disputa 29 partite, di cui 14 da titolare, andando a segno 7 volte. Il 6 gennaio 1996, nel corso della partita di FA Cup contro il Rochdale, mette a segno il 42\u00ba gol nella storia del torneo, battendo cos\u00ec il precedente record di 41 appartenente a Denis Law. Il 27 Aprile gioca la sua ultima partita ad Anfield contro il Middlesbrough, subentrando dalla panchina e ricevendo l'applauso di entrambe le tifoserie alla fine del match. Segna il suo ultimo gol in campionato per i \"Reds\" il 5 Maggio a Maine Road contro il Manchester City nell'ultima giornata della stagione, terminata 2-2. Viene inoltre nominato membro dell'MBE dalla Regina Elisabetta. Lascia definitivamente il club di Anfield nell'estate del 1996, dopo aver segnato 346 gol in 660 gare disputate complessivamente. Considerando tutte le competizioni, \u00e8 il miglior realizzatore del Liverpool di tutti i tempi.\nUltimi anni.\nDopo aver lasciato il Liverpool, si trasferisce al Leeds United. Resta una stagione nello Yorkshire e segna 3 gol in 36 partite di campionato.\nA fine stagione si trasferisce a parametro zero al Newcastle dove ritrova Kenny Dalglish come allenatore. Con la maglia dei Magpies non va mai a segno in campionato, ma due volte nelle coppe. Segna il suo 43\u00ba gol in una partita di FA Cup che consente alla squadra di vincere la partita del 3\u00ba turno contro l'Everton. Segna poi nella partita di League Cup contro l'Hull City, eguagliando cos\u00ec il record di gol nella competizione appartenente a Geoff Hurst (49 reti). Nel corso della stagione viene ceduto in prestito allo Sheffield United con il quale disputa 4 gare.\nNell'estate del 1998 lascia il St James' Park e firma per i gallesi del Wrexham. Disputa 18 gare di Second Division senza segnare mai \n e decide di concludere la carriera.\nTorna successivamente in campo per due partite con la maglia dei Sydney Olympic, segnando anche una rete, per poi ritirarsi definitivamente dal calcio giocato nel 2000 a 39 anni.\nNazionale.\nDal 1980 al 1996 ha collezionato 73 presenze nella Nazionale di calcio del Galles, segnando 28 gol che lo hanno reso il maggior realizzatore nella storia di tale Nazionale fino al 2018, anno in cui venne superato da Gareth Bale.\nGioca la sua prima partita con la maglia della Nazionale il 21 maggio 1980 contro la Scozia, prima ancora di aver debuttato con la maglia del Liverpool.\nIl 4 giugno 1988, a Brescia, segna un gol che consente al Galles di sconfiggere l'Italia, mentre il 5 giugno 1991 segna il gol che d\u00e0 alla Nazionale gallese la vittoria contro la Germania campione del mondo in carica, nelle qualificazioni a Euro 1992.\nDopo il ritiro.\nNel gennaio del 2003 torna ad Anfield con l'incarico di allenatore degli attaccanti, coadiuvando il manager G\u00e9rard Houllier.\nNell'agosto del 2004 \u00e8 nominato manager del Chester City che partecipa al campionato di Football League Two. Debutta con una sconfitta per 3-1 in casa del Boston United, poi la squadra inanella un periodo di due mesi senza sconfitte e si qualifica per il terzo turno di FA Cup, a ottobre viene nominato manager del mese. A partire da novembre la squadra subisce una serie sconfitte e Rush viene fortemente criticato. All'inizio di marzo 2005, dopo la sconfitta per 5-0 in casa dello Shrewsbury Town il presidente Stephen Vaughan chiede a Rush di dimettersi, ma l'ex calciatore si rifiuta. Nell'aprile del 2005, dopo la sconfitta per 1-0 contro il Darlington, Vaughan licenzia il vice di Rush il quale a sua volta rassegna le proprie dimissioni.\nNel giugno del 2005 Mike Harris, amministratore delegato dei The New Saints, gli propone di tornare in campo per disputare il primo turno preliminare di Champions League contro il Liverpool campione in carica, offerta che Rush in seguito declina.\nNel 2006 entra a far parte della Hall of Fame del calcio inglese.\nNel 2007 \u00e8 nominato \"elite performance director\" nell'ambito della Welsh Football Trust, con il compito di affiancare il direttore tecnico nello sviluppo della nuova generazione di calciatori gallesi.\nIl 21 agosto 2008 viene pubblicata la sua autobiografia.\nIn seguito ha ricoperto l'incarico di ambasciatore delle scuole calcio del Liverpool con l'incarico, inoltre, di coadiuvare il team commerciale del club nello sviluppo di partnerships con altri brand di livello mondiale.\nStatistiche.\nTra club e nazionale maggiore, Rush ha giocato globalmente 894 partite segnando 404 reti, alla media di 0,45 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "692253", "revid": "320578", "url": "https://it.wikipedia.org/wiki?curid=692253", "title": "Strada Europea 314", "text": ""}
{"id": "692255", "revid": "1573940", "url": "https://it.wikipedia.org/wiki?curid=692255", "title": "Nothoprocta ornata", "text": "Il tinamo ornato (Nothoprocta ornata ()) \u00e8 un uccello della famiglia Tinamidae.\nDescrizione.\nLunghezza: 31\u201335\u00a0cm.&lt;br&gt;\nPeso: 444-700 g (maschio), 593-761 g (femmina).\nDistribuzione e habitat.\nPer\u00f9, Bolivia occidentale, Cile settentrionale, Argentina nord-occidentale.\nSistematica.\nSono note 3 sottospecie: \nLe sottospecie \"N. o. jimenezi\" e \"N. o. labradori\" vengono attualmente incluse in \"N. o. ornata\"."}
{"id": "692257", "revid": "729019", "url": "https://it.wikipedia.org/wiki?curid=692257", "title": "Strada europea E371", "text": "La strada europea E371 \u00e8 una strada di classe B, lunga 358\u00a0km, il cui percorso si trova in territorio polacco e slovacco; dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nCollega la citt\u00e0 di Radom, in Polonia, con Pre\u0161ov, in Slovacchia dove interseca il percorso della E50."}
{"id": "692261", "revid": "834", "url": "https://it.wikipedia.org/wiki?curid=692261", "title": "Ian James Rush", "text": ""}
{"id": "692262", "revid": "729019", "url": "https://it.wikipedia.org/wiki?curid=692262", "title": "Strada europea E372", "text": "La strada europea E372 \u00e8 una strada di classe B, lunga 374\u00a0km, il cui percorso si trova in territorio polacco e ucraino; dalla designazione con l'ultimo numero pari si pu\u00f2 evincere che il suo sviluppo \u00e8 in direzione ovest-est.\nCollega la citt\u00e0 di Varsavia con Leopoli passando attraverso Lublino e collegando contemporaneamente anche le strade europee E30 e E40."}
{"id": "692263", "revid": "287204", "url": "https://it.wikipedia.org/wiki?curid=692263", "title": "Mauro Patelli", "text": "Biografia.\nMauro Patelli detto \"Pat\" ha partecipato allo storico movimento rock bolognese dei primi anni ottanta, fondando i LutiChroma, band che ha collezionato un 45 giri autoprodotto, un 45 giri e un LP nastro/musicassette con Harpo's Bazaar (in seguito Italian Records) e un 33 giri con la WEA, partecipando anche al mega concerto del dicembre 1980 al Palasport di Bologna e guadagnandosi un posto tra le band pi\u00f9 importanti del movimento rock bolognese del periodo.\nDopo quell'esperienza e dopo diversi anni nelle file dell'orchestra della discoteca Bandiera gialla di Rimini, \u00e8 approdato all'allora nascente band di Luca Carboni, prendendo parte a tutti i tour (italiani ed internazionali) e le apparizioni tv del cantautore bolognese, dagli esordi ai giorni nostri, nonch\u00e9 partecipando attivamente alla realizzazione di album come \"Carboni\" del 1992 (ricco di hit come \"Ci vuole un fisico bestiale\", \"Mare mare\", \"La mia citt\u00e0\", \"Le storie d'amore\" di cui \u00e8 anche autore di parte della musica), \"Mondo\" del 1996, \"Doppio Live\" del 2003.\nL'amicizia ed i rapporti di collaborazione di Patelli con altri artisti (uno su tutti Lucio Dalla, che dichiara pubblicamente di considerarlo \"uno dei pi\u00f9 grandi chitarristi\" nel corso di un programma tv in diretta su RaiUno) gli ha permesso di scrivere musiche per lo stesso Carboni, Gianni Morandi, Paola Turci, e per cortometraggi d'autore. Tra le collaborazioni, vanno menzionate quelle con Jovanotti, Jimmy Villotti, Riccardo Sinigallia, Barbara Cola, Rosario Di Bella ed i CCCP Fedeli alla linea nell'album \"Canzoni, Preghiere, Danze del II Millennio - Sezione Europa\".\nHa anche prestato i suoi chitarrismi e la sua voce per la realizzazione di colonne sonore di importanti film come I Picari (di Mario Monicelli, con Vittorio Gassman, Giancarlo Giannini, Nino Manfredi e tanti altri, musicato da Lucio Dalla e Mauro Malavasi), \"Muzungu\" (interpretato da Giobbe Covatta) Prima Dammi Un Bacio (di Ambrogio Lo Giudice, interpretato da Luca Zingaretti e Stefania Rocca e musicato da Lucio Dalla e Fabio Anastasi).\nDal 1993 al 2018 endorser Fender per Casale Bauer ed ha anche partecipato al cd \"Italy Plays Fender\", assieme ai pi\u00f9 importanti chitarristi italiani.\nNel 2002, nel corso della trasmissione tv La Bella e La Besthia in diretta su Rai 1, Lucio Dalla lo definisce pubblicamente \"uno dei migliori chitarristi\".\nIl Primo album di Patelli \"Di Bene In Meglio\".\nNel maggio 2012 Patelli d\u00e0 alle stampe il primo album che lo vede impegnato in veste di cantante, autore e musicista. Il lavoro si intitola Di bene in meglio e contiene 11 canzoni a met\u00e0 strada tra pop e rock, con produzione artistica dello stesso Patelli e del cantautore palermitano Francesco Cusumano. Le musiche di tutti i brani sono firmate da Patelli, che firma anche i testi di due brani, i testi dei restanti nove brani sono scritti interamente dal cantautore Palermitano Francesco Cusumano. Il disco, realizzato per la parte tecnica da Francesco Cusumano, Massimiliano Salin e Serse Mai, si avvale della collaborazione in studio di diversi musicisti d'esperienza, quali Andrea Innesto (Vasco Rossi), Roberto Terzani (Litfiba), Ignazio Orlando (LutiChroma/CCCP), Giorgio Santisi (Pia Tuccitto), Roberto Drovandi (Stadio), Antonello Giorgi (Carboni), Fabio Anastasi (Carboni), Giuseppe Zanca (Maestro pluristrumentista), Massimo Sutera (Lucio Dalla), Luciano Graffi (Carboni)."}
{"id": "692265", "revid": "1573940", "url": "https://it.wikipedia.org/wiki?curid=692265", "title": "Nothoprocta pentlandii", "text": "Il tinamo delle Ande (Nothoprocta pentlandii ()) \u00e8 un uccello della famiglia dei Tinamidi.\nDescrizione.\nLunghezza: 25,5\u201330\u00a0cm.\nPeso: 260-325\u00a0g.\nDistribuzione e habitat.\nLa specie \u00e8 presente in Ecuador meridionale, Per\u00f9, Bolivia occidentale, estremo Cile settentrionale, Argentina nord-occidentale e centrale.\nSistematica.\nSono note 7 sottospecie: "}
{"id": "692266", "revid": "29244", "url": "https://it.wikipedia.org/wiki?curid=692266", "title": "Curva di sicurezza", "text": ""}
{"id": "692270", "revid": "190914", "url": "https://it.wikipedia.org/wiki?curid=692270", "title": "Non-maskable interrupt", "text": "Nell'architettura dei calcolatori, un non-maskable interrupt (\"interruzione non mascherabile\", abbreviato in NMI) \u00e8 un particolare tipo di segnale di interrupt che non pu\u00f2 essere ignorato (\"mascherato\") dalla CPU.\nUn interrupt di questo tipo pu\u00f2 essere usato per segnalare malfunzionamenti irrecuperabili delle componenti hardware del computer. \u00c8 un segnale asincrono, poich\u00e9 potrebbe avvenire in qualsiasi momento, diversamente dagli interrupt chiamati con la speciale istruzione int $type, dove type \u00e8 il numero d'ordine, da 0 a 255. Gli interrupt giungono al processore mediante un determinato piedino attivo basso, /NMI. I motivi per cui viene generata un'interruzione di questo tipo sono legati principalmente a problemi di circuiteria all'interno del processore, si pensi ad un abbassamento improvviso della tensione. Questo speciale tipo di interrupt ha un tipo implicito fisso. La routine che va in esecuzione per effetto di queste tenter\u00e0 di risolvere il problema che ha prodotto l'interrupt stesso. Occorre notare che questo tipo di interruzioni, come tutte quelle esterne, sono asincrone rispetto al programma."}
{"id": "692271", "revid": "287204", "url": "https://it.wikipedia.org/wiki?curid=692271", "title": "The Best of Motorhead (DVD)", "text": ""}
{"id": "692272", "revid": "73997", "url": "https://it.wikipedia.org/wiki?curid=692272", "title": "Best of Motorhead (DVD)", "text": ""}
{"id": "692273", "revid": "73997", "url": "https://it.wikipedia.org/wiki?curid=692273", "title": "Best of Mot\u00f6rhead", "text": ""}
{"id": "692274", "revid": "599013", "url": "https://it.wikipedia.org/wiki?curid=692274", "title": "Mohammed Aliyu Datti", "text": "Carriera.\nClub.\nInizia la sua carriera da calciatore in patria, tra le file del Zaria Young Strikers. Arriva in Italia nel 1997, acquistato dalle giovanili del Padova in modo particolarmente curioso: il presidente Cesare Vigan\u00f2 raccont\u00f2 che era indeciso se acquistare Garba o Aliyu (visto che il regolamento gli imponeva di comprare solo un extracomunitario) e scelse quest'ultimo a caso, facendo bim-bum-bam.\nCon i biancorossi riusc\u00ec a esordire in prima squadra nel campionato di Serie B, collezionando 4 presenze pur non essendo ancora sedicenne. Dopo un breve passaggio nelle giovanili del , nel 1998 passa al , che lo inserisce nei ranghi della sua squadra Primavera; riesce comunque a collezionare due presenze in prima squadra in Serie A, aggiudicandosi anche uno Scudetto con i rossoneri, nella stagione 1998-1999. Per la presenza di molti campioni in squadra, il Milan lo manda in prestito in Serie B, prima al (26 presenze, 3 gol) e poi al (4 gare).\nPer mancanza di spazio, nel 2003, il Milan decide di privarsene definitivamente, e Aliyu emigra in Belgio, acquisendone anche il passaporto. Milita prima nello (28 presenze e 8 gol), poi nel (30 gare, 14 gol), nel Gent (23 presenze, 2 gol), nello , per poi ritornare al Mons. Nel 2009 torna in patria, ai , ma nell'agosto dello stesso anno si trasferisce nuovamente in Europa firmando con il , squadra della terza divisione belga, dove nel 2010 termina la carriera.\nNazionale.\n\u00c8 stato, anche se raramente, nel giro della nazionale nigeriana.\nStatistiche.\nPresenze e reti nei club.\n\"Statistiche aggiornate al 1\u00ba dicembre 2013.\""}
{"id": "692275", "revid": "729019", "url": "https://it.wikipedia.org/wiki?curid=692275", "title": "Strada europea E373", "text": "La strada europea E373 \u00e8 una strada di classe B, lunga 311\u00a0km, il cui percorso si trova in territorio polacco e ucraino; dalla designazione con l'ultimo numero dispari si pu\u00f2 evincere che il suo sviluppo \u00e8 in direzione nord-sud.\nAl momento della sua istituzione collegava la citt\u00e0 di Lublino (dipartendosi dalla E372), in Polonia, con Rivne, in Ucraina passando per Kovel'. Il percorso \u00e8 stato in seguito allungato fino a Kiev attraverso l'autostrada M7 e raggiunge una lunghezza di circa 600\u00a0km."}
{"id": "692277", "revid": "1318658", "url": "https://it.wikipedia.org/wiki?curid=692277", "title": "Monastero di Vorone\u021b", "text": "Il monastero di Vorone\u1e6d \u00e8 un noto monastero romeno che si trova vicino alla citt\u00e0 di Gura Humorului, nel distretto di Suceava. Dal 1993, insieme ad altre chiese della zona, fa parte dei patrimoni dell'umanit\u00e0 dell'UNESCO.\nStoria.\nNel 1488 Stefano il Grande ordin\u00f2 la costruzione di un monastero per ricordare la vittoria sui Turchi del 1475. I lavori iniziarono il 26 maggio e si conclusero in meno di quattro mesi, il 14 settembre.\nNel secolo successivo (precisamente nel 1547), furono aggiunti anche un atrio e numerosi affreschi esterni per ordine del metropolita Grigorie Ro\u0219ca. Secondo tradizione, gli affreschi esterni furono opera principalmente dello ieromonaco Gaurila.\nImportante anche l'affresco posto sopra la porta del pronao, con una Madonna della Misericordia con il Bambino e ai lati due angeli in preghiera.\nSi racconta che alla fine del sedicesimo secolo l'imperatore Rodolfo II d'Asburgo invi\u00f2 due alchimisti per studiare e carpire il segreto del colore azzurro del monastero. Pur avendo prelevato alcuni frammenti, essi non furono in grado di ricreare l'esatta tonalit\u00e0 che circonda il \"Trono dello Spirito Santo\". L'enigma dell'\"azzurro di Voronet\" \u00e8 tuttora di difficile soluzione dal momento che, chimicamente, non \u00e8 stato ancora riprodotto.\nLo splendido \"Voronet\" \u00e8 considerato dagli specialisti come unico al mondo e altrettanto famoso come il rosso di Rubens o il verde Veronese. Si \u00e8 constatato che regola la sua tonalit\u00e0 a seconda del grado di umidit\u00e0 nell'atmosfera.\nIl monastero oggi.\nDell'impianto originario, oggi \u00e8 rimasta solo la chiesa, di dimensioni ridotte: 25,50 metri di lunghezza ed una larghezza che va da 7,70 metri (pronao) a 10,50 metri (abside).\nL'elemento caratteristico sono in ogni caso gli affreschi, con il caratteristico colore azzurro. Il principale affresco raffigura il \"Giudizio universale\" (facciata ovest dell'edificio), motivo per cui il monastero viene spesso chiamato la \"cappella Sistina d'Oriente\".\nOggi non rimane nulla dell'arredamento originario. Il trono \u00e8 infatti una copia dell'originale (conservato in un museo). Il coro \u00e8 stato invece realizzato all'inizio del Seicento. Pure l'iconostasi dell'altare non \u00e8 originale, ma realizzata nei secoli successivi al posto di quella originaria."}
{"id": "692282", "revid": "1543377", "url": "https://it.wikipedia.org/wiki?curid=692282", "title": "Olio vegetale di scarto", "text": "L'olio vegetale di scarto \u00e8 l'olio recuperato dagli oli alimentari esausti (comunemente abbreviati in OAE) o da altri processi affini di recupero di olio vegetale.\nIn Italia.\nIn Italia il Decreto Ministeriale del 27 novembre 2003 istituiva un contributo a carico dei produttori di oli vegetali, emanato sulla base del cosiddetto Decreto Ronchi (articolo 47, comma 9, lettera d del Dlgs 22/97), legge-quadro sui rifiuti, in base al principio di porre il costo dello smaltimento a carico dei produttori delle fonti di inquinamento.\nCon i proventi del contributo veniva finanziato il CONOE (Consorzio Obbligatorio Nazionale raccolta e trattamento Oli e grassi vegetali e animali Esausti).\nTuttavia con ordinanza del TAR del Lazio, confermata poi anche dal Consiglio di Stato, tale contributo veniva dichiarato non dovuto.\n\u00c8 stato calcolato che la produzione di oli esausti in Italia \u00e8 dell'ammontare di 200.000 tonnellate . L'olio vegetale, pur essendo degradabile, se finisce negli impianti fognari \u00e8 di grave ostacolo agli impianti di depurazione, mentre se raccolto e opportunamente trattato diventa un ottimo componente per il biodiesel.\nLe organizzazioni dei produttori agricoli si erano lamentati non tanto dell'ammontare dei contributi, quanto della farraginosit\u00e0 del meccanismo di esazione. Per contro le associazioni ambientaliste sono preoccupate perch\u00e9, senza l'introito dei contributi, il Consorzio obbligatorio non riuscir\u00e0 a decollare, con gravi conseguenze sull'ambiente.\nVoci correlate.\nl'olio vegetale esausto ha un elevato valore economico, dunque sarebbe scorretto oberare i produttori di oli vegetali di un contributo per la sua gestione finale ossia il recupero, tanto \u00e8 vero che le ditte autorizzate al trasporto dei rifiuti, eseguono il servizio di raccolta degli oli vegetali esausti a costo Zero 0\nDott. Giuseppe A. Monastra"}
{"id": "692283", "revid": "95168", "url": "https://it.wikipedia.org/wiki?curid=692283", "title": "Aritmia cardiaca", "text": ""}
{"id": "692284", "revid": "1573940", "url": "https://it.wikipedia.org/wiki?curid=692284", "title": "Nothoprocta perdicaria", "text": "Il tinamo del Cile (Nothoprocta perdicaria ()) \u00e8 un uccello della famiglia dei Tinamidi, endemico del Cile.\nDescrizione.\nLunghezza: 29,5\u201332\u00a0cm.\nDistribuzione e habitat.\nLa specie \u00e8 diffusa in Cile, dalla valle di Huasco a sud del deserto di Atacama.&lt;br&gt;\n\u00c8 stata introdotta dall'uomo sull'Isola di Pasqua.\nSistematica.\nSono note 2 sottospecie: "}
{"id": "692285", "revid": "118096545", "url": "https://it.wikipedia.org/wiki?curid=692285", "title": "Michele Frangilli", "text": "Biografia.\nMichele Frangilli nasce da Vittorio Frangilli e Paola Mignolli, entrambi appassionati di tiro con l'arco dal 1973. Debutta in gare ufficiali nel 1986, ed entra nelle squadre nazionali giovanili nel 1990. Da allora, veste ininterrottamente la maglia azzurra nella specialit\u00e0 dell'arco olimpico.\nNel 1994 vince il suo primo oro mondiale con la squadra Juniores, e nel 1996 partecipa ai Giochi olimpici di Atlanta conquistando il sesto posto individuale e la medaglia di bronzo a squadre stabilendo due record olimpici.\nNel 2000 partecipa ai Giochi olimpici di Sydney, arrivando al nono posto nella gara individuale e conquistando la medaglia d'argento ancora a squadre.\nNel 2003 vince i campionati del mondo targa a New York. Nel 2004 partecipa ai Giochi olimpici di Atene.\nNel 2011 ha vinto la seconda edizione della Coppa del Mondo Indoor. Ha anche vinto 7 volte il circuito dei Grand Prix Europei, di cui 5 consecutive, e detiene dal 2001 i record mondiali indoor sia da 18 che da 25 metri.\nOltre all'arco olimpico, Michele Frangilli tira occasionalmente anche con l'arco compound, con il quale \u00e8 arrivato terzo ai Campionati italiani indoor 2006, anno in cui si \u00e8 laureato contemporaneamente anche campione italiano nell'arco olimpico.\nNel 2003 ha conseguito il diploma di allenatore e nel 2005 ha pubblicato in collaborazione con suo padre e allenatore Vittorio Frangilli il libro \"L'arciere eretico\".\nTesserato da sempre per la C.A.M. - Compagnia Arcieri Monica A.S.D. di Gallarate, dal giugno 2006 \u00e8 stato arruolato in Aeronautica ed \u00e8 anche tesserato per il Centro Sportivo dell'Aeronautica Militare Italiana.\nIl 28 luglio 2012 vince la medaglia d'oro ai Giochi olimpici di Londra nella gara a squadre, battendo in finale gli Stati Uniti.\nNel 2014, utilizzando il suo pseudonimo \"Gillo\", registra un marchio per prodotti per il tiro con l'arco denominato \"GILLO Gold Medal\".\nNel 2015 ai Campionati Mondiali Targa a Copenaghen vince l'Argento a Squadre (con Nespoli e Pasqualucci) qualificando per la sesta volta consecutiva la Squadra italiana ai Giochi Olimpici. Nel 2016 \u00e8 designato riserva per i giochi Olimpici di Rio."}
{"id": "692288", "revid": "122949199", "url": "https://it.wikipedia.org/wiki?curid=692288", "title": "Licomede", "text": "Licomede re di Sciro, noto anche come \"Licurgo\", \u00e8 un personaggio della mitologia greca.\nIl mito.\nNella mitologia greca, Licomede era il re di Sciro, isola dell'Egeo. Prima della guerra di Troia, Teti invi\u00f2 suo figlio Achille, all'epoca adolescente, alla corte di Licomede, perch\u00e9 una profezia aveva decretato che sarebbe morto a Troia. Achille si travest\u00ec cos\u00ec in abiti femminili, mescolandosi alle dodici figlie del re, tra cui Deidamia che poi spos\u00f2 e da cui ebbe un figlio, Neottolemo.\nUlisse e Menelao vennero inviati a Sciro da Agamennone per cercare Achille e farlo imbarcare per la guerra di Troia, riuscendo a identificarlo grazie ad uno stratagemma di Ulisse, che don\u00f2 alle figlie del re, note per la loro bellezza, dei gioielli ed una spada, dicendo loro di scegliere il dono che preferivano. Mentre le figlie del re scelsero i vari gioielli, Achille prese in mano la spada e in questo modo si smascher\u00f2, consentendo ai due inviati di Agamennone di farlo imbarcare per Troia. Neottolemo fu allevato da Licomede fino a che anch'egli and\u00f2 alla guerra, quando essa era ormai nelle sue fasi finali.\nIn alcune leggende Licomede viene anche indicato come l'uccisore di Teseo: il re di Sciro accolse infatti Teseo, costretto a lasciare Atene dopo che gli era stato usurpato il trono da Menesteo, in realt\u00e0 Licomede e Menesteo erano amici, e insieme architettarono un piano per eliminare l'eroe, il quale fu spinto gi\u00f9 da Licomede in un dirupo durante una passeggiata sulle montagne."}
{"id": "692289", "revid": "1573940", "url": "https://it.wikipedia.org/wiki?curid=692289", "title": "Nothoprocta taczanowskii", "text": "Il tinamo di Taczanowski (Nothoprocta taczanowskii ) \u00e8 un uccello della famiglia Tinamidae.\nDescrizione.\nLunghezza: 32,5\u201336\u00a0cm.\nDistribuzione e habitat.\nLa specie \u00e8 diffusa sulla cordigliera delle Ande, dal Per\u00f9 centrale e sud-orientale alla Bolivia (Dipartimento di La Paz)."}
{"id": "692290", "revid": "547992", "url": "https://it.wikipedia.org/wiki?curid=692290", "title": "Sunday Oliseh", "text": "Biografia.\n\u00c8 zio di Sekou Oliseh, a sua volta calciatore.\nCaratteristiche tecniche.\nRicopriva il ruolo di mediano.\nCarriera.\nGiocatore.\nClub.\nDopo gli esordi in patria nel Bridge Boys, comincia la carriera europea in Belgio, nel Liegi, dove milita dal 1990 al 1993. Nel 1994 viene tesserato dagli italiani della , disputando 29 partite in Serie A e segnando 1 gol. Dal 1995 al 1997 gioca in Germania nel . Dal 1997 al 1999 \u00e8 invece nei Paesi Bassi, nelle file nell', con cui vince un campionato (1997-1998) e due Coppe dei Paesi Bassi (1997-1998 e 1998-1999). Nel 1998 viene inserito nell'elenco dei 50 candidati al Pallone d'oro.\nNel 1999 torna in Italia, ingaggiato dalla , che paga il suo cartellino 21 miliardi di lire; in bianconero vince la Coppa Intertoto, ma delude le attese, giocando solo 19 partite tra campionato e coppe. Viene cos\u00ec ceduto l'anno successivo ai tedeschi del , dove conquista un posto da titolare e vince il campionato. Nel 2005 viene infine tesserato dai belgi del . Si ritira dall'attivit\u00e0 agonistica nel gennaio 2006.\nNazionale.\nDal 1993 al 2002 ha fatto parte della nazionale nigeriana, con cui \u00e8 stato campione d'Africa nel 1994. Ha poi disputato due campionati del mondo ( e ), la Coppa re Fahd 1995 e altre due edizioni della Coppa d'Africa, ottenendo un secondo posto nel 2000 e un terzo posto nel 2002.\nCon la ha vinto il torneo di .\nAllenatore.\nIl 15 luglio 2015 diventa il nuovo CT della Nigeria; il 26 febbraio 2016 si dimette dall'incarico per i mancati pagamenti."}
{"id": "692291", "revid": "14691", "url": "https://it.wikipedia.org/wiki?curid=692291", "title": "Non-Maskable interrupt", "text": ""}
{"id": "692294", "revid": "1345932", "url": "https://it.wikipedia.org/wiki?curid=692294", "title": "Caronte (mitologia)", "text": "Nella religione greca e nella religione romana, Caronte (, ) era il traghettatore dell'Ade. Come psicopompo trasportava le anime dei morti da una riva all'altra del fiume Acheronte, ma solo se i loro cadaveri avevano ricevuto i rituali onori funebri (o, in un'altra versione, se disponevano di un obolo per pagare il viaggio); chi non li aveva ricevuti (o non aveva l'obolo) era costretto a stare in eterno senza pace tra le nebbie del fiume (o, secondo alcuni autori, per cento anni).\nNell'antica Roma vigeva la tradizione di mettere una moneta sotto la lingua del cadavere prima della sepoltura. La tradizione rimase viva in Grecia fino ad epoche abbastanza recenti ed \u00e8 probabilmente di origine antica. Qualche autore sostiene che il prezzo era di due monete, sistemate sopra gli occhi del defunto o sotto la lingua. \nNessuna anima viva \u00e8 mai stata trasportata dall'altra parte, con le sole eccezioni della dea Persefone, degli eroi Enea, Teseo, Piritoo e Ercole, Odisseo, del vate Orfeo, della sibilla cumana Deifobe, di Psych\u00e9 e, nella letteratura e nelle tradizioni successive a quella greca antica, di Dante Alighieri.\nCaronte \u00e8 figlio di Erebo e Notte.\nNella religione etrusca il suo corrispettivo \u00e8 Charun.\nIl suo nome \u00e8 stato dato al principale satellite di Plutone.\nDescrizioni.\nLe due opere pi\u00f9 significative in cui s'incontra la figura di Caronte sono sicuramente l\"Eneide\" di Virgilio e la \"Divina Commedia\" di Dante Alighieri. Alla fine del V secolo a.C., compare nella commedia \"Le rane\" di Aristofane, in cui urla insulti nei riguardi della gente che lo attornia. Nella \"Divina Commedia\" viene descritto con la barba e i capelli bianchi e con gli occhi cerchiati di rosso come il fuoco.\nViene spesso detto che Caronte trasportava le anime attraverso il fiume Stige; ci\u00f2 \u00e8 descritto nell\"Eneide\". Comunque per molte fonti, incluso Pausania e, in seguito, l\"Inferno\" di Dante, il fiume era l'Acheronte.\nCaronte virgiliano nell\"Eneide\".\nCaronte viene citato nell'\"Eneide\" da Virgilio al libro VI, per la prima volta al v. 299.\nCaronte dantesco nella \"Divina Commedia\".\nRitroviamo nel canto III dell'inferno delle terzine che descrivono Caronte in vari lati della sua figura:\nNella cultura di massa.\nIl \u201cCaronte\u201d era lo schiavo incaricato di accertarsi della morte del gladiatore sconfitto, non graziato, dandogli il colpo finale, nel caso fosse ancora in vita. A tal fine utilizzava una mazza ed aveva il volto coperto da una maschera, rappresentante Caronte (il nocchiero mitologico che traghettava le anime dei morti da una riva all'altra del fiume Acheronte, nel regno degli Inferi). Dopo aver assolto a questo compito, recuperava il cadavere, caricandolo su un carro o su una barella, attraverso la porta dell'inferno e lo deponeva nello \"spoliarium\", l\u2019obitorio dell\u2019anfiteatro, dove venivano tolti gli abiti e le armature al gladiatore morto.\nLo \"spoliarium\" era una stanza senza angoli (pi\u00f9 facile da pulire) nella quale i caronti generalmente facevano commercio del sangue dei gladiatori, che era considerato sia amuleto che cura per debolezza ed impotenza. I caronti si coloravano la pelle con colore verdastro, tipico dei cadaveri in decomposizione. Il rituale della \"mazza\" \u00e8 rimasto fino ai giorni nostri, quando un papa muore viene chiamato tre volte con il nome di battesimo e gli viene dato qualche colpo di martelletto alla tempia per verificare che sia morto. A partire dal 2012 il suo nome \u00e8 stato spesso utilizzato in Italia per riferirsi ad ondate di calore particolarmente intense nel periodo estivo con il significato allegorico di \"traghettare\" nel cuore della torrida estate."}
{"id": "692295", "revid": "44876", "url": "https://it.wikipedia.org/wiki?curid=692295", "title": "Serie D 1973-1974", "text": "Il campionato di Serie D 1973-74 fu la 24\u00aa edizione del campionato interregionale di calcio di quarto livello disputata in Italia, la 15\u00aa di Serie D.\nRegolamento.\nLa normativa F.I.G.C. in vigore dalla stagione sportiva 1973-1974 stabiliva che, in caso di assegnazione di un titolo sportivo (promozione o retrocessione), alla fine del campionato si sarebbe dovuto:\nGirone A.\nL'Istituto Sociale Cafasse gioca nella citt\u00e0 di Torino.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nL'Anaune \u00e8 una rappresentativa della citt\u00e0 di Cles.&lt;br&gt;\nL'Oltrisarco \u00e8 una rappresentativa della citt\u00e0 di Bolzano.\nClassifica finale.\nLegenda:\nRegolamento:\nGirone D.\nL'A.C. Sassolese era una rappresentativa di Sassuolo, nella stagione precedente chiamata \"San Giorgio Sassuolo\".&lt;br&gt;\nLa Pergolese \u00e8 una rappresentativa della citt\u00e0 di Pergola.\nClassifica finale.\nLegenda:\nRegolamento:\nGirone E.\nClassifica finale.\nLegenda:\nRegolamento:\nGirone F.\nClassifica finale.\nLegenda:\nRegolamento:\nGirone G.\nClassifica finale.\nLegenda:\nRegolamento:\nGirone H.\nL'Ate Tixia \u00e8 una rappresentativa della citt\u00e0 di Atessa.\nClassifica finale.\nLegenda:\nRegolamento:\nGirone I.\nClassifica finale.\nLegenda:\nRegolamento:\nNote:"}
{"id": "692296", "revid": "31269", "url": "https://it.wikipedia.org/wiki?curid=692296", "title": "Enrico Deaglio", "text": "Biografia.\nSi \u00e8 laureato all'Universit\u00e0 degli Studi di Torino in Medicina e chirurgia nel giugno 1971, e inizi\u00f2 a lavorare come medico presso l'Ospedale Mauriziano Umberto I. A met\u00e0 degli anni settanta ha iniziato l'attivit\u00e0 giornalistica a Roma, presso il quotidiano \"Lotta Continua\", di cui \u00e8 stato direttore dal 1977 al 1982. Successivamente ha lavorato in numerose testate (tra cui \"La Stampa\", \"Il manifesto\", \"Epoca\", \"Panorama\", \"l'Unit\u00e0\") ed \u00e8 stato direttore del quotidiano \"Reporter\" tra il 1985 e il 1986, ed in seguito collaboratore del quotidiano \"La Stampa\" di Torino.\nAlla fine degli anni ottanta comincia a lavorare come giornalista televisivo per \"Mixer\": segue in particolare le vicende della mafia in Sicilia e viene inviato per programmi di inchiesta in vari Paesi. Negli anni novanta conduce vari programmi d'inchiesta giornalistica di attualit\u00e0 su Rai 3, tra cui: \"Milano, Italia\" (gennaio-giugno 1994), \"Ragazzi del '99\" (1999), \"Cos\u00ec va il mondo\", \"Vento del Nord\" e \"L'Elmo di Scipio\". Dal 1997 al 2008 ha diretto il settimanale \"Diario\". Fratello di Mario Deaglio, ex direttore de \"Il Sole 24 Ore\", attualmente vive a Torino.\nDocumentari.\nDurante l'esperienza a \"Diario\" realizza quattro documentari in collaborazione con Beppe Cremagnani e Rub\u00e9n Oliva: \"Quando c'era Silvio\" (2005), \"Uccidete la democrazia!\" (2006), \"Gli imbroglioni\" (2007) e \"L'ultima crociata\" (2008), sulla guerra civile spagnola e la riscoperta attuale delle atrocit\u00e0 del regime franchista.\nConseguenze di \"Uccidete la democrazia!\".\nParticolare risonanza politica ha avuto \"Uccidete la democrazia!\" (2006), in cui, a pochi mesi dalle elezioni politiche del 2006, veniva ipotizzato che alcune schede bianche fossero state \"trasformate\" in voti per la Casa delle Libert\u00e0 durante lo scrutinio elettronico. Ipotesi avvalorata dalla mancanza di dati ufficiali sul numero delle schede bianche, e dall'andamento sospetto dei dati ufficiosi ad esse relative..\nA causa del contenuto del film, la procura di Roma, pochi giorni dopo, ha aperto un'indagine contro Deaglio e Cremagnani per \"diffusione di notizie false, esagerate e tendenziose atte a turbare l'ordine pubblico\", ai sensi dell'articolo 656 del Codice Penale.\nCome conseguenza, la giunta per le elezioni del Senato, nel dicembre 2006, ha deciso il riconteggio totale delle schede nulle, bianche, e contenenti voti nulli o contestati, partendo dalle regioni di Calabria, Campania, Lazio, Lombardia, Puglia, Sicilia e Toscana, oltre che alla revisione a campione delle schede valide custodite nei tribunali. Il riconteggio si sarebbe poi esteso al resto d'Italia se i risultati avessero evidenziato scostamenti significativi rispetto ai dati proclamati ufficialmente. Nonostante le ipotesi di Deaglio fossero di brogli a favore di Forza Italia, anche Berlusconi appoggia la decisione del riconteggio, sostenendo l'esistenza di brogli, ma a favore del centrosinistra.\nIl 12 giugno 2007 per la prima volta un organo istituzionale collegiale ha smentito la tesi di Deaglio: la Giunta delle elezioni del Senato, in sede di verifica dei poteri sulla Regione Siciliana, ha approvato all'unanimit\u00e0 la relazione della senatrice Anna Maria Carloni, secondo cui \"le illazioni contenute nelle citate pubblicazioni si rivelano assolutamente infondate. Gli scostamenti riscontrati sono assolutamente fisiologici e non superano la normale percentuale di errore nel conteggio effettuato da organi provvisori, dotati di personale onorario che ha espletato mediamente con coscienziosit\u00e0 e scrupolo le funzioni attribuitigli dalla legge. Pertanto all'opinione pubblica, oltre che alla Giunta, va offerta - con piena sicurezza - la legittimit\u00e0 piena delle proclamazioni dei seggi del Senato effettuate in Sicilia all'esito delle elezioni del 9 e 10 aprile 2006\".\nIl 18 settembre 2007 la Giunta delle elezioni e delle immunit\u00e0 del Senato ha terminato la procedura di revisione schede messa in campo il 6 dicembre 2006, dopo la divulgazione delle tesi di Deaglio: \"I Comitati di revisione schede costituiti per 7 regioni del territorio nazionale - ha affermato il Presidente della Giunta, Domenico Nania - hanno unanimemente riferito che, nel lavoro svolto, gli scostamenti riscontrati rispetto ai dati di proclamazione sono assolutamente fisiologici. Pertanto all'opinione pubblica va offerta con piena sicurezza la legittimit\u00e0 delle operazioni di voto del 9 e 10 aprile 2006 per il Senato\".\n\"A tali conclusioni, unanimemente condivise dalla Giunta - ha aggiunto il Presidente Nania -, si \u00e8 addivenuti dopo aver esaminato un'ingente campionatura di schede non valide (che erano quelle sulle quali si soffermava la denuncia del giornalista Deaglio) (...) Nel ringraziare tutti i senatori della Giunta per essersi prestati ad un'attivit\u00e0 cos\u00ec onerosa - in termini di disponibilit\u00e0 di tempo e di attenzione minuziosa al materiale elettorale pervenuto - si sottolinea l'esigenza che l'elettorato sia pienamente rassicurato sul fatto che ogni singolo voto espresso \u00e8 andato ad alimentare quel grande istituto di democrazia rappresentativa che \u00e8 il Senato\"."}
{"id": "692297", "revid": "1543377", "url": "https://it.wikipedia.org/wiki?curid=692297", "title": "Infarto miocardico acuto", "text": "L'infarto miocardico acuto (IMA) \u00e8 una necrosi dei miociti provocata da ischemia prolungata, susseguente a inadeguata perfusione del miocardio per squilibrio fra richiesta e offerta di ossigeno, spesso secondaria all'occlusione di una coronaria causata da un trombo.\nSe l'ostruzione coronarica conduce all'arresto totale del flusso sanguigno nel territorio irrorato dall'arteria interessata, provocando nell'ECG un sopraslivellamento del tratto ST, l'infarto \u00e8 denominato STEMI (\"ST elevation myocardial infarction\"). Se invece l'occlusione della coronaria \u00e8 parziale o transitoria, come evidenziato dalla presenza di sottoslivellamento del tratto ST all'esame elettrocardiografico, l'evento \u00e8 definito NSTEMI (\"Non-ST elevation myocardial infarction\").\nLe patologie cardiovascolari rappresentano la principale causa di morte nelle nazioni industrializzate, ma anche paesi in via di sviluppo come l'India non ne sono esenti. L'Organizzazione mondiale della sanit\u00e0 ha individuato numerosi fattori di rischio che provocano decessi, perdita di anni di vita in buona salute e aumento delle spese sanitarie in Italia, cos\u00ec come nel resto dell'Europa e del mondo; alcuni dei suddetti elementi di rischio, come ad esempio obesit\u00e0 e sovrappeso, fumo di sigaretta, abuso di alcool, sedentariet\u00e0, ipercolesterolemia, ipertensione arteriosa e diabete mellito, sono suscettibili di correzione mediante opportune modifiche dello stile di vita.\nSecondo alcuni studi, circa met\u00e0 dei pazienti colpiti da ischemia miocardica acuta non riescono ad arrivare in ospedale vivi; la percentuale di mortalit\u00e0 si riduce al 10-15% fra coloro che raggiungono i reparti di emergenza. \u00c8 dunque fondamentale individuare prontamente un dolore toracico di origine cardiaca, al fine di ridurre il tempo di intervento e avviare le terapie idonee quanto prima.\nGli approcci terapeutici pi\u00f9 utilizzati \u2013 dalla trombolisi, all'angioplastica coronarica con impianto di stent, al bypass aorto-coronarico \u2013 hanno sub\u00ecto modifiche e miglioramenti nel corso degli anni. Tutti i pazienti che superano un infarto miocardico dovrebbero essere seguiti dalla medicina riabilitativa con percorsi prestabiliti e personalizzati.\nDefinizione.\nLa locuzione \u00abinfarto miocardico acuto\u00bb pu\u00f2 essere utilizzata quando vi sia evidenza di necrosi miocardica nell'ambito di un quadro clinico di ischemia. Tale specificazione \u00e8 contenuta nei vari documenti di \"consensus\" elaborati per tentare di raggiungere una definizione universale di infarto miocardico quanto pi\u00f9 condivisa. La definizione proposta nel 2007, accettata da tutte le pi\u00f9 grandi societ\u00e0 internazionali di cardiologia e dall'Organizzazione mondiale della sanit\u00e0, si deline\u00f2 in modo pi\u00f9 preciso nel 2012.\nLa definizione completa che riportiamo di seguito, suddivisa nei due casi di infarto \u00abacuto\u00bb e \u00abpregresso\u00bb, fa riferimento al documento sottoscritto nel 2012.\nA) I criteri diagnostici per infarto miocardico acuto sono i seguenti:\nB) I criteri diagnostici per infarto miocardico pregresso sono i seguenti:\nEpidemiologia.\nLe malattie cardiovascolari sono uno dei problemi pi\u00f9 importanti di salute pubblica; rappresentano la principale causa di morte in Europa, con oltre 4,3 milioni di morti nel 2005. Oltre il 40% di queste sono premature, si verificano prima dei 75 anni (1,8 milioni) e il 54% colpisce il genere femminile. Le forme pi\u00f9 comuni di malattia cardiovascolare sono la cardiopatia ischemica e l'ictus, che costituiscono rispettivamente il 22% (1,9 milioni) e il 14% (1,2 milioni) del totale dei decessi. La cardiopatia ischemica \u00e8 responsabile del 20% di tutte le morti al di sotto dei 75 anni.\nL'Organizzazione mondiale della sanit\u00e0 ha individuato fattori di rischio comuni a diverse patologie (malattie cardiovascolari, tumori, diabete mellito, malattie respiratorie croniche, problemi di salute mentale e disturbi muscolo scheletrici) che hanno causato l'86% dei decessi, il 77% della perdita di anni di vita in buona salute e il 75% delle spese sanitarie in Europa e in Italia: tali fattori di rischio sono quelli definiti \u00abmodificabili\u00bb, quali l'obesit\u00e0 e il sovrappeso, il fumo di sigaretta, l'abuso di alcool, lo scarso consumo di frutta e verdura, la sedentariet\u00e0, la dislipidemia e l'ipertensione arteriosa. Anche in Italia le malattie cardiovascolari sono la prima causa di morte. L'et\u00e0 aumenta la possibilit\u00e0 di infarto, come anche il sesso maschile: sino a 60 anni i maschi vengono colpiti dall'infarto da due a quattro volte pi\u00f9 delle donne. In realt\u00e0 l'infarto miocardico acuto nella donna presenta delle differenze eziopatogenetiche, anatomiche e di rischio genere-specifici rispetto a quello maschile, almeno in fase pre-menopausale. Tale situazione si modifica quando la donna \u00e8 gi\u00e0 in menopausa e il rapporto maschi/femmine supera di poco l'unit\u00e0.\nNei paesi industrializzati come gli Stati Uniti d'America, le morti per malattie cardiache sono pi\u00f9 numerose rispetto alla mortalit\u00e0 per neoplasie. Negli Stati Uniti pi\u00f9 di un milione di persone subiscono un attacco anginoso ogni anno e di questi il 40% morir\u00e0 a causa di infarto. Dati recenti e ottenuti su un numero alto di pazienti, tratti dal Registro Nazionale Americano, hanno considerato pi\u00f9 di un milione di casi di infarto, dal 1994 al 2006: gli infarti sono stati trattati sia con fibrinolitico sia con angioplastica primaria, di cui il 42% erano donne, i risultati danno una mortalit\u00e0 del 14% nelle donne e del 10% negli uomini.\nNel Registro Francese, che analizza la mortalit\u00e0 nelle unit\u00e0 di terapia intensiva cardiologica in tutta la Francia registrando i dati per un mese all'anno, nel 1995, cio\u00e8 in epoca trombolitica, si segnal\u00f2 una mortalit\u00e0 del 23,7% nelle donne contro il 9,8% negli uomini, per\u00f2 nel report del 2010, quando ormai pi\u00f9 dell'80% dei pazienti veniva trattato con la PTCA, si registr\u00f2 una riduzione della mortalit\u00e0 rispettivamente del 9,8% e del 2,6%.\nAnche in Paesi come l'India, le malattie cardiovascolari sono la principale causa di morte. In questo Paese, un terzo dei decessi nel corso dell'anno 2007 erano dovuti a malattie cardiovascolari, un numero destinato ad aumentare entro il 2010. Dagli anni ottanta si \u00e8 verificata per entrambi i sessi una lenta e graduale diminuzione della mortalit\u00e0 per questa patologia, probabilmente per la campagna di prevenzione primaria mirata alla riduzione dei fattori di rischio cardiovascolare. A livello mondiale si cerca di costruire un modello comune di comportamento per ridurre l'impatto di tali patologie sulla salute pubblica.\nStoria.\nDagli inizi al 1950.\nSin dall'inizio del XIX secolo \u00e8 noto che una trombosi occlusiva dell'arteria coronaria pu\u00f2 portare alla morte. Gli esperimenti sugli animali con legatura di un vaso coronarico e i reperti autoptici rilevati hanno suggerito che l'occlusione di una coronaria costituisce un evento irreversibile. Nel 1901 il tedesco Krehl dimostr\u00f2 che l'infarto non \u00e8 sempre fatale, ma la prima descrizione dettagliata di attacchi cardiaci non fatali si deve ai russi \"Obraztsov VP\" e \"Strazhesko ND\" nel 1910. Nel 1912 alcuni autori americani, fra cui \"James B. Herrick\", definirono le prime basi terapeutiche per i pazienti affetti da angina stabile da sforzo: il solo riposo fisico fu riportato come primo approccio terapeutico. Tale indicazione fu l'unica opzione di trattamento sino ai primi anni cinquanta ed era caratterizzata dal riposo assoluto per due settimane con l'obbligo di essere alimentati a letto.\nMarey e Willem Einthoven migliorarono, attraverso i loro studi, uno strumento ancora rudimentale e nel 1908 arriv\u00f2 il primo elettrocardiografo avanzato per migliorare la possibilit\u00e0 di diagnosi di infarto del miocardio.\nNel 1923 \"Wearn\" descrisse il decorso clinico di diciannove pazienti con infarto miocardico, a cui furono prescritti riposo assoluto e restrizione nell'assunzione di liquidi; essi ricevettero la digossina contro la congestione polmonare, la caffeina e la canfora per la prevenzione e il trattamento dell'ipotensione, della sincope e delle aritmie cardiache. Nel 1928 Parkinson e Bedford descrissero la loro esperienza somministrando per il trattamento del dolore la morfina a cento pazienti infartuati, associando dei nitrati per il loro effetto antipertensivo.\nNel 1929 il cardiologo statunitense di origine polacca Samuel A. Levine scrisse il primo libro dedicato esclusivamente al trattamento dell'infarto miocardico, nel quale affront\u00f2, tra le altre cose, l'importanza delle aritmie cardiache e l'uso della chinidina nella tachicardia ventricolare e dell'adrenalina nei blocchi atrioventricolari.\nNel 1950, l'attacco di cuore era gi\u00e0 considerato come una causa importante di morte nei paesi industrializzati. A causa del rischio elevato di trombosi e di embolia polmonare per il lungo riposo a letto si riconobbe la necessit\u00e0 della mobilitazione per prevenire il problema della stasi venosa. Vennero inoltre raccomandate assunzione di liquidi e somministrazione regolare di ossigeno.\nL'epoca trombolitica.\nGi\u00e0 nel 1948 venne raccomandato l'uso degli anticoagulanti, come il warfarin, nella prevenzione delle trombosi nei sopravvissuti a un attacco di cuore. Nel 1959 il tedesco Behring-Werke port\u00f2 sul mercato la streptochinasi che fu utilizzata per la trombolisi nell'infarto miocardico acuto.\nNegli anni compresi tra il 1970 e il 1979 furono attivi diversi gruppi di lavoro che utilizzarono la streptochinasi nella trombolisi intracoronarica: i risultati dimostrarono che nel 90% dei pazienti con sopraslivellamento del tratto ST si otteneva la dissoluzione del trombo con ricanalizzazione del vaso colpito. Nei primi anni ottanta risult\u00f2 chiaro come un'infusione endovenosa, preceduta da un'infusione intracoronarica del fibrinolitico, migliorasse e mantenesse la risposta al farmaco.\nFra il 1981 e il 1986 vi furono alcuni gruppi che utilizzarono l'urochinasi intracoronarica, perch\u00e9 pi\u00f9 sicura e meno allergizzante della streptochinasi.\nNel 1986, \u00e8 stato lo studio GISSI il primo trial clinico randomizzato pubblicato sulla trombolisi, che arruol\u00f2 pazienti; si riscontr\u00f2 una riduzione del tasso di mortalit\u00e0 a ventun giorni dall'evento acuto dal 13% al 10,7%; successivamente il GISSI2 complet\u00f2 lo studio degli outcome non ancora valutati nel primo trial.\nSviluppo della terapia.\nL'American Heart Association nel 1960 pubblic\u00f2 i primi risultati dello Framingham Heart Study che per primo mostr\u00f2 la relazione tra il fumo e l'insorgenza dell'angina pectoris.\nNel settembre 1977 a Zurigo l'angiologo tedesco Andreas Roland Gr\u00fcntzig introdusse una nuova tecnica che si serviva di un palloncino per dilatare i vasi coronarici stenotici o come opzione terapeutica anche nell'infarto miocardico acuto. All'inizio del XXI secolo l'angioplastica coronarica con il posizionamento di stent \u00e8 divenuta la pratica di cardiologia interventistica pi\u00f9 usata nell'approccio all'infarto miocardico acuto nelle terapie intensive di tutto il mondo.\nEziologia.\nL'infarto miocardico acuto si verifica in pazienti con cardiopatia ischemica nota, precedenti episodi di angina pectoris, o come episodio iniziale della malattia. In genere questo si verifica quando una placca aterosclerotica che si trova all'interno di una coronaria si ulcera e ci\u00f2 pu\u00f2 causare un'ostruzione acuta del vaso interessato. La presenza di aterosclerosi in un vaso sanguigno provoca un restringimento (stenosi) fatto che pi\u00f9 facilmente pu\u00f2 portare allo sviluppo della trombosi: un coagulo di piastrine, proteine della coagulazione e detriti cellulari. In casi pi\u00f9 rari si pu\u00f2 trattare di un embolo che \u00e8 un coagulo di sangue che ha raggiunto un piccolo vaso trasportato dalla corrente sanguigna.\nFattori di rischio.\nLa cardiopatia ischemica e quindi anche l'infarto del miocardio, \u00e8 strettamente correlata con l'aterosclerosi e i numerosi fattori di rischio cardiovascolare.\nInfarto giovanile.\nNell'infarto al di sotto dei trenta anni possono rilevarsi patologie spesso, ma non sempre, a trasmissione genetica:\nCause infrequenti.\nNonostante l'aterosclerosi sia alla base della maggior parte degli infarti, esistono determinate condizioni patologiche che portano all'infarto in assenza di placche aterosclerotiche oppure ostruzioni evidenti dei vasi coronarici. Tra queste ne ricordiamo due in particolare: l'angina variante (dovuta a spasmo delle arterie coronarie subepicardiche che, se protratto nel tempo, possono portare a necrosi) e la malattia microvascolare, detta anche sindrome X cardiaca, la cui eziologia e fisiopatologia \u00e8 molto poco conosciuta; tale sindrome \u00e8 denominata anche \u00abdisfunzione del microcircolo\u00bb dal momento che si ritiene sia dovuta a degli squilibri metabolici che portano all'alterazione e conseguente degenerazione delle strutture capillari. Si \u00e8 parlato inoltre della possibilit\u00e0 infettiva come concausa all'aterosclerosi nell'esordio di alcune forme di necrosi miocardica: tale situazione sarebbe legata alle infezioni croniche di \"Chlamydia pneumoniae\" e alla parodontite che tende ad aumentare i livelli ematici di proteina C-reattiva, di fibrinogeno e citochine.\nPatogenesi.\nCirca il 50% dei pazienti colpiti da infarto muore prima di arrivare in ospedale: la percentuale si riduce al 10-15% nell'insieme dei pazienti che giungono in un reparto di emergenza.\nLe alterazioni fisio-patologiche dell'infarto miocardico si evidenziano e si sviluppano in fasi diverse come le complicanze a cui possono dare luogo. Vengono riconosciuti diversi stadi:\nAl contrario la mortalit\u00e0 intra-ospedaliera e a lungo termine \u00e8 aumentata proporzionalmente all'aumento dei casi di insufficienza cardiaca: ci\u00f2 \u00e8 susseguente a un numero maggiore di angioplastiche, che portano a una riduzione di mortalit\u00e0 totale, ma in egual misura aumenteranno i pazienti sopravvissuti a un insulto ischemico con sempre pi\u00f9 anziani con comorbilit\u00e0, e un relativo aumento di scompenso cardiaco, legato alle situazioni con infarti miocardici estesi.\nComunque i risultati delle ricanalizzazioni nel post-infarto conducono a un naturale rimodellamento del lume dell'arteria trattata, vista la presenza dello stent, che possono portare alla riocclusione. Nel contempo, la perdita pi\u00f9 o meno importante di miociti porter\u00e0 a un processo analogo, che oltre al riassestamento delle fibre condurr\u00e0 al rimaneggiamento del sistema neuroendocrino necessario al mantenimento dell'omeostasi del sistema cardiocircolatorio. Durante la fase di rigenerazione le cellule colpite dall'ischemia andranno incontro ad apoptosi, ma verranno sostituite da altre che, attraverso il torrente circolatorio, giungeranno nella zona peri-lesione per ricostruire dal tessuto connettivo a nuovi vasi (neoangiogenesi). Il rimaneggiamento riguarder\u00e0 anche il tessuto di conduzione in tutta la sua estensione.\nComplicanze.\nNelle prime 48 ore vi \u00e8 un'alta probabilit\u00e0 di aritmie da riperfusione, generalmente ventricolari. Abbiamo gi\u00e0 trattato dell'insufficienza cardiaca, che pu\u00f2 evolvere in edema polmonare acuto e nel pi\u00f9 pericoloso shock cardiogeno che ha un tasso di mortalit\u00e0 dell'80-90%: \u00e8 una situazione legata a infarti massicci, ove \u00e8 colpito oltre il 40% del muscolo cardiaco. Altra temibile complicanza \u00e8 la rottura della parete laterale del cuore, che porta alla morte in pochi secondi. Ricordiamo l'embolia da frammentazione del trombo coronarico, le trombosi venose profonde da allettamento, l'embolia polmonare da possibile trombo apicale. La pericardite e le recidive ischemiche sono sempre da tener presenti, come le aritmie sopraventricolari (fibrillazione atriale e flutter atriale).\nComplicanze aritmiche.\nLe aritmie possono influire gravemente sul decorso poich\u00e9: peggiorano la funzione di pompa del cuore, aumentano l'estensione della necrosi, sia per aumento del consumo di ossigeno sia per la peggiore perfusione coronarica, evolvono verso forme aritmiche maggiori, come la fibrillazione ventricolare.\nSi possono instaurare:\nAnatomia patologica.\nDal punto di vista anatomo-patologico, la necrosi delle cellule miocardiche viene classificata come necrosi coagulativa o necrosi a bande di contrazione, la cui evoluzione \u00e8 in genere determinata da un processo oncotico e da meccanismi apoptotici: tale differenza pu\u00f2 essere rilevata da un'analisi delle sezioni istologiche da parte di personale altamente qualificato.\nDopo l'insorgenza di ischemia la necrosi non \u00e8 immediatamente evidente, ma richiede tempo per svilupparsi (almeno venti minuti in alcuni modelli animali). Sono necessarie diverse ore prima che la necrosi si possa evidenziare all'esame macroscopico o microscopico, infatti pu\u00f2 completarsi nelle cellule a rischio in circa due-quattro ore, se non oltre, e ci\u00f2 pu\u00f2 essere condizionato dalla presenza di circoli collaterali, dall'occlusione coronarica persistente o intermittente nonch\u00e9 del fabbisogno individuale di ossigeno e nutrienti. Se valutiamo l'infarto in base alla localizzazione e alle dimensioni potremmo definirlo in:\nSe analizziamo il profilo anatomo-patologico dovremmo valutare il quadro anche sotto il profilo temporale: infarto in evoluzione (&lt; alle sei ore), acuto (dalle sei ore ai sette giorni), in via di cicatrizzazione (dai sette ai ventotto giorni) e stabilizzato (dai ventinove giorni in poi).\nIl quadro acuto \u00e8 caratterizzato da infiltrati di leucociti polimorfonucleati (granulociti neutrofili, granulociti eosinofili, granulociti basofili); nella fase successiva compaiono cellule mononucleate (macrofagi) e fibroblasti. L'infarto stabilizzato presenta una cicatrice priva di infiltrati cellulari: tutto il processo pu\u00f2 durare all'incirca dalle cinque alle sei settimane.\n\u00c8 importante sottolineare che, in termini temporali, il riscontro clinico ed elettrocardiografico dello stadio della necrosi pu\u00f2 non coincidere con il rilievo anatomo-patologico: ad esempio, se dal punto di vista anatomo-patologico l'infarto \u00e8 gi\u00e0 nella fase di cicatrizzazione, potrebbero essere evidenziate sia sottoslivellamento del tratto ST sia inversione con negativizzazione dell'onda T sia elevati valori dei marcatori di necrosi come nell'infarto acuto.\nClinica.\nClassificazione.\nL'infarto acuto del miocardio ricade nel gruppo delle sindromi coronariche acute, che si differenziano a seconda della presentazione all'elettrocardiogramma in infarto del miocardio con sopraslivellamento del tratto \"ST\" (o STEMI: \"ST Elevation Myocardial Infarction\") e infarto miocardico senza sopraslivellamento del tratto \"ST\" (o NSTEMI: \"Non-ST Elevation Myocardial Infarction\").\nLa valutazione laboratoristica dell'IMA viene definita dall'aumento di alcune sostanze nel sangue o enzimi miocardio specifici. Sino alla fine degli anni novanta venivano presi in considerazione il CPK totale, il CK-MB e le LDH, in seguito sostituiti dalla troponina I, che \u00e8 un esame molto pi\u00f9 sensibile dei precedenti, tanto da essere usato per la diagnosi differenziale nel dolore toracico dubbio. Alcuni pazienti con infarto miocardico, ma non tutti, sviluppano onde Q di necrosi; i pazienti in cui non vi sono aumenti significativi di troponina potrebbero essere affetti da angina instabile.\nVengono riconosciute alcune ulteriori categorie di infarto.\nSegni e sintomi.\nIl dolore, ove presente, \u00e8 tipicamente localizzato nella regione dietro allo sterno, cio\u00e8 al centro del torace: tende a irradiarsi tipicamente verso la spalla e all'arto superiore sinistro, bench\u00e9 sia possibile l'irradiazione cervicale o alla scapola sinistra. Nel caso di infarto miocardico di tipo inferiore (o \u00abdiaframmatico\u00bb) il dolore insorge all'epigastrio e pu\u00f2 essere confuso con un dolore all'addome o allo stomaco. Queste sono le sedi pi\u00f9 tipiche di irradiazione del dolore toracico di origine cardiaca, ma ve ne sono molte altre, meno frequenti, come l'irradiazione alla mandibola, ai gomiti e ai polsi.\nIl dolore \u00e8 in genere molto forte, di tipo costrittivo o urente, mai trafittivo o puntorio, sovente accompagnato da sudorazione algida e a un senso imminente di morte. Sintomi minori, ma quasi sempre presenti: profonda astenia, nausea e talora vomito. Differentemente dall'angina stabile, che dura al massimo 10-15 minuti, il dolore provocato dall'infarto miocardico dura pi\u00f9 di 30-40 minuti e non \u00e8 alleviato n\u00e9 dal riposo, n\u00e9 dall'assunzione di farmaci come l'isosorbide dinitrato o la trinitrina.\nSpesso si riscontrano ipertensione e tachicardia in corso di infarto anteriore o laterale e un'ipotensione associata a bradicardia in quelli inferiori, per l'influenza dell'innervazione vagale della parete diaframmatica.\nIn presenza di segni di insufficienza cardiaca o di scompenso (1/3 dei pazienti), il soggetto lamenta dispnea e si evidenziano rantoli alle basi polmonari, eventualmente edema polmonare acuto, se l'infarto \u00e8 molto esteso e quasi sempre a localizzazione anteriore. Nei pazienti pi\u00f9 anziani possono presentarsi segni di ipossia cerebrale associati a disorientamento e confusione mentale.\nAll'auscultazione del cuore, un soffio meso-telesistolico pu\u00f2 identificare un'insufficienza mitralica acuta dovuta a ischemia o necrosi dei muscoli papillari. Sfregamenti pericardici possono essere presenti nei giorni seguenti, in caso di necrosi subepicardica estesa e conseguente pericardite epistenocardica.\nEsami strumentali e di laboratorio.\nLa presenza di alcune proteine rilasciate nel sangue dai miociti danneggiati dall'ischemia possono confermare la presenza di infarto miocardico; le pi\u00f9 utilizzate nei laboratori di analisi sono la mioglobina, la troponina T e I, la CPK e la CK-MB, la LDH. \nQuesti marcatori biochimici riflettono la presenza di necrosi miocardica senza per\u00f2 indicarne il meccanismo responsabile, perci\u00f2 un aumento delle troponine in assenza di evidenza clinica di ischemia cardiaca deve portare a ricercare altre cause quali miocardite, embolia polmonare, scompenso cardiaco, dissecazione aortica, insufficienza renale o altre ancora, diverse dalla cardiopatia ischemica conclamata:\nNelle Unit\u00e0 di terapia intensiva cardiologica (UTIC) vengono utilizzate le troponine e il CK-MB.\nElettrocardiogramma.\nL'ECG nelle prime 24 ore dopo un infarto pu\u00f2 essere completamente silente. Esso comunque contribuisce a fornire indicazioni sulla sede e l'estensione dell'infarto.\nSegni elettrocardiografici di infarto NSTEMI sono il sottoslivellamento del tratto ST presente nelle derivazioni interessate dalla sub-occlusione della coronaria responsabile.\nSegni elettrocardiografici diretti d'infarto in corso STEMI sono il sopraslivellamento del tratto ST dovuto all'onda di lesione, onda T \"en d\u00f4me\" o \u00abonda di Pardee\u00bb (vecchia dizione in disuso), nelle aree interessate dall'ischemia, con coinvolgimento dell'onda T, secondari all'occlusione della coronaria interessata. Un blocco di branca sinistra (BBS) preesistente potrebbe mascherare le modificazioni dell'ECG, fatta salva la presenza di sintomatologia tipica.\nEcocardiogramma.\nLa metodica dell'ecocardiografia nacque nel 1953 con i primi apparecchi chiamati \u00abreflettoscopi\u00bb, ma entr\u00f2 nella pratica clinica soltanto tra il 1971 e il 1977 con gli apparecchi M-Mode (dove M sta per monodimensionale). L'ecografia Doppler e bidimensionale si svilupparono dal 1978 al 1984 ed entrarono a far parte integrante delle valutazioni dell'emergenza cardiologica.\nI pronto soccorso sono dotati di un ecocardiografo per una valutazione primaria della cinetica ventricolare sinistra.\nIl controllo e l'evoluzione della funzione miocardica sono in genere seguiti durante la degenza in ospedale da personale altamente qualificato e sempre pi\u00f9 spesso in sala operatoria durante un intervento di bypass aorto-coronarico.\n\u00c8 l'esame pi\u00f9 utilizzato insieme all'elettrocardiogramma nella diagnosi differenziale del dolore toracico acuto: eventuali modifiche nella cinetica delle pareti dei ventricoli cardiaci, sono la conferma della presenza di problemi ischemici nelle aree in cui il movimento \u00e8 alterato.\nDiagnosi differenziale.\nIl sintomo principale di una crisi ischemica \u00e8 il dolore; se ci riferiamo al dolore toracico abbiamo una discreta possibilit\u00e0 che possa non essere di origine cardiaca, per tale motivo in qualsiasi pronto soccorso vi sono gi\u00e0 dei percorsi prestabiliti e condivisi, che permettono di arrivare a una diagnosi nel pi\u00f9 breve tempo possibile. Nel frattempo dobbiamo tener presente una serie di altre patologie che hanno in comune il dolore toracico:\nDiagnosi precoce.\nPer diagnosi precoce si potrebbe intendere la velocit\u00e0 con cui si giunge a una diagnosi, in realt\u00e0 il tutto dipende dal tempo di arrivo in ospedale, il cosiddetto \u00abritardo evitabile\u00bb poich\u00e9 la fase extra-ospedaliera di individuazione del problema dovrebbe essere la pi\u00f9 breve possibile: ogni sintomo che indichi l'inizio di un infarto impone la consultazione di un medico nel pi\u00f9 breve tempo possibile.\nEsistono dei numeri telefonici per l'emergenza sanitaria in tutto il mondo (per esempio in Italia \u00e8 il 112 o il 118, in Canada, Stati Uniti d'America, Paraguay e Uruguay \u00e8 il 911, in Inghilterra \u00e8 il 999 e cos\u00ec via per le altre nazioni), quindi \u00e8 consigliabile chiamare prontamente un'ambulanza con personale medico a bordo per raggiungere velocemente il pronto soccorso dell'ospedale pi\u00f9 vicino; nel frattempo si possono avviare gi\u00e0 delle terapie ed effettuare il primo elettrocardiogramma durante il tragitto in presenza del personale specializzato.\nPotremmo dire che se si \u00e8 in grado di riconoscere i sintomi dell'angina e dell'infarto, avremo una possibilit\u00e0 in pi\u00f9 di salvare la vita a s\u00e9 stessi e agli altri, se invece non li dovessimo nemmeno sospettare, ma li confondessimo con un'indigestione, un dolore osseo o simili, il trattamento dell'infarto arriverebbe troppo tardi con le conseguenze negative di una riperfusione tardiva.\nRisvolti psicologici.\nI fattori psicologici hanno un'influenza non solo sul benessere generale del paziente, ma anche sul decorso della malattia, la cui prognosi pu\u00f2 essere influenzata da atteggiamenti mentali negativi. Un evento cardiovascolare acuto non \u00e8 solo una malattia importante, ma colpisce la persona nella sua totalit\u00e0: un infarto mette a prova l'equilibrio psichico del paziente, che dopo l'evento pu\u00f2 non sentirsi pi\u00f9 lo stesso. Una volta dimesso deve reintegrarsi nella famiglia e nella societ\u00e0 e anche nel mondo del lavoro, ma tutto ci\u00f2 pu\u00f2 essere visto e vissuto in modo totalmente distorto.\nLa depressione \u00e8 un fattore prognostico sfavorevole dopo un infarto miocardico acuto, perci\u00f2 diversi studi si sono occupati di tale problema, in particolare vi sono state delle associazioni positive fra l'induzione di ischemia in pazienti sottoposti a \"imaging\" di perfusione miocardica a riposo, dopo stress mentale, che non si sono poi ripresentate dopo l'esercizio fisico o lo stress farmacologico. Questi risultati hanno una notevole importanza per la salute pubblica e la medicina in generale; infatti la depressione colpisce circa il 20% degli uomini infartuati e il 40% delle donne di et\u00e0 inferiore ai 60 anni. A differenza dell'ischemia indotta da stress fisico, l'ischemia innescata dallo stress mentale \u00e8 per lo pi\u00f9 silente e non associata ad alterazioni elettrocardiografiche, cos\u00ec che pu\u00f2 non essere riconosciuta agevolmente.\nTrattamento.\nTrattamento farmacologico.\nSi considerano un trattamento pre-ospedaliero e uno ospedaliero:\nOvviamente si assoceranno i farmaci che trattano le singole patologie implicate nell'eziologia come l'ipertensione e l'ipercolesterolemia: i betabloccanti, gli ace-inibitori, i calcio-antagonisti e le statine, se non sono gi\u00e0 in corso al momento del ricovero, in aggiunta i diuretici se comparisse insufficienza cardiaca.\nUn discorso a parte per la doppia antiaggregazione necessaria nei pazienti trattati con l'impianto di stent coronarico metallico (\"Bar Metal Stent\") o di stent coronarico a rilascio di farmaco (\"Drug eluting stent\"): i farmaci che si associano all'aspirina sono il clopidogrel (Plavix), il ticagrelor (Brilique) e il prasugrel (Efient) per un tempo non inferiore ai dodici mesi.\nSuccessivamente si passer\u00e0 alla mono-somministrazione del solo acido acetilsalicilico, tranne nei casi in cui si riscontri intolleranza e il farmaco in tal caso sar\u00e0 sostituito dalla ticlopidina.\nCardiologia interventistica.\nIl 16 settembre 1977 Andreas Roland Gr\u00fcntzig, per la prima volta nella storia della cardiologia, dilat\u00f2 una stenosi critica prossimale sull'interventricolare anteriore per via percutanea, inserendo un catetere a palloncino dall'arteria femorale. Quello fu il giorno della nascita di una nuova branca dell'emodinamica: la cardiologia interventistica. Si calcola che dal 1986 in poi l'intervento di rivascolarizzazione percutanea o PTCA (acronimo di \"Percutaneous transluminal coronary angioplasty\"), in italiano angioplastica coronarica, con o senza l'impiego di stent, sia ormai la terapia di prima scelta nel trattamento dell'infarto acuto: solo negli Stati Uniti nel 1999 si raggiunsero un milione di procedure con un rapporto di circa 2:1 rispetto alle rivascolarizzazioni chirurgiche. Tale metodica non \u00e8 ovviamente priva di complicanze, la pi\u00f9 temuta \u00e8 sicuramente l'occlusione precoce dello stent da trombosi dello stesso. A distanza, anche di alcuni mesi, \u00e8 possibile la re-stenosi: questo \u00e8 ben riportato nello studio \"ACUITY\" pubblicato nel maggio del 2012. \nIn associazione all'angioplastica la tromboaspirazione \u00e8 la tecnica che permette di aspirare il trombo, ossia il materiale che ha causato l'ostruzione dell'arteria. Tale metodica \u00e8 spesso utilizzata nell'infarto STEMI.\nPossiamo considerare in questo paragrafo anche le procedure correttive in caso di alterazioni del sistema di conduzione cardiaco secondarie all'ischemia: in pratica il posizionamento di pacemaker e defibrillatore cardiaco impiantabile, rispettivamente in corso di blocchi atrioventricolari avanzati e nei casi di tachicardie ventricolari in genere secondarie alla cardiomiopatia ischemica.\nTrattamento chirurgico.\nQualora la terapia medica associata o meno all'angioplastica abbia fallito, o ci trovassimo con una patologia vasale che non permettesse l'approccio medico, si deve ricorrere al trattamento chirurgico. Chirurgicamente si rivascolarizza la coronaria responsabile dell'infarto a valle dell'ostruzione cos\u00ec da interrompere l'ischemia, contenere l'area di necrosi, migliorare la funzione di pompa del miocardio colpito e aumentare la sopravvivenza; vi sono comunque studi che hanno valutato l'approccio conservativo, che a un anno dall'intervento non avrebbero confermato differenze fra i due trattamenti.\n\u00c8 indicato in pazienti con controindicazioni alla trombolisi e all'angioplastica e con anatomia favorevole pi\u00f9 alla chirurgia, pazienti in cui la PTCA \u00e8 fallita con persistenza di dolore e/o presenza di instabilit\u00e0 emodinamica, angina persistente o ricorrente refrattaria alla terapia medica con controindicazioni alla PCI. Altra indicazione \u00e8 lo shock cardiogeno con anatomia coronarica non suscettibile di PTCA ma favorevole al bypass entro sei ore dall'insorgenza dell'infarto. \nPu\u00f2 essere indicato se presente una complicanza meccanica con instabilit\u00e0 emodinamica (rottura di un muscolo papillare, perforazione del setto interventricolare).\nPrognosi.\nPostumi e \"follow up\".\nNel post-infarto la sensibilit\u00e0 barorecettoriale pu\u00f2 essere temporaneamente compromessa e la sua valutazione rappresenta un ottimo indice prognostico: i pazienti con marcata riduzione hanno un aumentato rischio di fibrillazione ventricolare. Tale valutazioni faranno parte di un controllo seriato di tutti i parametri interessati nella fase di \"follow-up\", che segue delle indicazioni ben precise e dei percorsi clinici-strumentali condivisi dalla comunit\u00e0 cardiologica internazionale. Saranno molto utili delle pubblicazioni che verranno consegnate a tutti gli infartuati al momento della dimissione.\nRiabilitazione e prevenzione secondaria.\nLa medicina riabilitativa \u00e8 strettamente raccomandata per i pazienti post-infartuati dopo stabilizzazione clinica. Evidenze scientifiche di tipo A dimostrano miglioramento della tolleranza allo sforzo con innalzamento della soglia ischemica e riduzione dei sintomi, mentre evidenze di tipo B sottolineano miglioramenti del profilo di rischio cardiovascolare, dello stile di vita e del benessere psicosociale nonch\u00e9 una riduzione della mortalit\u00e0, attribuibile solo in parte all'esercizio fisico.\nQueste evidenze hanno portato, nel corso degli anni, alla definizione di linee guida da parte delle associazioni cardiologiche di tutto il mondo e anche in Italia, da parte dell'Istituto superiore di sanit\u00e0, le quali suggeriscono programmi di mobilizzazione precoce e di educazione alla salute seguito, alla dimissione dal reparto, da un programma di training fisico e da un supporto per le modificazioni dello stile di vita.\nOttimizzare la terapia, informare il paziente e migliorare l'aderenza alle prescrizioni farmacologiche rappresentano il primo passo. La prevenzione secondaria sar\u00e0 rivolta alla riduzione dei fattori di rischio modificabili. In Italia il Progetto cuore ha predisposto delle Carte del rischio cardiovascolare generale e un Calcolo del punteggio individuale di facile consultazione e compilazione.\nIl training fisico sar\u00e0 impostato sulla base della valutazione funzionale del paziente, solitamente effettuata tramite un test da sforzo al cicloergometro o al treadmill circa 2-3 settimane dopo l'evento acuto. Il test ergospirometrico, con valutazione della soglia anaerobica e del picco di VO2 (termine noto anche come massimo consumo di ossigeno), potrebbe essere limitato a quei pazienti con disfunzione del ventricolo sinistro. In tutti i pazienti le controindicazioni all'allenamento fisico dovranno essere valutate e i programmi di attivit\u00e0, solitamente basati su programmi di \"endurance traning\" o di \"interval training\" (simili allo Steady State Training, traducibile in \"Allenamento in stato costante o Allenamento continuo\"), dovranno essere individualizzati in termini di modalit\u00e0, frequenza e intensit\u00e0. Un buon programma riabilitativo prevede il proseguimento di un training autogestito per tutta la vita, per mantenere i risultati ottenuti (valutabili con un ulteriore test da sforzo alla fine del trattamento sotto osservazione) e scongiurare il rischio di reinfarto."}
{"id": "692299", "revid": "254059", "url": "https://it.wikipedia.org/wiki?curid=692299", "title": "Alberico II di Spoleto", "text": "Fu Signore di Roma \"de facto\"; govern\u00f2 l'Urbe dal 932 alla morte.\nBiografia.\nConosciuto in storiografia come Alberico di Roma, poich\u00e9 non aveva ereditato dal padre la successione nel ducato di Spoleto, era figlio di Marozia, senatrice e figlia del senatore Teofilatto, e del duca Alberico I di Spoleto. Nacque molto probabilmente a Roma, in quella che oggi \u00e8 la Villa del Priorato di Malta sul colle Aventino, che poi don\u00f2 all'Ordine Cluniacense, fu abile a prendere il potere a Roma nel 932. \nIn quell'anno la madre Marozia si spos\u00f2 in terze nozze con Ugo di Provenza, designato imperatore. Prima della data prevista per l'incoronazione, Alberico sollev\u00f2 la citt\u00e0 contro Ugo e lo costrinse alla fuga. Unico padrone della citt\u00e0, Alberico avvi\u00f2 il riordino di Roma e dei territori circostanti, che si presentavano decaduti o abbandonati del tutto. Sotto il suo governo (denominato retoricamente \"Respubblica romana\") l'amministrazione civile dell'urbe venne riformata. La citt\u00e0 venne divisa in dodici distretti al cui capo erano presenti delle milizie cittadine ben pagate e rifornite di armamenti adeguati. I processi civili e religiosi non vennero pi\u00f9 istruiti in Laterano o in San Pietro ma in alcune ville nei suoi possedimenti di Monte Mario, adibite a tribunali. Sotto la sua tutela, i pontefici non furono altro che degli strumenti nelle sue mani che potevano in ogni momento essere deposti. A segnare una soluzione di discontinuit\u00e0 con i nobili che l'avevano preceduto, Alberico, cui spettava il titolo di \"senator\", prefer\u00ec quello di \"Princeps atque Senator omnium Romanorum\", che esprimeva meglio la pienezza del suo potere.\nNel dicembre 935, alla morte di papa Giovanni XI, suo fratellastro (avevano la stessa madre, Marozia), Alberico fece eleggere al soglio pontificio papa Leone VII, che si fece promotore della riforma monastica cluniacense ispirata dall'abate benedettino Oddone di Cluny. Ai seguaci di Oddone furono affidati i monasteri usurpati e vennero loro donati interi territori al fine della loro bonifica e castelli per una nuova organizzazione del contado circostante la citt\u00e0 (oggi Agro romano), dove le popolazioni vivevano in tanti piccoli gruppi dispersi, cos\u00ec da ripopolare le zone abbandonate. Ne segu\u00ec un periodo di prosperit\u00e0 per la citt\u00e0, che fu tagliata fuori dalle grandi dispute che insanguinavano il nord tra i pretendenti al regno d'Italia e gli Imperatori. Alberico ingrand\u00ec i suoi domini, portando a termine la conquista della Sabina. Alla morte di Leone VII nel 939, Alberico pose sul trono di San Pietro papa Stefano VIII; il pontefice gli ord\u00ec una congiura ma fu scoperto e condannato nel 942. \nNel 952 Ottone I re di Germania scese nella penisola chiamato da Adelaide di Borgogna, vedova di Lotario II re d'Italia, perch\u00e9 molestata da Adalberto, figlio del marchese Berengario d'Ivrea. Dopo aver liberato la principessa da Canossa dove si era rifugiata, Ottone si fece incoronare re d'Italia e mand\u00f2 un'ambasceria a Roma con a capo l'arcivescovo di Magonza Federico: lo scopo era quello di stringere un'alleanza con il nuovo pontefice, ma Alberico non lo fece nemmeno entrare nell'Urbe. Quest'ultimo nel 954, qualche giorno prima di morire, si fece promettere dai nobili romani davanti all'altare in San Pietro che, alla morte di papa Agapito II, essi avrebbero eletto al soglio papale suo figlio Ottaviano. Cos\u00ec avvenne e Ottaviano venne incoronato papa con il nome di Giovanni XII.\nAlberico si spos\u00f2 in prime nozze (935 circa) con Alda (\u2020 ante 954) figlia di Ugo di Provenza re d'Italia, e in seconde nozze con una Stefania \"senatrix\" forse sorella di papa Giovanni XIII dei Crescenzi, da cui ebbe una donazione nel 970 mediante la quale ebbe forse la citt\u00e0 di Palestrina. Ebbe altri figli, tra cui Deodato e, forse, Gregorio, il primo a portare il titolo di conte di Tuscolo o \"de Tusculana\" (secondo altri storici invece discenderebbe da un Teofilatto III \"vestararius, consul et dux\", e da Marozia II figlia di Teodora II sorella di Marozia). Documenti storici proverebbero che Alberico tenesse la sua corte nei pressi della basilica dei Santi Apostoli, luogo dove attualmente sorge il palazzo dei Colonna."}
{"id": "692301", "revid": "57342", "url": "https://it.wikipedia.org/wiki?curid=692301", "title": "Orsola Branzi", "text": ""}
{"id": "692304", "revid": "648655", "url": "https://it.wikipedia.org/wiki?curid=692304", "title": "K'inich Kan B'ahlam II", "text": "Ascesa al trono e primi anni di regno.\nFiglio del celebre K'inich Janaab' Pakal, K'inich Kan B'ahlam II dovette attendere a lungo per accedere al trono paterno. L'eccezionale longevit\u00e0 del padre lo fece diventare quasi un anziano per l'epoca. Erano infatti trascorsi 48 anni tra la sua nascita e il \"k'al sakhu'n tub'aah\" (legare la bianca benda reale sulla sua fronte). A K'inich Kan B'ahlam II tocc\u00f2 l'onore di apportare gli ultimi ritocchi al mausoleo paterno. Questo fu l'inizio di una straordinaria campagna architettonica ed artistica che si sprigion\u00f2 dopo tanti anni d'attesa.\nIl Mecenate Guerriero.\nK'inich Kan B'ahlam II non fu solo un grande mecenate che don\u00f2 alla sua citt\u00e0 quei monumenti che la rendono ancor oggi famosa, ma anche un abile condottiero. Solo un paio di generazioni prima Palenque era stata sconfitta dalla possente Calakmul. K'inich Janaab' Pakal era riuscito a contenere i danni e poi anche a conquistare di nuovo territori di rilievo strategico. Suo figlio fece l'inverosimile: attacc\u00f2, sconfisse e cattur\u00f2 il sovrano di Tonin\u00e1, l'acerrima ed eterna rivale di Palenque. Molte furono la conquiste anche nella zona del fiume Usumacinta, come per esempio Anaite'. I dominii di Palenque raggiungevano ora dimensioni mai viste prima e in proporzione anche la ricchezza e la fastosit\u00e0 della citt\u00e0 crebbero notevolmente. \nMa tante vittorie si ottengono solo con tante umiliazioni e molti soprusi nei riguardi dei sovrani sconfitti. Proprio nella rivale Tonin\u00e1 stava crescendo il giovane K'inich B'aaknal Chaak, per il quale la vendetta contro Palenque sarebbe stata la ragion di vita."}
{"id": "692305", "revid": "712828", "url": "https://it.wikipedia.org/wiki?curid=692305", "title": "Fuuka Narutaki", "text": ""}
{"id": "692306", "revid": "1573940", "url": "https://it.wikipedia.org/wiki?curid=692306", "title": "Nothoprocta", "text": "Nothoprocta \u00e8 un genere di uccelli della famiglia Tinamidae.\nDescrizione.\nLe dimensioni vanno dai 25,5\u00a0cm di \"Nothoprocta pentlandii\" ai 36\u00a0cm di\n\"Nothoprocta taczanowskii\".\nTassonomia.\nComprende le seguenti specie:"}
{"id": "692307", "revid": "599013", "url": "https://it.wikipedia.org/wiki?curid=692307", "title": "Kenneth Zeigbo", "text": "Carriera.\nClub.\nNel 1995, all'et\u00e0 di 18 anni, ha debuttato in prima squadra con il NEPA Lagos nella seconda serie nigeriana ed, alla fine del campionato, ha subito ottenuto la promozione diretta nella massima serie. Dal 1995 al 1997 gioca in Nigeria prima nel NEPA Lagos e poi nell'Enugu Rangers International (71 partite e 53 gol), vincendo il titolo di capocannoniere del torneo al secondo anno con 25 gol in 33 partite.\nNel 1997 viene acquistato dai polacchi del Legia Varsavia e gioca nel Campionato polacco (20 partite e 5 gol).\nNel 1998 viene ingaggiato dal Venezia in Serie A; in quella stagione gioca 5 partite non segnando gol.\nDal 1999 al 2000 gioca nell'Al-Ain, formazione degli Emirati Arabi Uniti nel Campionato emiratino di calcio (22 partite e 13 gol). L'anno seguente si trasferisce in Libia nell'Al-Ahly (Tripoli) nel Campionato libico di calcio (15 gol in altrettante partite).\nNel 2001 torna in Italia nelle file dell'Aquila in Serie C1 (11 partite e 2 gol).\nNel 2002 torna al Venezia in Serie B, giocando 3 partite.\nNel 2003 gioca nel in Serie C2 fino al 2005 Nel 2005 gioca nel Camisano (Eccellenza Veneto, 15 partite e 10 gol).\nNel luglio 2007 viene ingaggiato dalla squadra dilettantistica del Villasimius e disputa il campionato di Eccellenza sarda.\nDisputa altri due campionati in Eccellenza sarda (Eccellenza Sardegna 2008-2009 e Eccellenza Sardegna 2009-2010) sempre con il Villasimius.\nNell'estate del 2010 viene ingaggiato dal Castiadas, formazione sarda neopromossa in Serie D con cui retrocede direttamente nell'Eccellenza sarda alla fine del campionato 2010-2011 chiuso all'ultimo posto in classifica.\nNel gennaio del 2012 si trasferisce al Gaeta in serie D.\nNelle stagioni sportive disputate in Italia tra il 1998 ed oggi, ha partecipato nei primi sei campionati italiani (Serie A, Serie B, Serie C1, Serie C2, Serie D ed Eccellenza Regionale).\nNazionale.\nTra il 1997 ed il 1999 ha disputato 3 partite con la Nazionale di calcio della Nigeria segnando anche un gol.\nDopo il ritiro.\nTerminata nel 2013 la carriera da calciatore, inizia a lavorare in una societ\u00e0 di sorveglianza."}
{"id": "692309", "revid": "1573940", "url": "https://it.wikipedia.org/wiki?curid=692309", "title": "Casuarius unappendiculatus", "text": "Il casuario uniappendicolato (Casuarius unappendiculatus ) \u00e8 un uccello della famiglia Casuariidae diffuso in Nuova Guinea.\nDescrizione.\nFacilmente riconoscibile per le penne nere eccezionalmente lunghe e la testa variopinta dei maschi.\nBiologia.\nIl casuario \u00e8 di grande importanza per l'ecologia locale, poich\u00e9 riesce a distribuire i semi di ben 70 specie di piante dei cui frutti si nutre, e cos\u00ec, a mantenere costante la distribuzione di queste piante nella foresta.\nIn questa specie sono i maschi a covare le uova, mentre le femmine si allontanano alla ricerca di un nuovo compagno, subito dopo averle deposte.\nDistribuzione e habitat.\nL'areale di \"Casuarius unappendiculatus\" \u00e8 ristretto alla parte settentrionale della Nuova Guinea e alle isole di Yapen, Batanta e Salawati.\nPopola le foreste di bassa quota, sino a 700 m di altitudine."}
{"id": "692313", "revid": "93076893", "url": "https://it.wikipedia.org/wiki?curid=692313", "title": "Oineo", "text": ""}
{"id": "692314", "revid": "339392", "url": "https://it.wikipedia.org/wiki?curid=692314", "title": "Henry Duvall", "text": ""}
{"id": "692318", "revid": "124126362", "url": "https://it.wikipedia.org/wiki?curid=692318", "title": "Sky Show", "text": "Sky Show \u00e8 stato un canale satellitare di intrattenimento edito da Sky Italia e diretto da Stefano Orsucci. \u00c8 stato disponibile sul canale 116 fino al 20 aprile 2009.\nIl canale proponeva programmi comici italiani, come \"Shake It\" (prodotto dal canale stesso) o il classico (rilevato da Happy Channel) \"Scherzi a parte\", stranieri, sit-com e telefilm; il suo slogan era \"Si fa per ridere\".\nInoltre \u00e8 stato disponibile Sky Show Mobile per gli abbonati a Vodafone Sky TV.\nDal 12 gennaio al 20 aprile 2009, Sky Show trasmise il Grande Fratello 9 in diretta 24 ore su 24.\nIn seguito alla nascita di Sky Uno, avvenuta il 1\u00ba aprile 2009, dal 21 aprile 2009 il canale viene sostituito da Sky Uno +1, versione \"timeshift\" del canale madre."}
{"id": "692319", "revid": "729019", "url": "https://it.wikipedia.org/wiki?curid=692319", "title": "Ipermetropia", "text": "L'ipermetropia \u00e8 un difetto ottico (ametropia) per la quale i raggi di luce provenienti da oggetti posti all'infinito, anzich\u00e9 arrivare correttamente sulla retina dell'occhio, si focalizzerebbero in una zona dietro di essa, rendendo quindi sfocata la visione. Tuttavia quando il difetto \u00e8 lieve, l'occhio, fino a 40 anni circa, riesce a correggere naturalmente il difetto attivando perennemente il meccanismo di accomodazione; in questo modo la visione risulta chiara e nitida come in un occhio normale (emmetrope), anche se questo continuo sforzo della vista spesso affatica gli occhi nella visione da lontano, rendendola ancor pi\u00f9 difficoltosa se non impossibile da vicino.\nCause.\nDa un punto di vista anatomico il bulbo oculare \u00e8 troppo corto rispetto al potere refrattivo (ossia alla capacit\u00e0 di messa a fuoco dell'occhio). Per questo motivo, la maggior parte dei bambini alla nascita presenta una leggera e fisiologica ipermetropia, compensata totalmente dal processo accomodativo, che via via regredisce, fino a scomparire totalmente verso i 6-7 anni; si consiglia di non correggere questo difetto infantile con gli occhiali, sia perch\u00e9 il bambino accomoda molto bene, e sia perch\u00e9 una piccola riserva di ipermetropia infantile impedisce lo sviluppo futuro di una miopia. Tuttavia, se il difetto non diminuisce spontaneamente con la crescita, il bambino pu\u00f2 sviluppare delle forme di strabismo, gli occhi si arrossano e lacrimano e, quando inizia la scuola, esso avr\u00e0 difficolt\u00e0 a leggere la lavagna e ancora di pi\u00f9 a leggere sui libri; per prevenire queste complicazioni, si consiglia di effettuare la prima visita oculistica dei bambini intorno ai 3 anni e ripeterla almeno ogni 2 anni: in tal modo il medico oculista valuter\u00e0 se si tratta di un difetto fisiologico, contenuto e in fase di regressione, oppure di un difetto non trascurabile che prevede la prescrizione di un primo paio di lenti.\nCause pi\u00f9 rare dell'ipermetropia possono essere:\nEntit\u00e0 del difetto e sintomi.\nL'occhio ipermetrope pu\u00f2 auto-correggersi naturalmente tramite la sua capacit\u00e0 di messa a fuoco (accomodazione) e per questa ragione il muscolo ciliare non \u00e8 mai completamente rilassato; questa compensazione naturale, possibile fino a 40 anni circa (dopodich\u00e9 inizia a insorgere la fisiologica presbiopia) avviene per\u00f2 soltanto in difetti lievi (entro le +2 diottrie) che spesso quindi restano nascosti, mentre per i difetti medi (tra +2 e +5 diottrie), l'ipermetropia si nota pi\u00f9 facilmente perch\u00e9 l'accomodazione non riesce a compensarla bene e, soprattutto di sera o in condizioni di scarsa luminosit\u00e0, si avverte una visione sfocata sia da lontano, sia soprattutto da vicino, oltre che un perenne senso si pesantezza agli occhi, dovuto allo sforzo costante della vista. \nDifetti di entit\u00e0 grave (oltre le +5 diottrie), si avvertono sempre, anche in giovanissima et\u00e0, perch\u00e9 la visione \u00e8 sfocata e confusa a qualsiasi distanza, gli occhi tendono ad arrossarsi e lacrimare (sintomi di astenopia a causa dell'enorme sforzo della vista) e molto spesso, se il difetto non viene corretto da opportune lenti, si rischia di sviluppare uno strabismo.\nVerso i 39-40 anni comunque vengono a galla anche i difetti lievi fino ad allora compensati naturalmente, poich\u00e9 insorge un precoce peggioramento della visione da vicino (che in un occhio sano si manifesta apertamente non prima dei 44-45 anni), e 2-3 anni dopo si inizia a manifestare pure un costante senso di affaticamento visivo, anche quando non si legge (vertigini, mal di testa, visione lievemente sfocata di sera): a questo punto si svela completamente il difetto di ipermetropia, poich\u00e9 anche la visione da lontano, dopo i 50 anni inizia a diventare difficoltosa, anche se leggermente migliore rispetto a quella da vicino.\nTrattamento.\nLa terapia deve essere personalizzata dal medico oculista e, in generale, l'ipermetropia si pu\u00f2 correggere attraverso la prescrizione di lenti positive (occhiali o lenti a contatto); Se l'ipermetropia non \u00e8 mai diminuita, dopo i 40-45 anni la correzione totale (o quasi) diventa necessaria, per poi divenire praticamente indispensabile dopo i 55 anni circa, quando l'occhio non accomoda quasi pi\u00f9 ormai; contemporaneamente si deve portare un altro paio di occhiali via via sempre pi\u00f9 forte per la visione da vicino (si pu\u00f2 ricorrere a occhiali multifocali). Inoltre, \u00e8 possibile correggere l'ipermetropia mediante chirurgia refrattiva con laser a eccimeri (PRK e LASIK) e in casi particolari, con la cheratocoagulazione radiale, la termocheratoplastica, l'impianto di lenti intraoculari fachiche o la sostituzione del cristallino."}
{"id": "692320", "revid": "7336", "url": "https://it.wikipedia.org/wiki?curid=692320", "title": "Trattamento dei rifiuti", "text": ""}
{"id": "692321", "revid": "712828", "url": "https://it.wikipedia.org/wiki?curid=692321", "title": "Fumika Narutaki", "text": ""}
{"id": "692322", "revid": "1654832", "url": "https://it.wikipedia.org/wiki?curid=692322", "title": "Alan Alda", "text": "Biografia.\nFiglio dell'attore Robert Alda e della showgirl Joan Brown che si separarono quando aveva 10 anni, cresce nel Bronx. Di origini italiane ed irlandesi, Alan \u00e8 anche uno sceneggiatore cinematografico e televisivo noto soprattutto per essere stato il protagonista della fortunata serie televisiva degli anni settanta \"M*A*S*H\", tratta dall'omonimo film di Robert Altman, con la quale ha vinto 6 Golden Globe e 5 Emmy Awards.\nAmico di vecchia data di Woody Allen ha girato con lui numerose pellicole, legando la sua interpretazione a quello dell'insopportabile produttore televisivo di \"Crimini e misfatti\". Al cinema \u00e8 stato candidato nel 2005 al premio Oscar al miglior attore non protagonista per il ruolo del senatore corrotto Owen Brewster in \"The Aviator\" di Martin Scorsese. Nel 2006 ha ottenuto un altro Emmy per il suo ruolo nella serie \"West Wing - Tutti gli uomini del Presidente\".\nVita privata.\n\u00c8 sposato dal 1957 con la cameraman Arlene Weiss, da cui ha avuto tre figlie: Eve (1958), Elizabeth (1960) e Beatrice (1961). A sette anni ha sviluppato una lieve poliomielite. Nel 2018 ha dichiarato di convivere con la malattia di Parkinson da tre anni.\nDoppiatori italiani.\nNelle versioni in italiano dei suoi film, Alan Alda \u00e8 stato doppiato da:"}
{"id": "692324", "revid": "287204", "url": "https://it.wikipedia.org/wiki?curid=692324", "title": "Francesco Caruso", "text": ""}
{"id": "692326", "revid": "1431409", "url": "https://it.wikipedia.org/wiki?curid=692326", "title": "Mark Fish", "text": "Caratteristiche tecniche.\nFish \u00e8 stato un difensore. Ha giocato la maggior parte della sua carriera nel ruolo di difensore centrale, ma la sua posizione preferita \u00e8 stata quella di libero. Forte nel gioco aereo, era bravo in marcatura e negli anticipi grazie alla sua capacit\u00e0 di leggere in anticipo il gioco avversario. Soffriva invece quando veniva preso in velocit\u00e0.\nCarriera.\nGiocatore.\nClub.\nDal 1991 al 1996 ha giocato nel campionato del suo paese natale prima nel Jomo Cosmos, successivamente, dal 1993, negli Orlando Pirates.\nNel 1996 viene acquistato dalla Lazio, per 2,6 miliardi di lire, allenata da Zden\u011bk Zeman che lo fa esordire nel calcio italiano il 28 agosto 1996 in Coppa Italia nella partita vinta per 1-0 disputata allo Stadio Partenio contro l'. L'esordio in Serie A arriva invece nella partita Bologna-Lazio (1-0), diventando cos\u00ec il primo sudafricano a giocare nella massima serie italiana. Nella Lazio ha disputato 17 partite, di cui 15 in campionato e 2 in Coppa Italia, e ha segnato una rete alla 16\u00aa giornata contro l'Hellas Verona. Nel corso della sua esperienza romana non convince venendo relegato spesso in panchina, cosa avvenuta soprattutto dopo l'esonero di Zeman (con cui comunque aveva fornito qualche buona prestazione prima del suo esonero) e il conseguente arrivo di Dino Zoff (che aveva speso belle parole per lui prima che arrivasse in Italia). Tra le poche volte in cui \u00e8 stato schierato da Zoff c'\u00e8 da segnalare il derby del 4 maggio (terminato 1-1), in cui un suo errore ha consentito ad Abel Balbo di segnare il gol dei giallorossi.\nDopo un anno coi biancocelesti viene ceduto in prestito al ; tuttavia non convince l'allenatore dei felsinei Renzo Ulivieri, indi per cui torna subito alla . Poco dopo viene ceduto in Inghilterra al Bolton. Nel 2000 passa al Charlton e nel 2005 in prestito all'Ipswich Town, dove si infortuna gravemente al ginocchio; per questo motivo a fine anno annuncia il suo ritiro, anche se un anno dopo torna in patria tra le file della sua vecchia squadra, gli Jomo Cosmos, anche se Fish non disput\u00f2 neanche una gara ufficiale.\nNazionale.\nCon la selezione sudafricana ha disputato 62 partite segnando 2 reti; una di queste l'ha realizzata nei quarti di finale della Coppa d'Africa del 1996 contro l', contribuendo cos\u00ec al successo dei sudafricani nella manifestazione. Ha disputato alte 2 coppe d'Africa (1998 e 2000), oltre che una Confederations Cup (1997) e un Mondiale (1998) con i \"bafana bafana\".\nAllenatore.\nA fine carriera, Fish ha intrapreso la carriera di allenatore al Thanda Royal Zulu, da cui per\u00f2 \u00e8 stato esonerato dopo quattro mesi."}
{"id": "692328", "revid": "154326", "url": "https://it.wikipedia.org/wiki?curid=692328", "title": "Concilio di M\u00e2con", "text": ""}
{"id": "692331", "revid": "1884099", "url": "https://it.wikipedia.org/wiki?curid=692331", "title": "Gerbilling", "text": "Con il termine gerbilling si intende una pratica sessuale o un metodo di tortura consistente nell'introduzione di animali vivi di piccole dimensioni, ad esempio roditori, piccoli pesciolini, oppure anfibi di modeste dimensioni, all'interno dell'orifizio anale o vaginale allo scopo di provocarne la stimolazione o con finalit\u00e0 di violenza. La denominazione deriverebbe per l'appunto dal nome di uno degli animali ipoteticamente utilizzati: il gerbillo.\nEsempi.\nTale pratica \u00e8 fonte di una serie di leggende urbane ampiamente diffuse in svariate parti del mondo, delle quali una delle pi\u00f9 note vede l'attore Richard Gere vittima di complicazioni occorse mentre sperimentava tale gioco erotico. In letteratura vi \u00e8 un celebre riferimento a tale pratica sessuale, che compare ne \"Le 120 giornate di Sodoma\" del Marchese de Sade, nei \"Supplizi aggiunti\". \u00c8 diffusa, soprattutto nella pornografia di ambito sadomaso giapponese, la rappresentazione fotografica o filmata di questo genere di pratica; .\nIn Polonia, lo storico Marek Jan Chodakiewicz ha tenuto conferenze sull'argomento presso il centro IPN.\nMetodo di tortura.\nTale pratica \u00e8 indicata come antico metodo di tortura: nel Medioevo un analogo trattamento sarebbe stato talvolta utilizzato con streghe ed eretici. Essa sarebbe stata una delle tecniche di tortura utilizzate anche in Cile, dai soldati di Pinochet dopo il golpe dell'11 settembre 1973, in riferimento in particolare alle donne. Tale pratica viene anche mostrata in un episodio del cartone animato \"South Park\", nel film \"Una settimana da Dio\", inoltre viene descritta in un passo del romanzo di Bret Easton Ellis \"American Psycho\", in cui il protagonista, il serial killer Patrick Bateman, introduce un topolino nella cavit\u00e0 vaginale di una delle sue vittime.\nL'etnologa Margaret Green riferisce che un tempo, tra la popolazione degli Igbo, in Nigeria, veniva intimata come pena il gerbilling nel caso in cui le donne della trib\u00f9 non si fossero presentate al convegno dedicato a giudicare donne sospettate di furto:\nSottolinea la stessa Green che per\u00f2 \"questa punizione si \u00e8 applicata raramente; ma la paura di essere punite in questo modo induce le donne a recarsi sul posto dove avr\u00e0 luogo il processo\"."}
{"id": "692335", "revid": "120631358", "url": "https://it.wikipedia.org/wiki?curid=692335", "title": "Giacinto Romano", "text": "\u00c8 conosciuto soprattutto per i suoi studi sull'evoluzione politica italiana e l'importanza della Signoria come sintomo precursore dell'Unit\u00e0 d'Italia, e per quelli sul potere politico e territoriale della Chiesa e delle sue lotte contro i nascenti stati moderni.\nFu fondatore nel 1901 e presidente, fino alla morte, della Societ\u00e0 Pavese di Storia Patria.\nCoordinatore nel 1919, insieme a Gaetano Salvemini e altri, di un'innovativa Storia d'Italia, presso l'editore Vallardi, rappresentativa di un nuovo corso storiografico (a cui aderirono personaggi del calibro di Croce e Gentile) che alla luce della partecipazione italiana alla Grande guerra si proponeva di riscrivere la storia \"spirituale e sociale del popolo italiano\".\nAltre opere furono:\nIl primo convegno su Giacinto Romano ad Eboli risale al 1988, per iniziativa di una docente di Eboli che scriveva su \"Nuovo meridionalismo\". Fu per l'occasione edito un numero speciale di \"Nuovo meridionalismo\" (n. 35 del 1988) interamente dedicato allo storico ebolitano. "}
{"id": "692336", "revid": "33689", "url": "https://it.wikipedia.org/wiki?curid=692336", "title": "Geografia della Colombia", "text": ""}
{"id": "692337", "revid": "125657761", "url": "https://it.wikipedia.org/wiki?curid=692337", "title": "Tessuto vegetale", "text": "Un tessuto vegetale \u00e8 un caratteristico tessuto delle cormofite ed \u00e8 costituito da complessi cellulari formati da cellule pi\u00f9 o meno differenziate e specializzate per lo svolgimento di una particolare funzione, che risulta strettamente vitale per la sopravvivenza dell'organismo, e per questo mantengono anche la medesima forma e la medesima struttura. L\u2019esistenza di tessuti \u00e8 il carattere fondamentale che distingue le piante a cormo dalle piante a tallo. Quanto pi\u00f9 una pianta \u00e8 altamente organizzata, tanto pi\u00f9 essa comprende diverse tipologie di tessuti.\nI tessuti vegetali originano dalla divisione di una o pi\u00f9 cellule secondo le tre direzioni spaziali e sono caratteristici in quanto conservano numerose comunicazioni plasmatiche tra le cellule, i plasmodesmi, che si insinuano in minuscoli canalicoli della parete, i porocanali. Tutte le cellule rimangono poi unite tra loro per mezzo della lamella mediana, una parte della parete cellulare formata da pectina, che si forma alla fine della divisione cellulare, dopo la mitosi. I plasmodesmi garantiscono a possibilit\u00e0 di comunicazione tra i citoplasmi delle\u00a0cellule, fatto che permette lo scambio di messaggi chimici e la conseguente coordinazione delle funzioni dei vari tessuti. \u00a0\nPer essere considerata un vero tessuto un\u2019associazione di cellule vegetali deve avere i seguenti requisiti:\nPer la loro relativa semplicit\u00e0 morfo-strutturale, le piante, rispetto agli animali, possiedono un minor numero di tessuti. Questi, a seconda della derivazione e della specializzazione delle loro cellule, possono essere raggruppati in due grandi categorie:\nI primi, detti anche meristemi, presenti solamente in determinate aree, sono formati da cellule indifferenziate (embrionali) che mantenendo, o riacquistando in un secondo tempo, la loro capacit\u00e0 di divisione portano ad una crescita indefinita dell'individuo in lunghezza (meristemi primari) e/o spessore (meristemi secondari).\nI secondi sono costituiti da cellule che perdendo la loro capacit\u00e0 di dividersi, si differenziano e si specializzano per lo svolgimento di una particolare funzione. Questi ultimi vengono infatti raggruppati, in base alla funzione svolta, in: tegumentali, parenchimatici, conduttori, meccanici, secretori, ecc.\nUn'ulteriore suddivisione \u00e8 relativa al numero di tipi cellulari che costituiscono un tessuto; si distinguono:\nTessuti meristematici.\nI meristemi sono dei tessuti embrionali responsabili della crescita della pianta. Se ne distinguono due tipi:\nTessuti meristematici primari.\nI \"tessuti meristematici primari\" sono formati da cellule piccole (10-15 micrometri) che mantengono le caratteristiche \u201cembrionali\u201d, tra queste la pi\u00f9 importante \u00e8 la capacit\u00e0 di dividersi, rimanendo cos\u00ec sempre \u201cgiovani\u201d. Ogni cellula meristematica deriva da un'altra cellula meristematica.\nQueste cellule, isodiametriche, si mantengono del tutto appressate tra loro, hanno pareti pecto-cellulosiche costituite da lamella mediana e sottile parete primaria, sono ricche di citoplasma, normalmente mancano di vacuoli e sono corredate di nuclei molto grandi.\nLe sostanze di riserva sono praticamente assenti, mentre numerosi sono i ribosomi ed i mitocondri (100-150 mitocondri per cellula, piccoli (1-2 micrometri) e con creste poco sviluppate). Sono presenti proplastidi e non ancora plastidi differenziati.\nIl compito dei meristemi primari \u00e8 quello di far crescere la pianta in lunghezza (altezza).\nSono localizzati principalmente negli apici del fusto e della radice (meristemi apicali) e anche al di fuori degli stessi - es. a livello dei nodi nel fusto delle Poaceae - e si definiscono allora meristemi primari intercalari.\nTessuti meristematici secondari.\nI \"tessuti meristematici secondari\" derivano da cellule adulte e gi\u00e0 differenziate che, in un secondo tempo, riacquistano la capacit\u00e0 di dividersi persa con la specializzazione. Questi meristemi si trovano nelle parti pi\u00f9 massicce dei fusti e delle radici dove formano due anelli concentrici.\nI tessuti meristematici secondari hanno in comune con quelli primari la capacit\u00e0 di moltiplicazione cellulare per mitosi e di produzione di cellule destinate a diventare adulte MA struttura cellulare e disposizione molto diversa dai meristemi primari:\n1) dimensioni maggiori, forma allungata secondo l'asse longitudinale dell'organo e appiattite.\n2) pareti non tutte eguali: le radiali pi\u00f9 spesse delle tangenziali.\n3) costituite da emicellulose e pectine.\n4) ampiamente vacuolizzate.\n5) nucleo non molto voluminoso, allungato secondo l'asse maggiore della cellula.\nLa divisione delle loro cellule avviene secondo piani che si mantengono paralleli alla superficie dell'organo (fusto o radice) dando origine ad una sua crescita in spessore.\nCi sono due tipi di cambi secondari:\nAltri tessuti meristematici secondari non cambiali sono i meristemi avventizi e i meristemoidi. I meristemi avventizi, ad esempio, sono responsabili della formazione dei tessuti cicatriziali e delle radici avventizie, che si originano dal fusto. I meristemoidi originano, ad esempio, le cellule stomatiche nell'ambito dell'epidermide.\nTessuti definitivi o adulti.\nSono i tessuti vegetali maturi, le cui cellule risultano differenziate e specializzate. A differenza della classificazione qui adottata, alcuni autori tendono ad includere i tessuti semplici (parenchimatici, sclerenchimatici e collenchimatici) all'interno di un gruppo, detto \"sistema dei tessuti fondamentali\".\nTessuti tegumentali.\nIl sistema dei tessuti tegumentali ha il compito di rivestire e proteggere l'intera pianta. Ogni tessuto risulta composto e mostra una diversa specializzazione dovuta al tipo di organo che rivestono e, naturalmente, allo specifico adattamento della pianta all'ambiente esterno; generalmente vengono distinti sulla base della loro origine in tessuti tegumentali primari, originati da meristemi primari, e tessuti tegumentali secondari, originati dal cambio subero-fellodermico. Ai primi appartengono: l'epidermide, il rizoderma, l'esoderma, l'endoderma. L'unico tessuto tegumentale secondario \u00e8 il sughero.\nEpidermide.\nL'epidermide \u00e8 il tessuto di rivestimento primario di Fusto e Foglie. Nelle piante erbacee rappresenta l'unico tipo di tegumento; nelle piante legnose pu\u00f2 essere successivamente sostituito dal periderma (insieme di tessuti che definisce la scorza). \u00c8 costituito da vari tipi cellulari e principalmente dalle \"cellule epidermiche propriamente dette\".\nTrattasi di cellule appiattite, con parete cellulare primaria ed ispessita verso la parte esterna della pianta, secernendo una sostanza cerosa, la cutina, che impregna la parete primaria e si insinua negli spazi intracellulari delle cellule epidermiche e a volte pu\u00f2 fuoriuscire e coprire le cellule epidermiche formando la cuticola (vari strati di cutina) per evitare un'eccessiva traspirazione che porterebbe alla disidratazione e a tutte le conseguenze causate dallo stress idrico.\nInoltre, le cellule epidermiche sono prive di cloroplasti, risultando trasparenti per permettere la penetrazione della luce all'interno del parenchima clorofilliano specializzato per la fotosintesi. L'impermeabilit\u00e0 della cuticola impedisce per\u00f2 gli scambi gassosi (ossigeno/anidride carbonica) tra la foglia e l'atmosfera, essenziali per la fotosintesi e la respirazione cellulare. La soluzione \u00e8 rappresentata dai complessi stomatici presenti nell'epidermide fogliare, soprattutto sulla lamina inferiore. Questi complessi sono dei pori, ognuno circondato da una coppia di \"cellule di guardia\", che ne regolano l'apertura e la chiusura mediante una loro variazione di turgidit\u00e0.\nAltri elementi dello strato epidermico sono i \"tricomi\", peli o altro tipo di estroflessioni, mono- o pluri-cellulari, con una diversa forma e dimensione che riflette la loro funzione: riducono l'evaporazione per aumento della rifrazione solare (abbondanti nelle xerofite); eliminazione delle sostanze tossiche e sali in eccesso (alofite); secrezione di sostanze collose per la cattura di insetti (piante carnivore) o di sostanze urticanti a scopo difensivo (ortica) ecc.\nRizoderma.\nIl Rizoderma \u00e8 il tessuto tegumentale che riveste il corpo primario della radice e si distingue dall'epidermide del fusto e delle foglie per la particolare forma e funzione delle sue cellule. La principale funzione \u00e8 quella di assorbimento di nutrienti e acqua. Deriva da tipi differenti di meristemi determinati. La caratteristica che lo accomuna in tutte le piante \u00e8 il fatto di avere cellule vive dotate di pareti primarie sottili, prive di cutina e perfettamente permeabili all'acqua; tra queste cellule si dividono alcune per la presenza di peli radicali, ovvero lunghe estroflessioni che aumentano in modo considerevole la superficie d'assorbimento della cellula. I peli radicali hanno inoltre la particolare funzione di produrre e liberare nel suolo Essudati, ovvero sostanze che agendo sulla flora batterica della rizosfera (l'insieme di radice nutrienti e terreno) avrebbero la funzione di acidificare il suolo liberando ioni che lasciate le particelle di suolo permeano nell'apoplasto tramite il flusso d'acqua e possono cos\u00ec essere assorbite dalla pianta.\nL'intenso metabolismo dei peli radicali pu\u00f2 essere sostenuto solo grazie ad una quantit\u00e0 enorme di plasmodesmi in comune con le cellule della corteccia. La loro grandezza varia da 1500\u00a0\u00b5m a 70\u00a0\u00b5m e in alcune piante si possono osservare peli radicali per ogni cellula del rizoderma.\nEsoderma.\nLa penetrazione della radice nel suolo comporta lo sfaldamento delle cellule che formano il rizoderma, che quindi si distaccano. La funzione di protezione viene allora assolta dal primo strato di cellule del cilindro corticale. Queste cellule, originariamente parenchimatiche di riserva, vanno incontro ad una modificazione secondaria che consiste nell'apposizione di lamelle di suberina contro la parete. Il tessuto che esse formano prende il nome di esoderma.\nEndoderma.\nNon tutti i tessuti tegumentali delle piante servono a rivestire esternamente il corpo della pianta. L'endoderma o endodermide \u00e8 un tessuto tegumentale interno caratteristico della radice, ma presente anche nel rizoma e in alcuni fusti di piante acquatiche. Le soluzioni acquose che vengono assorbite dai peli radicali devono poi essere trasportate fino alle foglie. Mentre le soluzioni possono liberamente fluire nell'ambito del cilindro corticale della radice, sia attraverso i plasmodesmi delle cellule (simplasto) che attraverso le loro pareti (apoplasto), vi \u00e8 uno stretto controllo di ci\u00f2 che entra nel cilindro centrale che ospita il sistema vascolare. Tale controllo \u00e8 esercitato dall'endoderma, uno strato di cellule appressate che formano l'ultimo strato del cilindro corticale. Le pareti tangenziali e radiali di queste cellule presentano una banda di materiale impermeabile, detta \"del Caspary\", che costituisce un ostacolo al movimento dei liquidi che fluiscono attraverso le pareti cellulari verso il cilindro centrale, e permette il passaggio di sali inorganici secondo la legge del minimo. La banda del Caspary viene tradizionalmente considerata come formata da un'impregnazione di sostanze tipo suberina e lignina. Indipendentemente da ci\u00f2, le soluzioni sono \"obbligate\" ad entrare nelle cellule per proseguire il loro cammino verso il cilindro centrale. Quindi le cellule dell'endodermide funzionano come filtro per le sostanze in entrata nel sistema di conduzione.\nL'endoderma \u00e8 soggetta ad un'evoluzione nel tempo come conseguenza della crescita della radice. Questa evoluzione consiste nell'aumento delle porzioni impermeabili delle pareti. Alcune cellule che non vanno incontro a questo processo rappresentano i \"punti di permeazione\", che assicurano una maggiore continuit\u00e0 di scambio col cilindro corticale.\nLe piante sono dotate di strutture di protezione\nPeriderma.\nIl periderma \u00e8 il tessuto che riveste il fusto e le radici delle piante legnose, una volta terminata la fase di crescita primaria, formando il rivestimento esterno denominato sughero. Viene prodotto dal fellogeno o \"cambio subero-fellodermico\", un'area meristematica che si origina nella regione periferica degli organi predisposti a crescita secondaria. L'attivit\u00e0 del fellogeno porta alla produzione del sughero nella regione esterna e del felloderma internamente.\nIl sughero \u00e8 formato da cellule morte a maturit\u00e0, con pareti cellulari impregnate di suberina ed altre sostanze impermeabili che aiutano a ridurre l'evaporazione. Il felloderma \u00e8 un tessuto parenchimatico con funzione di immagazzinamento.\nTessuti parenchimatici.\nIl tessuto parenchimatico, \u00e8 il pi\u00f9 abbondante tra i tessuti definitivi e pu\u00f2 svolgere diverse funzioni. Ad esempio, forma il sughero del fusto e delle radici, il midollo nel fusto, il mesofillo fogliare, la polpa del frutto e l'endosperma del seme.Possono trovarsi ancora in file longitudinali nei tessuti primari e secondari e in file orizzontali (raggi) nei tessuti vascolari secondari. \nLe cellule parenchimatiche sono vive a maturit\u00e0, generalmente tondeggianti e ampie, presentano diversi spazi intracellulari e hanno vacuolo molto sviluppato, presentano una parete cellulare primaria, ma a volte anche uno strato di parete secondaria pi\u00f9 o meno lignificato. Con la loro particolare predisposizione al differenziamento, possono mutare in cellule appartenenti a qualunque altro tessuto compreso riprendere l'attivit\u00e0 meristematica. Svolgono diverse funzioni e la loro classificazione generalmente rispecchia le diversit\u00e0 funzionali (vedi dettaglio).\nOltre al tessuto parenchimatico, fanno parte di tessuti fondamentali il tessuto collenchimatico e il tessuto sclerenchimatico.\nTessuti conduttori.\nIl sistema dei tessuti vascolari \u00e8 rappresentato da due tessuti composti, ossia ciascuno formato da diversi tipi cellulari, utili per il trasporto a lunga distanza delle soluzioni circolanti all'interno dell'organismo. Questi due tessuti, detti \"xilema\" e \"floema\", sono dei \"condotti\" appaiati formanti strutture chiamate \"fasci cribro-vascolari\", che percorrono interamente la pianta: dalle radici, dove assieme al periciclo costituiscono la stele, attraversando il fusto, dove formano il legno e la corteccia interna delle piante con crescita secondaria, fino alle foglie, nelle quali si diramano con le evidenti nervature che percorrono l'intera superficie della lamina fogliare.\nXilema.\nLo xilema, detto anche \"legno\", \u00e8 il tessuto adibito alla conduzione dell'acqua e dei soluti in essa disciolti dalle radici alle foglie. Le cellule necessitano infatti di un continuo apporto idrico e di sali minerali per lo svolgimento delle attivit\u00e0 metaboliche, indispensabili per la loro sopravvivenza.\nLe cellule xilematiche sono morte a maturazione, cave e con parete cellulare lignificata, munita di perforazioni, le cosiddette \"punteggiature\", per permettere il passaggio della soluzione da una cellula all'altra.\nNelle Gimnosperme queste cellule allungate ed affusolate sono dette \"tracheidi\" e sono disposte in file verticali sovrapposte.\nLe Angiosperme possiedono anche gli \"elementi vasali\" o \"trachee\", cellule pi\u00f9 corte e larghe, con maggiori perforazioni nelle regioni terminali, disposte una sopra l'altra a formare una struttura tubulare chiamata \"vaso\"; una novit\u00e0 evolutiva che aumenta l'efficienza di conduzione dell'acqua offrendo ad essa una minore resistenza.\nLo xilema \u00e8 composto anche da cellule parenchimatiche con funzione di accumulo e fibre sclerenchimatiche di sostegno.\nLo xilema \u00e8 un tessuto che appartiene alle piante della categoria delle cormofite, che hanno come caratteristica quella di avere trachee, tracheidi, ma pi\u00f9 in generale un sistema di vasi conduttori che le distingue dalle piante pi\u00f9 semplici.\nLo xilema trasporta la linfa grezza, costituita principalmente da acqua e sali minerali, dalle radici al resto della pianta.\nFloema.\nIl floema, conosciuto anche come \"libro\", \u00e8 il tessuto di conduzione della linfa elaborata, la soluzione zuccherina che viene traslocata da una \"sorgente\", un'area di produzione come ad esempio la foglia matura, ad un \"pozzo\", una regione della pianta che richiede gli zuccheri per la propria crescita (meristemi, radici, semi, frutti) o per accumularli come sostanze di riserva (ad esempio la radice della barbabietola o il fusto della canna da zucchero). In quest'ultimo caso, gli organi di riserva diverranno a loro volta delle sorgenti.\nA differenza delle cellule xilematiche, quelle del floema sono vive a maturit\u00e0, sebbene manchino alcuni importanti organuli e membrane quali il nucleo, il vacuolo, l'apparato del Golgi, il citoscheletro ed i ribosomi. Inoltre, le pareti cellulari non presentano lignificazione e sono dotate di aree porose per permettere la connessione citoplasmatica tra una cellula e l'altra.\nLe Crittogame vascolari e le Gimnosperme possiedono le \"cellule cribrose\", in cui i pori sono molto piccoli ed uniformemente distribuiti. Inoltre le Gimnosperme non presentano cellule compagne, ma cellule albuminose (ricche quindi in albumina) che svolgono la medesima funzione.\nLe Angiosperme si affidano invece agli \"elementi del tubo cribroso\", cellule pi\u00f9 specializzate per la presenza di placche cribrose, pori pi\u00f9 grandi disposti solitamente nelle regioni terminali, che congiungono le cellule impilate longitudinalmente a formare una struttura detta \"tubo cribroso\".\nGli elementi del floema sono associati ad una o pi\u00f9 \"cellule compagne\", le quali svolgono un ruolo di controllo del flusso, in quanto, sia le cellule cribrose che i tubi cribrosi sono privi di nucleo.\nCome lo xilema, anche il floema presenta cellule parenchimatiche e fibre sclerenchimatiche.\nTessuti meccanici.\nLa loro funzione principale consiste nel dare alla pianta una notevole resistenza al piegamento, alla torsione e alla trazione. Questi tessuti sono caratterizzati da cellule con ispessimenti della parete e scarsi spazi tra le cellule. Ne esistono 2 tipi in base alla natura degli ispessimenti:\nCollenchima.\nIl tessuto collenchimatico conferisce plasticit\u00e0, in quanto mantiene la forma che gli viene impressa, fornisce un sostegno ai soffici e giovani organi in via di sviluppo. Si trova principalmente nelle regioni periferiche dei piccioli delle foglie e nei fusti erbacei.\nLe cellule collenchimatiche sono vive a maturit\u00e0, con una parete cellulare ispessita irregolarmente, nei punti di contatto tra le cellule. Molto spesso la loro forma \u00e8 stretta ed allungata, associate in strutture fibrose che conferiscono resistenza e una buona flessibilit\u00e0 agli organi che rivestono.\nSclerenchima.\nIl tessuto sclerenchimatico conferisce elasticit\u00e0, ovvero riporta la pianta alla forma iniziale quindi ha il compito di irrobustire ed irrigidire gli organi che hanno terminato la loro crescita. Le sue cellule sono morte a maturit\u00e0, con parete cellulare ispessita e lignificata. In base alla loro forma \u00e8 possibile distinguere:\nTessuti secretori.\nHanno il compito di sintetizzare prodotti che possono rimanere all'interno della cellula o, come accade di frequente, possono essere secreti all'esterno. Questi prodotti, non sempre di chiara interpretazione, sono spesso utilizzati, dalla pianta che li produce, come difesa contro attacchi esterni, ma vengono in molti casi apprezzate dall'uomo (oli essenziali, aromi naturali, latici, alcaloidi, eccetera) che li utilizza in vari modi (cosmesi, cucina, industria, farmaci, eccetera).\nGeneralmente questi tessuti sono formati da piccoli gruppi cellulari distribuiti pi\u00f9 o meno omogeneamente nel corpo o sul corpo (peli) della pianta, altre volte possono formare una rete diffusa (vasi laticiferi).\nSono comuni:\nAi secreti di questi tessuti sono dovuti anche molti degli aromi naturali utilizzati in cucina, buona parte dei quali derivano dai peli delle foglie di alcune Labiatae, come: origano, salvia, rosmarino, eccetera; oppure dai canali secretori di alcune Apiaceae (Ombrellifere), come: sedano, finocchio, anice, eccetera."}
{"id": "692339", "revid": "123457004", "url": "https://it.wikipedia.org/wiki?curid=692339", "title": "Coppa Agostoni", "text": "La Coppa Agostoni \u00e8 una corsa in linea maschile di ciclismo su strada che si svolge in Brianza, in Italia. Fa parte del calendario dell'UCI Europe Tour, classe 1.1. Rientra nelle cosiddette Classiche d'Autunno e unitamente alla Tre Valli Varesine e alla Coppa Bernocchi, costituisce il Trittico Lombardo. \u00c8 dedicata ad Ugo Agostoni, corridore lissonese vincitore della Milano-Sanremo 1914. \nStoria.\nLa prima edizione della Coppa Agostoni si disput\u00f2 nel 1946, quando un gruppo di appassionati decise di fondare a Lissone una societ\u00e0 ciclistica in grado di diffondere lo sport delle due ruote in citt\u00e0. Nacque cos\u00ec lo Sport Club Lissone (successivamente Sport Club Mobili Lissone) che da allora organizza la gara. Fa parte del calendario professionistico dal 1963 e nel tempo ha acquistato grande importanza. Nel 1987 \u00e8 stata prova unica per l'assegnazione del titolo italiano professionisti: il 28 giugno a Lissone indoss\u00f2 la maglia tricolore Bruno Leali, dopo aver percorso 274\u00a0km con dieci passaggi in vetta al Lissolo.\nDal 1996 ha preso il sottotitolo di \"Giro delle Brianze\".\nNel 2020 Tre Valli Varesine, Coppa Agostoni e Coppa Bernocchi vennero annullate a causa della pandemia di COVID-19 e, vista l'impossibilit\u00e0 di recuperare le tre corse per via del calendario saturo nella seconda parte della stagione, si decise di correre un'unica prova, denominata Gran Trittico Lombardo, la quale percorse i luoghi pi\u00f9 significativi delle tre manifestazioni.\nLa direzione generale della manifestazione \u00e8 affidata a Silvano Lissoni, Enrico Biganzoli e Maurizio Galimberti.\nCriterium Coppa Agostoni.\nDal 2015 collateralmente alla gara in linea si disputa una criterium con biciclette a scatto fisso per le vie del centro citt\u00e0. Nel 2017, per la prima volta al mondo, una gara di questa tipologia \u00e8 riconosciuta ufficialmente da una federazione ciclistica, nella fattispecie dalla Federazione Ciclistica Italiana, ed \u00e8 valida per l'assegnazione del titolo di campione lombardo e nazionale della specialit\u00e0.\nPercorso.\nLa gara tocca il territorio della provincia di Monza e Brianza e quello della provincia di Lecco, entro il quale si sviluppa per sei giri il tradizionale circuito del Lissolo che attraversa i comuni di Monticello Brianza, Besana in Brianza, Barzan\u00f2, Sirtori, La Valletta Brianza e Vigan\u00f2.\nNell'anno 2009, la Coppa Agostoni part\u00ec eccezionalmente dalla Villa Reale di Monza e non da Lissone; questo per fare un omaggio alla neonata provincia di Monza e Brianza. Lo stesso \u00e8 avvenuto nel 2015 perch\u00e9 la Villa \u00e8 stata la sede istituzionale di Expo 2015.\nAlbo d'oro.\n\"Aggiornato all'edizione 2019.\""}
{"id": "692340", "revid": "1910023", "url": "https://it.wikipedia.org/wiki?curid=692340", "title": "Museo civico Carlo Verri", "text": "Il Museo Civico \"Carlo Verri\" \u00e8 un museo di Biassono, cittadina della Brianza.\nStoria.\nIl museo \u00e8 stato fondato nel 1977 dall'associazione Gruppo di Ricerche Archeostoriche del Lambro (GRAL), in seguito ad importanti ritrovamenti archeologici avvenuti nel 1975 nel territorio. Dal 1978 ha come Conservatore Onorario il prof. Ermanno Arslan.\nIn seguito al riconoscimento da parte della Regione Lombardia (1980), viene avviato il restauro della Cascina Cossa, in via san Martino 11, presso Villa Verri. Il restauro si conclude nel 1994, quando Cascina Cossa diventa la sede del museo. Nel 2006 il museo si arricchisce di una nuova sezione intitolata Segno Scrittura Stampa, allestita nello spazio adiacente alla Biblioteca civica. \nNel 2009 viene inaugurata la sezione distaccata presso cascina C\u00e0 Nova dedicata alle tradizioni del mondo contadino e al lavoro dei campi.\nIl museo.\nIl museo \u00e8 organizzato su due sezioni: una archeologica ed una etnografica ed \u00e8 affiancato dalle due sezioni distaccate.\nSezione archeologica.\nLa sezione archeologica raccoglie materiale di origine locale ma anche nazionale ed internazionale, tra cui reperti di et\u00e0 romana provenienti da Biassono, Briosco, Verano ed altri di epoca preistorica da Mariano Comense e Carate Brianza.\nSezione etnografica.\nNella sezione etnografica sono contenuti oggetti legati alla cultura popolare. Da materiale di uso quotidiano, come arnesi da lavoro ed oggetti di uso domestico, a costumi tradizionali.\nSezione segno scrittura e stampa.\nQuesta sezione presenta l'evoluzione dei metodi comunicativi, dalla nascita della scrittura fino ai giorni nostri.\nSezione Cascina C\u00e0 Nova.\nQuesta sezione, estensione della sezione etnografica, \u00e8 dedicata al lavoro nei campi."}
{"id": "692341", "revid": "697352", "url": "https://it.wikipedia.org/wiki?curid=692341", "title": "Targa", "text": ""}
{"id": "692342", "revid": "110157", "url": "https://it.wikipedia.org/wiki?curid=692342", "title": "Calakmul", "text": "Calakmul \u00e8 un sito archeologico maya situato nello Stato messicano del Campeche, vicino al confine con il Guatemala e circa 150\u00a0km ad ovest di Chetumal. Gli scavi condotti negli ultimi anni dall'archeologo Ram\u00f3n Carrasco hanno portato questa gigante metropoli maya all'attenzione del mondo accademico. Il glifo emblema di Calakmul era gi\u00e0 conosciuto da anni agli studiosi, ma non si sapeva a quale sito associarlo.\nLe origini di Calakmul.\nFino a pochi anni fa tutto sembrava chiaro riguardo alla storia di Calakmul ed alla sua dinastia. Finalmente si era confermata l'associazione al sito del Glifo Emblema dalla testa di serpente letto \"kan\" in maya ch'olti classico. La scoperta a Dzinbanch\u00e9 di una scalinata con prigionieri scolpiti in rilievo ed iscrizioni celebrative di vittorie militari hanno per\u00f2 messo in dubbio molte certezze. Sembra ora chiaro che Calakmul non fu sempre governata dalla dinastia del glifo emblema testa di serpente, ma che essa fu la sede dinastica solo nel periodo che va dal 636 d.C. al 736 d.C.\nL'epoca d'oro di Calakmul.\nFu il pi\u00f9 potente sovrano che le terre maya videro, Yuhknoom Ch'een II, a portare la sua corte a Calakmul. Questo re \u00e8 l'individuo pi\u00f9 citato nelle iscrizioni maya di citt\u00e0 straniere. Molti erano i re che gli dovevano pagare tributo e pochi erano quelli che sfuggivano al suo controllo. L'unica citt\u00e0 che si tentava di mantenere indipendente era Tikal, nell'odierno Guatemala. Ma alla fine persino Tikal fu sconfitta in una guerra condotta dal re di Dos Pilas B'ahlaj Chan K'awiil. Quest'ultimo era in realt\u00e0 null'altro che la \"longa manus\" del sovrano di Calakmul. Per un paio di anni Calakmul controll\u00f2 un fragile impero maya, che fin\u00ec al pi\u00f9 tardi nel 695 d.C. quando un nuovo re di Tikal vinse una battaglia importantissima contro Calakmul. A quell'epoca a Calakmul regnava gi\u00e0 Yuhknoom Yich'aak K'ah'k, l'erede di Yuhknoom Ch'een II.\nLista dei regnanti.\nLa lista dei regnanti di Calakmul \u00e8 da separare dalla lista dei re del Glifo Emblema della testa di serpente. Qui sono elencati solo i sovrani che hanno effettivamente regnato a Calakmul."}
{"id": "692343", "revid": "15756", "url": "https://it.wikipedia.org/wiki?curid=692343", "title": "Cuore (periodico)", "text": "Cuore. Settimanale di resistenza umana \u00e8 stato un periodico satirico italiano.\nStoria.\n1989-1991: Cuore e L'Unit\u00e0.\nNasce il 16 gennaio 1989 come inserto satirico del quotidiano \"L'Unit\u00e0\", dopo la cessazione, avvenuta tre mesi prima, delle pubblicazioni di \"Tango\", il precedente inserto satirico diretto da Sergio Staino. I tre fondatori furono Michele Serra (fino ad allora giornalista de \"L'Unit\u00e0\" specializzato in sport, spettacolo e cultura), il quale lo diriger\u00e0 fino al giugno 1994, il caporedattore delle pagine culturali Andrea Aloi e il giornalista e scrittore Piergiorgio Paterlini. Al loro fianco, l'ex caporedattore de l'Unit\u00e0 Sergio Banali.\nFra i tanti collaboratori si ricordano Sergio Staino, Vauro, Vincino, Altan, Lia Celi, Ellekappa, Roberto Perini, Disegni e Caviglia, Gialappa's Band, Beppe Grillo, Stefano Benni, Domenico Starnone, Gino e Michele, Enzo Costa, Andrea Valcarenghi, Daria Bignardi, Fabio Fazio, Patrizio Roversi, Gianni Allegra, Frago Comics, Bertolotti e De Pirro, Renato Calligaro, Giuseppe Mazza, Marco Marilungo, Amleto De Silva, Roberto Marcanti, Giuliano Aluffi, Francesco Signor e Luca Bottura. Il progetto grafico del nuovo settimanale era curato da Mauro Luccarini e Fabio Bolognini.\nGi\u00e0 da quel periodo si riscontrano copertine di stampo scandalistico; basti ricordare uno dei titoli in prima pagina di quegli anni: \"Topolino tromba! Ecco le prove.\", nel quale si tentava di montare un caso su un'innocua vignetta del famoso fumetto.\nIl 21 gennaio 1991 esce in edicola l'ultimo numero gratuito (n. 104) allegato a \"l'Unit\u00e0\". Poco dopo, quasi contemporaneamente allo scioglimento del PCI, \"Cuore\" diventa un settimanale indipendente (4 febbraio 1991) e, a sorpresa, vende copie a settimana.\nDiventano importanti luoghi d'incontro della sinistra le feste della rivista: queste si sono tenute ogni estate, generalmente a luglio, presso Montecchio Emilia (provincia di Reggio Emilia), tranne nel 1993, dove furono svolte ad Imola (provincia di Bologna). Si arriver\u00e0 fino all'undicesima edizione, conteggiando anche le prime tre (fra il 1986 e il 1988) come \"Feste di Tango\".\n1992-1994: Cuore nel periodo di Mani Pulite.\nIl periodico raggiunge il massimo fulgore nel 1992, in contemporanea con l'ascesa delle inchieste giudiziarie di \"Mani pulite\": si sdoppia, includendo un \"inserto politicamente corretto\" (\"Garrone\") e tocca le copie di vendita alla fine del 1992 con il primo avviso di garanzia spedito a Bettino Craxi, allora segretario del PSI.\nDi questo periodo si ricordano copertine fulminanti (\"\"Scatta l'ora legale, panico tra i socialisti\", \"Salvo Lima come John Lennon, ucciso da un fan impazzito\", \"Fanno i comunisti, e poi vanno a fare la settimana bianca\", \"Aiuta lo Stato: uccidi un pensionato\") e una serie interminabile di querele, provenienti in gran parte dal mondo cattolico. Nel momento di maggiore successo, Michele Serra viene affiancato in redazione da esordienti che faranno carriera come Lia Celi, Alessandro Robecchi o Luca Bottura.\n1994-1999: Calo di vendite e chiusura.\nIl 1\u00ba luglio 1994 Michele Serra passa la direzione a Claudio Sabelli Fioretti, allora direttore di \"Sette\", il magazine del \"Corriere della Sera\". Sabelli Fioretti imposta la propria linea editoriale a imitazione di quella del settimanale francese \"Le Canard encha\u00een\u00e9\", ma il nuovo \"Cuore\" nato il 1\u00ba ottobre 1994 non pare riscuotere il consenso sperato, e cos\u00ec le vendite stazionano a copie nel 1995, per declinare a l'anno dopo. N\u00e9 ha maggiore fortuna nel 1996 la direzione di Andrea Aloi, che accompagna il giornale fino alla chiusura, avvenuta il 2 novembre 1996 con la pubblicazione del numero 297.\nTentativi di ripartenza e nuove riviste.\nUno speciale 298\u00b0 numero uscir\u00e0 il 18 gennaio 1997 con le prime pagine di tutti i 396 numeri pubblicati e con un'introduzione di Michele Serra.\nNel 1999 riprende come periodico quindicinale diretto da Paolo Aleandri con nuovi autori e con la propriet\u00e0 del management del gruppo musicale Elio e le Storie Tese. Anche stavolta, tuttavia, le vendite si rivelano deludenti. Saranno solo 25 numeri nel 1999 e 2 nel 2000 come \"Cuore cult\". Michele Serra, il giorno della chiusura, commenta: \"I giornali satirici sono come lo yogurt. Hanno la scadenza sull'etichetta gi\u00e0 quando nascono\"\". Sempre nel 1999 oltre alla pubblicazione cartacea venne creato un sito con le stesse tematiche, che come la rivista ebbe vita breve. Successivamente lo stesso insuccesso riguarder\u00e0 il periodico mensile \"Cuore presenta Il cacchio\" uscito nel dicembre 2001 e pubblicato per pochi numeri.\nDalle ceneri di \"Cuore\" nascer\u00e0 nel 1997 \"Clarence\", portale satirico fondato da Roberto Grassilli (grafico e disegnatore di \"Cuore\", nonch\u00e9 musicista nel gruppo Lino e i Mistoterital) e Gianluca Neri, che di \"Cuore\" realizz\u00f2 la versione Internet ed attualmente, tra l'altro, gestisce il sito \"Macchianera\". \"Clarence\", che nel periodo di massimo splendore arriv\u00f2 ad avere una versione gay (\"Terence\"), \u00e8 ora di propriet\u00e0 di \"Dada.net\".\nIl 16 aprile 2007 \u00e8 uscito allegato a l'Unit\u00e0 un nuovo giornale satirico che ingloba contributi di alcuni degli autori che hanno segnato il successo di \"Cuore\": \"Emme\"."}
{"id": "692349", "revid": "46931", "url": "https://it.wikipedia.org/wiki?curid=692349", "title": "Chan Bahlum II", "text": ""}
{"id": "692351", "revid": "1318658", "url": "https://it.wikipedia.org/wiki?curid=692351", "title": "Reggia di Peterhof", "text": "Peterhof (, letteralmente \"Peterg\u00f3f\"; il toponimo originale, \"Peterhof\", significa \"Corte di Pietro\" in tedesco) \u00e8 una reggia dello zar, sulle rive del Golfo di Finlandia, edificata per volere di Pietro il Grande tra il 1714 e il 1723. Fa parte delle Sette meraviglie della Russia.\nGeografia.\nSituato nell'omonima cittadina, a circa 20 chilometri ad ovest da San Pietroburgo, questa reggia comprende diversi e numerosi palazzi, si estende su una superficie di 607 ettari e \u00e8 inserita nell'elenco dei Patrimoni dell'umanit\u00e0 stilato dall'UNESCO.\nStoria.\nFunse da residenza imperiale fino alla Rivoluzione d'Ottobre, nel 1918 i palazzi divennero musei ma durante la Seconda guerra mondiale Peterhof fu occupato dai soldati nazisti dal 1941 al 1944. Tuttavia prima dell'occupazione si riusc\u00ec a sgombrare pi\u00f9 di 8\u00a0000 oggetti dell'arredamento dei palazzi e circa 50 statue, che vennero salvate mentre il complesso fu quasi completamente distrutto da bombardamenti e combattimenti vari.\nDopo la guerra incominci\u00f2 la ricostruzione di Peterhof, . Nel 1945 fu aperto il Parco inferiore, nel 1946 riaprirono le fontane, nel 1947 fu costruita una copia della scultura \"Sansone\", nel 1952 fu iniziata la ricostruzione del Palazzo Grande, il 17 maggio 1964 vennero aperti al grande pubblico le prime sale dei musei di Peterhof, che attualmente \u00e8 una delle mete pi\u00f9 visitate da turisti, sia russi che stranieri.\nIl complesso.\nLa tenuta di Peterhof comprende il Parco superiore, il Parco inferiore e il Parco di Aleksandra, che occupano un'area di circa 607 ettari. Oltre ai numerosi palazzi e alle molte fontane, vi sono viali alberati, sentieri immersi nei boschi e che dominano il Golfo di Finlandia. Le Blond progett\u00f2 la tenuta del Gran palazzo secondo il formale stile francese, con aiuole geometriche, sculture, chioschi e pergolati. Piante e arbusti, tra i quali alberi di vischio, olmi, aceri e roseti, vennero importati sia dalla Russia sia dall'estero.\nAccesso.\nPeterhof \u00e8 accessibile dal mare: numerosi aliscafi partono dal Palazzo d'inverno, a San Pietroburgo, attraversano il fiume Neva e seguono il percorso della costa del golfo di Finlandia. Il complesso \u00e8 comunque facilmente accessibile dalla strada: regolari collegamenti di autobus da e per San Pietroburgo trasportano i turisti.\nI giardini superiori sono accessibili liberamente, ma per accedere a quelli inferiori bisogna essere muniti di biglietti. I palazzi sono accessibili solo in visita guidata. Come in molte delle attrazioni turistiche in Russia, i biglietti per turisti russi sono scontati circa del 10%; gli stranieri, invece, devono pagare il prezzo pieno. Questo favorisce anche un maggiore accesso ai russi alle spiagge di Peterhof.\nIl complesso di Peterhof non \u00e8 sempre aperto, come tutti gli altri palazzi e musei. In estate, la stagione dei turisti, i giardini inferiori sono aperti dalle ore 10 e le fontane non gettano pi\u00f9 acqua alle ore 17."}
{"id": "692352", "revid": "125366177", "url": "https://it.wikipedia.org/wiki?curid=692352", "title": "Laura Linney", "text": " \nHa ottenuto due candidature al Premio Oscar alla migliore attrice per \"Conta su di me\" (2000) e \"La famiglia Savage\" (2007), e una candidatura all'Oscar alla miglior attrice non protagonista per \"Kinsey\" (2004). \u00c8 stata candidata cinque volte al Tony Award per miglior attrice protagonista in un'opera teatrale. Vince il suo primo e secondo Premio Emmy per \"Wild Iris\" (2001) e \"Frasier\" (2003-04). Per la sua \"performance\" nella miniserie televisiva \"John Adams\" (2008) si aggiudica un Golden Globe, uno Screen Actors Guild Award e il suo terzo Emmy come migliore attrice. Dal 2010 al 2013, recita nella serie televisiva \"The Big C\", che le vale il suo quarto Emmy e il suo secondo Golden Globe. Nel 2017 \u00e8 la protagonista femminile della serie televisiva Netflix \"Ozark\", per la quale \u00e8 stata candidata tre volte allo Screen Actors Guild Award alla miglior attrice in una serie drammatica e ha ottenuto la sua sesta e settima candidatura agli Emmy.\nTra gli altri suoi film si segnalano \"L'olio di Lorenzo\" (1992), \"Schegge di paura\" (1996), \"The Truman Show\" (1998), \"The Life of David Gale\" (2003), \"Mystic River\" (2003), \"Love Actually\" (2003) e \"Il calamaro e la balena\" (2005).\nBiografia.\nLinney nasce a New York City, figlia unica del drammaturgo Romulus Linney e dell'infermiera Ann Leggett; i suoi genitori divorziano quando lei ha 2 anni. Dopo essersi diplomata alla Northfield Mount Hermon School nel 1982 studia alla Northwestern University prima di trasferirsi alla Brown University, dove si laurea con onore nel 1986. Studia anche alla Juilliard School.\nLa Linney appare in molti ruoli minori a partire dagli anni novanta, come in \"Dave - Presidente per un giorno\" (1993), per poi lavorare nella miniserie televisiva \"Tales of the City\", per continuare nel cinema con \"Congo\" (1995), \"Schegge di paura\" (1996) e \"Potere assoluto\" (1997). Nel 2000 ottiene la candidatura come migliore attrice agli Oscar per \"Conta su di me\". Tra il 1998 e il 2003 appare in ruoli pi\u00f9 importanti in film come \"The Truman Show\" (1998), \"Mystic River\" (2003) e \"Love Actually - L'amore davvero\" (2003). La sua performance in \"Kinsey\" le vale un'altra candidatura agli Oscar, mentre nel 2005 recita in \"The Exorcism of Emily Rose\", horror tratto da una storia vera, e ottiene la sua terza candidatura ai Golden Globe come migliore attrice per \"Il calamaro e la balena\".\nNel 2006 appare nel film satirico-politico \"L'uomo dell'anno\" con Robin Williams, nel thriller \"Breach - L'infiltrato\" e \"Il diario di una tata\". Nel 2008 ottiene la sua terza candidatura all'Oscar per il film \"La famiglia Savage\" di Tamara Jenkins. Alcuni tra i suoi lavori televisivi comprendono \"Tales of the City books\", \"Wild Iris\", per cui riceve il suo primo Emmy, \"Frasier\" per cui vince il secondo e \"John Adams\", suo terzo Emmy e primo Golden Globe vinto. I suoi lavori a Broadway includono \"Hedda Gabler\", \"Holiday\", per cui ottiene la candidatura ai Tony Awards, \"The Crucible\" e \"Sight Unseen\". Nel gennaio 2011 vince il suo secondo Golden Globe per la serie televisiva \"The Big C\".\nVita privata.\nDal 1995 al 2000 \u00e8 stata sposata con l'attore David Adkins. Nel 2009, dopo 5 anni di fidanzamento, ha sposato l'agente immobiliare Marc Schauer, da cui ha avuto un figlio.\nDoppiatrici italiane.\nNelle versioni in italiano dei suoi lavori, Laura Linney \u00e8 stata doppiata da:\nDa doppiatrice \u00e8 stata sostituita da:"}
{"id": "692356", "revid": "1745361", "url": "https://it.wikipedia.org/wiki?curid=692356", "title": "Ermafrodito", "text": "Ermafrodito () \u00e8 un personaggio della mitologia greca, figlio di Ermes e di Afrodite. Secondo il poeta latino Publio Ovidio Nasone era un ragazzo molto bello che venne trasformato in un essere androgino dall'unione fisica soprannaturale avvenuta con la ninfa Salmace.\nErmafrodito \u00e8 unico nel mito greco: anche il veggente Tiresia aveva difatti vissuto parte della propria esistenza sia come uomo che come donna, ma mai sperimentando i due generi sessuali allo stesso tempo.\nSimbolismo.\nFiglio, come detto, della Dea dell'amore e del signore delle erme, \u00e8 stato a lungo un simbolo classico di androginia ed effeminatezza, ritratto nell'arte greco-romana come una figura femminile dotata di genitali maschili.\nTeofrasto suggerisce possa anche sussistere un legame tra Ermafrodito e l'istituzione del matrimonio; l'associazione sembra esser stata che, incarnando sia le qualit\u00e0 maschili che quelle pi\u00f9 prettamente femminili, simboleggiava l'unione di uomini e donne nella sua qualit\u00e0 di evento sacro.\nI genitori divini sono entrambi figure erotiche e rappresentanti della fertilit\u00e0, che possiedono sfumature distintamente sessuali. Talvolta \"Hermaphroditus\" viene denominato ed equiparato ad Afrodito, la versione maschile di Afrodite. Il dio itifallico Priapo in alcune versioni del mito \u00e8 considerato anch'esso figlio di Ermes, quindi fratello di Ermafrodito; mentre lo stesso dio giovanile del desiderio erotico e della passione amorosa, Eros, lo si considera figlio di Afrodite.\nMitologia.\nSecondo la versione che Publio Ovidio Nasone racconta nelle sue \"Metamorfosi\" il neonato era stato allattato dalle Naiadi nelle grotte del Monte Ida, una montagna sacra situata nella regione della Frigia in Asia Minore.\nAll'et\u00e0 di quindici anni, annoiato dall'ambiente in cui viveva, cominci\u00f2 la sua esplorazione del mondo e fu proprio nel corso di essa che il bellissimo figlio degli d\u00e8i viaggi\u00f2 verso le citt\u00e0 della Licia fino a giungere in Caria, sulle rive di un grande lago. Qui, in un boschetto nei pressi di Alicarnasso, lo vide la giovane ninfa Salmace la quale si innamor\u00f2 immediatamente di lui. Accesa di passione per il ragazzo cerc\u00f2 di sedurlo, ma fu respinta.\nSalmace stette nascosta ad ammirare Ermafrodito, fino a quando egli non si spogli\u00f2 ed entr\u00f2 nelle acque vuote; allora questa, appena vide il giovinetto cominciare a bagnarsi nel lago, salt\u00f2 fuori da dietro un albero e si gett\u00f2 su di lui. Si avvolse intorno al ragazzo, con la forza lo baci\u00f2 e gli tocc\u00f2 il petto. Mentre Ermafrodito si dibatteva, lei chiese agli dei di potersi unire per sempre al suo amato e di non esserne mai separata. Il suo desiderio venne accolto e i due divennero un essere solo, i loro corpi furono mescolati in una creatura di entrambi i sessi, met\u00e0 maschio e met\u00e0 femmina.\nErmafrodito ottenne in seguito dagli dei che chiunque si fosse immerso in quella stessa fonte avrebbe subito perduto la virilit\u00e0. Karl Kerenyi ha paragonato il mito del bellissimo efebo con le storie riguardanti Narciso e Giacinto, che ha avuto un arcaico culto eroico, ed Imeneo.\nCulto.\nLa deificazione e le origini del culto di esseri ermafroditi derivano dalle religioni orientali (vedi l'esempio di Ardhanarishvara nell'induismo), dove la natura ermafrodita esprime l'idea di un essere primitivo che in origine univa in s\u00e9 entrambi i sessi. Questa doppia sessualit\u00e0 viene attribuita in parte anche a Dioniso tra gli altri; l'unione in un unico essere dei due principi di generazione e concezione in Ermafrodito suggerisce la presenza di un culto nella Grecia arcaica e denota i suoi poteri di divinit\u00e0 della fertilit\u00e0.\nLe pi\u00f9 antiche tracce di un tale culto nei paesi greci si ritrovano nell'isola di Cipro. Qui, secondo Macrobio (\"Saturnalia\" iii, 8) si trovava una statua barbuta con le fattezza di un'Afrodite maschile, chiamata da Aristofane col nome di Afrodito. Filocoro nel suo \"Atthis\" ha ulteriormente identificato questa divinit\u00e0 che associa alla Luna, descrivendo il fatto che durante i riti sacrificali ad esso dedicati uomini e donne si scambiavano i vestiti, attuando in tal maniera una forma di travestitismo.\nIl successivo Ermafrodito sarebbe una diretta prosecuzione di questo Afrodito di Cipro e significherebbe semplicemente \"Afrodite in forma di Erma\"; in questa sua nuova forma viene menzionato per la prima volta da Teofrasto (\"Caratteri\", 16).\nLetteratura.\nDiodoro Siculo, \"Bibliotheca historica\" libro IV 4. 6. 5\n\"Una nascita come quella di Priapo \u00e8 stata da alcuni mitografi attribuita a Ermafrodito, come \u00e8 stato chiamato, che nacque da Ermes e Afrodite e ricevette un nome che \u00e8 una combinazione di quelli dei genitori. Secondo alcuni, questo Ermafrodito \u00e8 un dio che appare di tanto in tanto tra gli uomini, e che \u00e8 nato con un corpo fisico che \u00e8 una combinazione di quello di un uomo e di una donna, in quanto ha un corpo bello e delicato come quello di una donna, ma con qualit\u00e0 maschili e il vigore di un uomo.\""}
{"id": "692358", "revid": "347132", "url": "https://it.wikipedia.org/wiki?curid=692358", "title": "Camillo Ruini", "text": "\u00c8 stato cardinale vicario del pontefice per la diocesi di Roma e arciprete della basilica papale di San Giovanni in Laterano dal 1\u00ba luglio 1991 al 27 giugno 2008; era stato pro-vicario dal 17 gennaio dello stesso anno. \u00c8 stato inoltre presidente della Conferenza Episcopale Italiana (CEI) dal 7 marzo 1991 alla stessa data del 2007 e presidente della Conferenza episcopale Laziale.\nHa ricoperto anche la carica di presidente della Commissione internazionale di inchiesta su Me\u0111ugorje, del Progetto culturale della Chiesa italiana e, dal 2010 al 2015, del comitato scientifico della fondazione vaticana Joseph Ratzinger - Benedetto XVI.\nBiografia.\nHa ottenuto la licenza in Filosofia e Teologia presso la Pontificia Universit\u00e0 Gregoriana a Roma dove \u00e8 stato alunno dell'Almo collegio Capranica. Ordinato sacerdote l'8 dicembre 1954 dal futuro cardinale Luigi Traglia, allora arcivescovo vicegerente. Rientrato nella diocesi di nascita nel 1957, ha insegnato filosofia presso il seminario diocesano e, successivamente e in tempi diversi, teologia dogmatica presso lo Studio Teologico Interdiocesano di Modena-Reggio Emilia-Carpi-Guastalla e presso lo Studio Teologico Accademico Bolognese.\nAll'insegnamento ha affiancato altri incarichi diocesani tra i quali quello di assistente diocesano dei Laureati Cattolici e di delegato vescovile per l'Azione Cattolica. Papa Giovanni Paolo II lo ha nominato vescovo ausiliare per le diocesi di Reggio Emilia e Guastalla (successivamente riunite nell'attuale unica diocesi di Reggio Emilia-Guastalla) assegnandoli la sede titolare di Nepte il 16 maggio 1983.\n\u00c8 stato ordinato vescovo il 29 giugno successivo da monsignor Gilberto Baroni. Il 28 giugno 1986 \u00e8 stato nominato segretario generale della Conferenza Episcopale Italiana da Giovanni Paolo II. Il 17 gennaio 1991 \u00e8 stato nominato pro-vicario generale per la diocesi di Roma in attesa di divenirne vicario il 1\u00ba luglio 1991 dopo la creazione a cardinale avvenuta nel concistoro del 28 giugno 1991, del titolo di Sant'Agnese fuori le mura. Fino alla creazione del cardinale Dionigi Tettamanzi (21 febbraio 1998) \u00e8 stato il porporato italiano pi\u00f9 giovane.\nNel frattempo, il 7 marzo 1991, Giovanni Paolo II lo aveva nominato anche presidente della Conferenza Episcopale Italiana, incarico nel quale sar\u00e0 confermato per i successivi quinquenni il 7 marzo 1996, il 6 marzo 2001 e il 14 febbraio 2006 da papa Benedetto XVI con la formula \"donec aliter provideatur\" (cio\u00e8: \"fino a che non venga disposto diversamente\", ovvero fino alla nomina di un successore). Il 7 marzo 2007 il Papa ha accettato le sue dimissioni per raggiunti limiti di et\u00e0 chiamando monsignor Angelo Bagnasco a sostituirlo alla guida dei vescovi italiani dopo sedici anni.\nIl 21 giugno 2008 ha annunciato in San Giovanni in Laterano durante la messa per i suoi 25 anni di episcopato il ritiro per raggiunti limiti di et\u00e0, dopo 17 anni di servizio, anche dall'incarico di vicario del Papa per la diocesi di Roma, nel quale \u00e8 stato sostituito dal cardinale Agostino Vallini. Il 17 marzo 2010 \u00e8 stato nominato presidente della Commissione internazionale di inchiesta su Me\u0111ugorje. Il 19 febbraio 2011, avendo raggiunto l'et\u00e0 di 80 anni, diviene cardinale non elettore.\nPrese di posizione e pensiero.\nRuini ha sostenuto nella Chiesa cattolica italiana la necessit\u00e0 di una presenza della Chiesa e dei cattolici nel mondo della cultura, da realizzare attraverso il Progetto culturale della Chiesa italiana. Specialmente con l'avvento del nuovo millennio, ha delineato un modo alternativo di intendere la missione della Chiesa cattolica nella societ\u00e0 di cui \u00e8 parte (quella italiana), alimentando il dibattito politico su argomenti come la difesa dei diritti umani e del diritto alla vita.\nAlcune componenti, laiche e non, del mondo politico italiano, pur giudicando pertinente alla missione ecclesiastica l'interesse per questi argomenti, hanno contestato la parzialit\u00e0 e la pretesa di universalit\u00e0 di alcune esternazioni del cardinale, ritenendo che su certi argomenti il messaggio della Chiesa non debba entrare nello specifico della legislazione di uno stato sovrano, ma limitarsi a indicazioni di carattere generale, senza imporre per legge le prescrizioni di un'ideologia particolare.\nNel 2005, in occasione dei referendum abrogativi della legge 40 sulla fecondazione medicalmente assistita e la ricerca scientifica sulle cellule staminali, si fece portavoce dell'istanza ufficiale della CEI invitando i cattolici a non presentarsi alle urne con lo scopo di non raggiungere il quorum del 50%, in difesa del \u00abdiritto alla vita\u00bb. Il gesto venne letto in maniera eterogenea dal mondo politico: per i promotori del referendum fu un'inaccettabile ingerenza della Chiesa cattolica nel mondo politico, a lei estraneo, per altri invece, un legittimo parere di un'importante personalit\u00e0 pubblica.\nRuini fu anche denunciato dal ginecologo Severino Antinori, sulla base di una normativa che condanna fino a tre anni di reclusione chi incita all'astensione, ma la denuncia fu subito archiviata, in quanto le parole di Ruini avevano solo il valore di un'indicazione. Il referendum fall\u00ec poich\u00e9 non raggiunse il quorum: si rec\u00f2 alle urne soltanto un quarto degli elettori. Il cardinale Ruini, incalzato dai giornalisti, afferm\u00f2 il giorno dopo l'annuncio dei risultati: \u00abSono favorevolmente colpito dalla maturit\u00e0 del popolo italiano\u00bb. In quell'occasione la Chiesa e i partiti politici contrari al referendum non caldeggiarono la scelta del no confidando in un pi\u00f9 sicuro astensionismo.\nNel settembre 2005 venne aspramente contestato e criticato da un gruppo di studenti del collettivo Farfalle Rosse, che interruppero lanciando slogan ed esponendo striscioni (\u00abLibero amore in libero Stato\u00bb, \u00abSiamo tutti omosessuali\u00bb, \u00abVogliamo fare Pacs in avanti nei diritti\u00bb), una cerimonia privata della \"Fondazione Liberal\" del parlamentare di Forza Italia, Ferdinando Adornato, nel quale veniva elargito un premio al cardinale: da questa contestazione presero le distanze quasi tutti gli esponenti del mondo politico, anche quelli critici verso le opinioni ed i comportamenti di Ruini.\nPi\u00f9 volte il Vicario del Papa si \u00e8 detto contrario al riconoscimento giuridico delle coppie omosessuali e delle coppie di fatto (PACS), in linea con la Dottrina cattolica e con il pensiero espresso da tutti i papi che hanno trattato tali argomenti. Ruini ritiene che l'introduzione di queste normative \u00abcomprometterebbe gravemente il valore e le funzioni della famiglia legittima fondata sul matrimonio e il rispetto che si deve alla vita umana dal concepimento al suo termine naturale\u00bb\". Il cardinale ha anche criticato l'approvazione da parte dell'Unione europea di una risoluzione che \u00absollecita una equiparazione dei diritti delle coppie omosessuali con quelli delle vere e legittime famiglie\u00bb. \u00abConforta il fatto - ha commentato - che gran parte degli europarlamentari italiani si \u00e8 opposta a tale risoluzione\u00bb.\nNel 2007, dopo l'annuncio di Romano Prodi di creare uno status giuridico per le coppie omosessuali, il disegno di legge DICO, Ruini si muove per bloccare quel progetto. Intervistato dal giornalista Fr\u00e9d\u00e9ric Martel, nel 2018, ha dichiarato: \"Prodi era mio amico, \u00e8 vero. Ma non sulle unioni civili! Abbiamo fermato questo progetto. Ho fatto cadere il suo governo! Ho fatto cadere Prodi! Le unioni civili: questo era il mio campo di battaglia\".\nIl 3 novembre 2019 suscita scalpore una sua intervista ad Aldo Cazzullo per il \"Corriere della Sera\" in cui invita la Chiesa a dialogare con Matteo Salvini, da lui giudicato come una figura non totalmente negativa.\nIl caso Welby.\nLa decisione del Vicariato di Roma di negare le esequie religiose a Piergiorgio Welby ha dato origine ad un dibattito nell'opinione pubblica. Questi, da anni ammalato di distrofia muscolare, aveva manifestato pubblicamente la richiesta che venisse sospeso ci\u00f2 che egli considerava accanimento terapeutico nei suoi confronti. Il Vicariato di Roma ha inteso prendere questa decisione perch\u00e9 tali richieste erano state fatte pubblicamente e ribadite pi\u00f9 volte, pertanto non era pi\u00f9 possibile presumere quella mancanza di piena avvertenza e di deliberato consenso che consente, in altri casi, di concedere le esequie ecclesiastiche anche a chi pone fine alla propria vita. In una nota si \u00e8 cos\u00ec espresso:\nAl riguardo, il cardinal Ruini ha parlato di:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "692360", "revid": "154326", "url": "https://it.wikipedia.org/wiki?curid=692360", "title": "Leggenda di san Tiziano", "text": ""}
{"id": "692363", "revid": "61051", "url": "https://it.wikipedia.org/wiki?curid=692363", "title": "Carlo Luciano Bonaparte", "text": "Biografia.\nPrimo figlio maschio di Luciano Bonaparte (1775 \u2013 1840), fratello di Napoleone I, e della seconda moglie Alexandrine de Bleschamp (1778 \u2013 1855), segu\u00ec il padre a Roma. Pass\u00f2 la sua giovinezza in Italia e negli Stati Uniti, frequentando le universit\u00e0 italiane. Si occup\u00f2 per molti anni di ornitologia, campo in cui acquis\u00ec fama internazionale.\nIn seguito alla Rivoluzione del 1830 torn\u00f2 in Francia.\nA partire dal 1839 fu uno dei principali organizzatori delle riunioni degli scienziati italiani; partecip\u00f2 a pi\u00f9 sezioni e ricopr\u00ec pi\u00f9 volte la carica di presidente della sezione di \"Zoologia, anatomia e fisiologia comparata\". Alla nona riunione, a Venezia nel 1847, ricevette un decreto di espulsione per aver tenuto alcuni discorsi contenenti incitamenti all'unit\u00e0 d'Italia.\nDi idee democratiche, probabilmente rinforzate dal suo soggiorno a Filadelfia, nel 1848 partecip\u00f2 a Torino ai lavori della Societ\u00e0 nazionale per la confederazione italiana ideata da Vincenzo Gioberti. A Roma, durante i moti del 1849, fece parte come deputato dell'Assemblea costituente della Repubblica Romana, con la carica di segretario.\nMor\u00ec a Parigi nel 1857 e le sue spoglie vennero inumate nella Cappella Imperiale di Ajaccio.\nMatrimoni e figli.\nIl 29 giugno 1822 spos\u00f2 a Bruxelles la cugina Z\u00e9na\u00efde Laetitia Julie Bonaparte (1801 \u2013 1854), figlia dello zio Giuseppe Bonaparte e di Giulia Clary, dalla quale ebbe dodici figli, otto dei quali arrivarono all'et\u00e0 adulta:\nOnorificenze.\nMembro onorario dell'Accademia di Uppsala (1833) e dell'Accademia di Berlino (1843)."}
{"id": "692364", "revid": "1566286", "url": "https://it.wikipedia.org/wiki?curid=692364", "title": "Virginia Madsen", "text": "Biografia.\nFiglia del vigile del fuoco Calvin Madsen e dell'autrice Elaine Loretta Melson, i suoi genitori divorziarono quando aveva 7 anni; \u00e8 sorella dell'attore Michael Madsen\nInizi\u00f2 la sua carriera negli anni ottanta, diventando internazionalmente famosa nel ruolo di Madeline in \"Electric Dreams\" di Steve Barron, uno dei primi film che affrontavano con toni da commedia il rapporto tra uomo e computer. Viene per\u00f2 ricordata soprattutto per aver ricoperto il ruolo della principessa Irulan, la narratrice di \"Dune\" di David Lynch del 1984. Nel 1989 ha partecipato al video del singolo \"Liberian Girl\" di Michael Jackson. Virginia Madsen \u00e8 stata candidata al premio Oscar alla miglior attrice non protagonista nel 2005 per l'interpretazione in \"Sideways - In viaggio con Jack\".\nDoppiatrici italiane.\nNelle versioni in italiano delle opere in cui ha recitato, Virginia Madsen \u00e8 stata doppiata da:\nDa doppiatrice \u00e8 sostituita da:"}
{"id": "692376", "revid": "15756", "url": "https://it.wikipedia.org/wiki?curid=692376", "title": "Chiesa di Santa Maria della Pace (Roma)", "text": "La chiesa di Santa Maria della Pace \u00e8 un luogo di culto cattolico di Roma che si trova nell'omonima piazza nel rione Ponte, non distante da piazza Navona.\nStoria.\nIn precedenza sul luogo esisteva una cappella intitolata a Sant'Andrea de Aquaricariis. Nel 1482, in base ad un voto di papa Sisto IV sulle fondazioni della cappella fu edificata una chiesa dedicata a Maria per ricordare un evento miracoloso per cui un'immagine della Vergine avrebbe sanguinato in questo luogo. Sisto IV fu colpito dell'evento e fece il voto che se la congiura dei Pazzi, in cui era in qualche modo coinvolto, non avesse portato alla guerra che si temeva, avrebbe fatto costruire in questo luogo una grande chiesa dedicata alla Madonna. L'autore di questo nuovo progetto non \u00e8 noto: si pensa a Baccio Pontelli o a Meo del Caprino o ad entrambi.\nNel 1611 furono rifatti, ampliando la volumetria della chiesa, la tribuna e l'altare maggiore, a cura e spese della famiglia Rivaldi, che si assicur\u00f2 in questo modo un'imponente cripta sepolcrale ai piedi dell'altare.\nNel 1656-1667 papa Alessandro VII fece restaurare l'edificio da Pietro da Cortona, che aggiunse la famosa facciata barocca che si spinge in avanti tra le ali concave: questa facciata, che voleva simulare un palcoscenico teatrale, ha due ordini ed \u00e8 preceduta da un pronao semi-circolare sostenuto da colonne tuscaniche binate. La chiesa si spinge in avanti riempiendo quasi completamente lo spazio della piccola piazza che la precede; molte case furono demolite da Pietro da Cortona per creare questo spazio trapezoidale asimmetrico, che, col suo aspetto unitario intensamente plasmato, si pone tra le principali realizzazioni del barocco romano.\nDescrizione.\nInterno.\nL'interno, che pu\u00f2 essere raggiunto dal portale originale del XV secolo, ha una breve navata con una crociera ottagonale ed una tribuna sormontata da una cupola. Carlo Maderno disegn\u00f2 l'alto altare (1614) per incorniciare il venerabile dipinto della \"Madonna col Bambino\".\nLa prima cappella a destra \u00e8 detta Chigi, poich\u00e9 commissionata da Agostino Chigi, il banchiere del papa. L'architettura \u00e8 attribuita a Raffaello, che esegu\u00ec anche l'affresco sull'arcone delle \"Sibille e angeli\" (1514). Gli affreschi superiori con i quattro \"Profeti\" (\"Abacuc e Giona\" a sinistra, \"David e Daniele\" a destra) furono realizzati da Timoteo Viti dopo la morte di Raffaello, su disegno del maestro. Il corredo scultoreo \u00e8 dominato dall'altorilievo con \"Cristo trasportato dagli angeli\" sull'altare, opera bronzea di Cosimo Fancelli, autore anche dei due santi laterali in collaborazione con Ercole Ferrata: \"Santa Caterina\" e \"San Bernardino\".\nLa seconda cappella (la cappella Cesi) fu progettata da Antonio da Sangallo il Giovane ed ha una decorazione rinascimentale sull'arcata esterna, opera di Simone Mosca, e due affreschi, la \"Creazione di Eva\" ed il \"Peccato originale\" di Rosso Fiorentino. Le statue nelle nicchie, coi \"Santi Pietro e Paolo\" sono di Vincenzo de' Rossi, che scolp\u00ec anche gli altorilievi ai lati dell'arco (\"Profeti e angeli\"), nonch\u00e9 le figure dei dormienti sulle tombe di Angelo Cesi e della moglie Francesca Carduli Cesi (1550-1560 circa). Le sfingi invece sono attribuite a Simone Mosca. Per l'altare Carlo Cesi dipinse una \"Sacra Famiglia con sant'Anna\", che sostitu\u00ec la \"Deposizione\" di Rosso Fiorentino.\nLa prima cappella sulla sinistra (cappella Ponzetti) ha dei notevoli affreschi rinascimentali di Baldassarre Peruzzi, che \u00e8 pi\u00f9 noto come architetto: egli dipinse sull'altare la \"Madonna col Bambino tra le sante Brigida e Caterina e il cardinale Ferdinando Ponzetti\" (1516), nonch\u00e9 le \"Storie bibliche\" nel catino absidale. Qui si trovano anche due monumenti funebri della famiglia Ponzetti, databili al 1505 e il 1509.\nLa seconda cappella a sinistra (cappella Mignanelli) ha dei marmi presi dal Tempio di Giove Capitolino. Sull'altare la \"Madonna in gloria tra i santi Ubaldo e Girolamo\" \u00e8 di Marcello Venusti, mentre la lunetta esterna mostra la \"Cacciata dal Paradiso terrestre\" e la \"Famiglia di Adamo\" di Filippo Lauri (1657).\nLa tribuna ottagona venne disegnata pure dal Sangallo e ornata da stucchi disegnati da Pietro da Cortona. Nel tamburo si aprono una serie di cappelle affrescate, sopra le quali si trovano delle tele: da destra \"Visitazione\" di Carlo Maratta (1655), \"Presentazione al Tempio\" di Baldassarre Peruzzi (1524), \"Nascita della Vergine\" di Raffaello Vanni e \"Transito della Vergine\" di Giovanni Maria Morandi. La prima cappella a destra dell'altare (Olgiati), ha un \"Battesimo di Ges\u00f9\" di Orazio Gentileschi (1607), mentre quella a sinistra un Crocifisso quattrocentesco e un altare marmoreo dorato e dipinto della scuola di Andrea Bregno (1490 circa), donato da Innocenzo VIII. La \"Nativit\u00e0\" e l\"Annunciazione\" sono del Passignano, mentre la decorazione della volta e del catino absidale \u00e8 di Francesco Albani (1612-14) e le \"Sante\" nel sottarco di Lavinia Fontana (1611-1614). In un'altra cappella a sinistra anche l\"Adorazione dei pastori\" del Sermoneta.\nOrgano.\nNella chiesa, collocato sopra la cantoria di sinistra, vi \u00e8 un antico organo di impianto ottocentesco, forse contenente materiale precedente, di 14 registri non pi\u00f9 funzionante, collocato in una cassa barocca costruita negli anni 1656-1661. In precedenza la chiesa disponeva di un organo costruito nel 1506 da Giovanni Matteo di Niccol\u00f2 e Giovanni Francesco Donadio detto il Mormanno. In occasione dei lavori di rinnovamento della chiesa al tempo di Alessandro VII, questo strumento fu smontato e rimontato nel 1665 nella chiesa di Santa Maria Assunta ad Ariccia dall'organaro Matteo Marione.\nChiostro.\nUn altro elemento di spicco della chiesa \u00e8 il chiostro del Bramante (1500-1504), costruito dal Bramante per il cardinale Oliviero Carafa. Rappresenta una delle opere pi\u00f9 importanti del Rinascimento cinquecentesco e fu tra le prime opere romane progettate da Bramante dopo il periodo milanese.\nLa pianta quadrata \u00e8 ottenuta attraverso la ripetizione di un modulo pari alla larghezza del portico, che dimensiona il vuoto centrale (4x4) e il refettorio adiacente (2x4).\nLo spazio centrale \u00e8 circondato da 16 pilastri (16 \u00e8 un numero perfetto secondo Vitruvio) che formano un portico continuo di volte a crociera.\nIn alzato \u00e8 costituito da due ordini, proporzionati secondo la regola vitruviana, seguita poi tra gli altri da Leon Battista Alberti e dal Serlio, che vuole il secondo ordine diminuito in altezza di 1/4 rispetto al primo.\nIl primo livello al piano terreno presenta un ordine di paraste ionico che sostiene una trabeazione con fregio continuo, propria dell'ordine, con una concatenazione di archi a tutto sesto impostati su alette, tipica dell'architettura classica romana.\nAl secondo livello invece vi \u00e8 un ordine di paraste pseudo-corinzio, che rigirano sui fianchi in corrispondenza delle alette del primo livello, con l'inserimento di colonne libere, dello stesso ordine, che raddoppiano il passo delle arcate sottostanti.\nIl linguaggio severo, privo di ogni decorazione, differenzia profondamente questa dalle opere realizzate da Bramante durante il precedente periodo milanese, dove l'architetto urbinate aveva invece fatto ampio ricorso a decorazioni di gusto lombardo.\nAll'interno del portico le lunette sul muro di fondo sono affrescate con \"Storie della vita della Vergine\", alle quali si aggiungono episodi legati alla chiesa e all'immagine miracolosa.\nIl chiostro \u00e8 sede di mostre d'arte temporanee."}
{"id": "692388", "revid": "2135063", "url": "https://it.wikipedia.org/wiki?curid=692388", "title": "Spread Your Wings", "text": "Spread Your Wings \u00e8 una canzone dei Queen scritta da John Deacon ed estratta il 2 febbraio 1978 come secondo singolo dall'album \"News Of The World\", dell'anno precedente.\nIl brano.\nScritta da John Deacon, la canzone, sebbene non sia stata una vera e propria \"hit\", \u00e8 molto popolare tra i fan, ed \u00e8 inclusa nell'album \"Live Killers\" del 1979. \"Spread Your Wings\" fu inoltre la prima canzone dei Queen senza cori o armonie vocali ad essere pubblicata come singolo.\nIl videoclip.\nIl video realizzato per questa canzone \u00e8 stato molto probabilmente ripreso subito prima, o subito dopo, il video per il singolo \"We Will Rock You\", hit precedente della band. Si vedono i membri del gruppo nel giardino della villa di Roger Taylor nel Surrey coperto di neve (infatti i Queen sono vestiti con abiti invernali); Freddie Mercury porta dei singolari occhiali da sole con le lenti a forma di stelle, presenti anch'essi nel video di \"We Will Rock You\", John Deacon e Roger Taylor indossano degli stivali da pioggia in plastica (molto ben visibili nel video di \"We Will Rock You\"), mentre Brian May, in entrambi i video, non usa la sua Red Special, ma una replica della sua chitarra, costruita per lui dal liutaio John Birch.\nLato B.\nLa B-side del singolo \u00e8 Sheer Heart Attack, anch'essa tratta da \"News of the World\". Doveva essere la title-track dell'omonimo album, ma non c'era spazio per la canzone, oltre al fatto che era ancora in fase di registrazione.\nIl brano fu composto all'inizio della carriera della band dal batterista Roger Taylor, che nella registrazione in studio suona il basso e la chitarra ritmica oltre che la batteria.\nEsecuzione Live.\n\"Sheer Heart Attack\" \u00e8 stata suonata nei concerti, tra le tracce finali, tra la fine degli anni settanta e l'inizio degli anni ottanta (fino all The Works Tour) \u00c8 un brano dalle venature punk, che anticipa il thrash e lo speed metal. Nei concerti veniva spesso accompagnata da intermezzi \"noise\" ed effetti volutamente cacofonici della chitarra di Brian May.\nCover.\nI Blind Guardian eseguirono nel 1992 una cover di \"Spread Your Wings\", ma in versione metal rispetto all'originale."}
{"id": "692409", "revid": "1745361", "url": "https://it.wikipedia.org/wiki?curid=692409", "title": "Gea", "text": "Gea o Geo o Ge (), oppure Gaia (in greco ionico e quindi nel greco omerico \"G\u00e0ia\"), \u00e8, nella religione e nella mitologia greca, la dea primordiale, quindi la potenza divina, della Terra. \nDea primigenia dall'inesauribile forza creatrice, \u00e8 considerata nella religione greca l'origine stessa della vita. Fu madre di molti figli, tra cui Urano (il cielo), Ponto (il mare), e i dodici Titani, a loro volta progenitori degli dei Olimpici. Corrisponde alla romana Tellus.\nGaia (Gea) nella \"Teogonia\" di Esiodo.\nLa \"Teogonia\" di Esiodo racconta come, dopo Caos (), sorse l'immortale Gaia (), progenitrice dei Titani e degli d\u00e8i dell\u2019Olimpo.\nDa sola e senza congiungersi con nessuno, Gaia genera Urano (, Cielo stellante) pari alla Terra, gener\u00f2 quindi, sempre per partenogenesi, i monti, le ninfe ( \"n\u00fdmph\u0113\") dei monti e Ponto (, il Mare).\nUnendosi a Urano, Gaia genera i Titani (): Oceano (), Ceo (), Crio (), Iperione (), Giapeto (), Teia (), Rea ( oppure ), Temi (), Mnemosine (), Febe (), Teti () e Crono ().\nDopo i Titani, l'unione tra Gaia e Urano genera i tre Ciclopi (: Bronte, Sterope e Arge); e gli Ecatonchiri (): Cotto, Briareo e Gige dalle cento mani e dalla forza terribile.\nUrano, tuttavia, impedisce che i figli da lui generati con Gaia, i dodici Titani, i tre Ciclopi e i tre Centimani, vengano alla luce. La ragione di questo rifiuto risiederebbe, per Cassanmagnago, nella loro \"mostruosit\u00e0\". Ecco che la madre di costoro, Gaia, costruisce dapprima una falce e poi invita i figli a disfarsi del padre che li costringe nel suo ventre. Solo l'ultimo dei Titani, Crono, risponde all'appello della madre e appena Urano si stende nuovamente su Gaia, Kronos, nascosto lo evira. Il sangue versato dal membro evirato di Urano gocciola su Gaia producendo altre divinit\u00e0: le Erinni (: Aletto, Tesifone e Megera), le dee della vendetta, i terribili Giganti () e le Ninfe Melie ().\nPonto (, il Mare) genera Nereo () detto il \"vecchio\", divinit\u00e0 marina sincera ed equilibrata; poi, sempre Ponto ma unitosi a Gaia, genera Taumante (), quindi Forco (), Ceto () dalle belle guance, ed Euribia ().\nGaia e Tartaro generano Tifone () \"a causa dell'aurea\" di Afrodite. Questo essere gigantesco, mostruoso, terribile e potente viene sconfitto dal re degli d\u00e8i (Zeus) e relegato nel Tartaro insieme ai Titani e da dove spira i venti dannosi per gli uomini. Infine Gaia unendosi a Tartaro gener\u00f2 Pallante () un gigante che tent\u00f2 di violentare Atena durante la Gigantomachia nella quale perse la vita.\nGenealogia (Esiodo).\nNon mostrati vi sono i figli di Gea e Ponto, ovvero Nereo, Taumante, Forco, Ceto e Euribia, e Tifone, avuto da Tartaro. \nAltre versioni.\nSecondo Igino, Gea non era una divinit\u00e0 primigenia, ma nacque invece dall'unione tra Etere e Emera, a loro volta figli di Caos e Caligine.\nTra i figli di Gea, oltre a quelli citati nella \"Teogonia\", altre fonti riportano Erittonio (nato dal seme di Efesto caduto sulla terra), Anteo e Cariddi (da Poseidone), Trittolemo (da Oceano), Bisalte (da Elio), Ofiotauro, Pitone, i Gigeni, i Cureti, e altri ancora.\nAltri miti riguardanti Gea.\nIrata con Urano che aveva gettato nel Tartaro i precedenti figli, Gea incita i Titani a sopraffare il padre: tutti accolgono l'invito di Gea tranne Oceano. Aggredito il padre, Crono lo evira. \nZeus cel\u00f2 Elara, una delle sue amanti, dalla vista di Hera nascondendola sotto terra. Talvolta viene quindi riportato che il gigante Tizio, il figlio che Zeus ebbe da Elara, sia stato in realt\u00e0 figlio di Elara e di Gea.\nGea concesse l'immortalit\u00e0 ad Aristeo.\nAlcuni studiosi credono che Gea fosse la divinit\u00e0 che originariamente parlava per bocca dell'Oracolo di Delfi. Ella pass\u00f2 i suoi poteri, a seconda delle versioni, a Poseidone, Apollo o Temi. Apollo \u00e8 il dio a cui pi\u00f9 di ogni altro \u00e8 collegato l'Oracolo di Delfi, esistente da lungo tempo gi\u00e0 all'epoca di Omero, perch\u00e9 in quel luogo aveva ucciso il figlio di Gea Pitone, impossessandosi dei suoi poteri ctonii. Hera pun\u00ec Apollo per questo gesto costringendolo a servire per nove anni come pastore presso il re Admeto.\nNell'antica Grecia i giuramenti fatti in nome di Gea erano considerati quelli maggiormente vincolanti, assieme a quelli in nome di Ade e del fiume infernale Stige.\nGea nell'arte.\nNell'arte classica Gea poteva essere rappresentata in due modi diversi:"}
{"id": "692417", "revid": "111433", "url": "https://it.wikipedia.org/wiki?curid=692417", "title": "Sito archeologico di Delfi", "text": ""}
{"id": "692418", "revid": "628767", "url": "https://it.wikipedia.org/wiki?curid=692418", "title": "Provincia di Corrientes", "text": "Corrientes \u00e8 una provincia dell'Argentina, situata a nord-est tra due fiumi (il fiume Paran\u00e1 al ovest e nord e al est il fiume Uruguay, che confina con (a partire da Nord, in senso orario): il Paraguay, la provincia di Misiones, il Brasile e le province Entre R\u00edos, Santa Fe e Chaco.\nOltre allo spagnolo, la Provincia di Corrientes ha la lingua Guaran\u00ed come ufficiale nel 2004; essendo \"Taragui Tet\u00e3mini\" il nome ufficiale alternativo.\nFino al 2010 era l'unica provincia con una lingua co-ufficiale, aggiungendo la Provincia del Chaco in quell'anno.\nGeografia.\nQuesta provincia \u00e8 il massimo esponente della Mesopotamia argentina poich\u00e9 si trova quasi totalmente circondata di fiumi grandi e medi, e nella sua depressione centrale si trovano gli enormi pantani chiamati dell'Iber\u00e1. Al sud dell'Iber\u00e1 si trova un altopiano (\"meseta\") coperto di selve chiamate del Payubr\u00e9.\nDipartimenti.\nLa provincia \u00e8 divisa in 25 dipartimenti:\nOgni dipartimento provinciale \u00e8 suddiviso in comuni (\"municipios\") i quali, a loro volta, a seconda del numero di abitanti, si distinguono in comuni di prima, seconda o terza categoria."}
{"id": "692419", "revid": "339392", "url": "https://it.wikipedia.org/wiki?curid=692419", "title": "33. Waffen-Grenadier-Division der SS", "text": ""}
{"id": "692420", "revid": "1543377", "url": "https://it.wikipedia.org/wiki?curid=692420", "title": "Istologia", "text": "L'istologia (dal greco \"\u1f31\u03c3\u03c4\u03cc\u03c2\" (\"hist\u00f3s\"), tela e \"\u03bb\u03cc\u03b3\u03bf\u03c2\" (\"l\u00f3gos\"), studio) \u00e8 la branca della biologia che studia i tessuti vegetali e animali.\nL'istologia viene applicata nella medicina, dove riveste un ruolo importante nell'anatomia patologica e nella descrizione dei fenomeni morbosi, essenziale anche per le analisi pre- e post-operatorie in ambito medico e chirurgico.\nI tessuti sono tipi cellulari differenziati per forma e funzione che sono presenti solo negli animali e nelle piante.\nStoria.\nL'istologia ebbe un importante precursore nel barone Albrecht von Haller (1708 - 1777), grande figura di scienziato, letterato ed erudito del XVIII secolo. Questi fu il primo a suggerire una organizzazione strutturale microscopica dei corpi viventi, che egli riconduceva a delle invisibili \"fibre\". Le fibre di von Haller costituivano i componenti fondamentali degli organi, e venivano distinte in tre tipi fondamentali: le \"fibre strutturali\", che andavano a costituire i vasi sanguigni, le membrane che possono essere assimilate ai moderni connettivi, le \"fibre irritabili\", capaci di rispondere agli stimoli, corrispondenti al tessuto muscolare e infine le \"fibre sensibili\", corrispondenti al tessuto nervoso.\nL'istologia moderna, tuttavia, intesa come studio delle cellule che compongono i diversi tessuti, nacque solo nella met\u00e0 del XIX secolo, come conseguenza della teoria cellulare formulata nella sua prima enunciazione nel 1838 da Matthias Jacob Schleiden e Theodor Schwann. Fu solo a partire da questa rivoluzionaria scoperta, che riconobbe nella cellula l'unit\u00e0 strutturale e funzionale fondamentale dei viventi che, anche grazie ai progressi effettuati nel campo della microscopia, si inizi\u00f2 ad analizzare la struttura microscopica degli organi, e a studiare e classificare i diversi tipi cellulari che compongono i vari tessuti.\nNomi importanti dell'istologia di met\u00e0 ottocento furono Fran\u00e7ois Magendie e Charles Bell, che concentrarono i loro studi sul tessuto nervoso e giunsero indipendentemente a distinguere i nervi sensitivi dai nervi motori nel midollo spinale, e Albert von K\u00f6lliker, allievo del grande anatomista e fisiologo Jakob Henle, che studi\u00f2 l'organizzazione del tessuto muscolare sia liscio che striato.\nJan Evangelista Purkyn\u011b diede importanti contributi all'istologia del tessuto nervoso, tanto che sono molte le strutture che portano il suo nome, e fu il primo a descrivere l'anatomia del neurone. Anche lo spagnolo Ramon y Cayal condusse importanti studi sul tessuto nervoso, e contribu\u00ec a formulare quella che sarebbe rimasta nota come \"Teoria del neurone\", con la quale si definivano molte delle peculiarit\u00e0 della cellula nervosa, il modello di trasmissione degli impulsi, e soprattutto l'unit\u00e0 strutturale e funzionale del neurone stesso. Cayal condivise il Premio Nobel per la medicina con Camillo Golgi, altra figura fondamentale dell'istologia, anch'egli studioso del sistema nervoso nonch\u00e9 scopritore della struttura cellulare che porta il suo nome.\nClassificazione istologica dei tessuti.\nI tessuti sono strutture costituite da cellule simili per morfologia e/o per funzione, deputati a svolgere uno o pi\u00f9 determinati compiti all'interno dell'organismo. Secondo la classificazione corrente, esistono quattro tipi di tessuti fondamentali:\nQuesti quattro tessuti fondamentali derivano dai tessuti o foglietti embrionali:\nTecniche istologiche.\nL'istologia studia la morfologia dei tessuti, e le cellule che li compongono, sia da un punto di vista morfologico che funzionale. Strumento essenziale per l'istologia \u00e8 il microscopio ottico, che permette l'osservazione diretta dei tessuti che si vogliono studiare. Perch\u00e9 tale osservazione sia possibile, tuttavia, questi devono essere lavorati e trattati in vari modi: devono essere tagliati in strisce sottilissime, cos\u00ec da poter essere osservati in controluce, devono essere colorati in vari modi, cos\u00ec da poter essere pi\u00f9 facilmente riconoscibili e distinguibili, e devono infine essere trattati in modo da prevenirne la decomposizione e permetterne la conservazione per analisi successive. Un tessuto che sia stato in questo modo trattato prende il nome di preparato istologico.\nScienze correlate.\nL'istologia \u00e8 una branca della biologia; il suo campo di studi \u00e8 inoltre strettamente correlato a quello di altre branche biologiche e cliniche:"}
{"id": "692421", "revid": "21880", "url": "https://it.wikipedia.org/wiki?curid=692421", "title": "Parco Naturale Regionale dell'Aveto", "text": ""}
{"id": "692425", "revid": "830939", "url": "https://it.wikipedia.org/wiki?curid=692425", "title": "Marcus Rutilius Lupus", "text": ""}
{"id": "692427", "revid": "793215", "url": "https://it.wikipedia.org/wiki?curid=692427", "title": "Carmine Abbagnale", "text": "Palmar\u00e8s.\nCon il fratello Giuseppe e il timoniere Giuseppe Di Capua nel corso degli anni ottanta e novanta del secolo scorso ha vinto due titoli olimpici e sette titoli mondiali nella specialit\u00e0 del due con. Quando il fratello si ritir\u00f2, Carmine vinse ancora un argento mondiale (in coppia con Gioacchino Cascone)."}
{"id": "692428", "revid": "729019", "url": "https://it.wikipedia.org/wiki?curid=692428", "title": "Marco Rutilio Lupo", "text": "Biografia.\nEsponente della \"Gens Rutilia Lupia\", fu governatore e prefetto d'Egitto sotto Traiano, dal 114 al 5 gennaio del 117 d.C., quando gli ebrei giunsero ad Alessandria d'Egitto. Davanti a lui si tenne, nel 115 d.C., uno storico processo riguardante i rapporti tra patrono e liberto, nel tentativo di definire una controversa questione giuridica.\nNel 116 d.C. represse con la forza una rivolta degli ebrei di Cirene, che si erano sollevati contro i Greci e i Romani."}
{"id": "692429", "revid": "1305772", "url": "https://it.wikipedia.org/wiki?curid=692429", "title": "Madre Terra", "text": ""}
{"id": "692436", "revid": "1632387", "url": "https://it.wikipedia.org/wiki?curid=692436", "title": "Antigone (Sofocle)", "text": "Antigone () \u00e8 una tragedia di Sofocle, rappresentata per la prima volta ad Atene alle Grandi Dionisie del 442 a.C.\nL'opera appartiene al ciclo di drammi tebani ispirati alla drammatica sorte di Edipo, re di Tebe, e dei suoi discendenti. Altre due tragedie di Sofocle, l\"Edipo re\" e l\"Edipo a Colono\", descrivono gli eventi precedenti, bench\u00e9 siano state scritte anni dopo.\nTrama.\nL'opera narra la vicenda di Antigone, che decide di dare sepoltura al cadavere del fratello Polinice, pur contro la volont\u00e0 del nuovo re di Tebe, Creonte, che l'ha vietata con un decreto. Polinice, infatti, \u00e8 morto assediando la citt\u00e0 di Tebe, comportandosi come un nemico: non gli devono quindi essere resi gli onori funebri. Scoperta, Antigone viene condannata dal re a vivere il resto dei suoi giorni imprigionata in una grotta. In seguito alle profezie dell'indovino Tiresia e alle suppliche del coro, Creonte decide infine di liberarla, ma \u00e8 troppo tardi perch\u00e9 Antigone nel frattempo si \u00e8 suicidata impiccandosi. Questo porta prima al suicidio del figlio di Creonte, Emone, promesso sposo di Antigone, e poi della moglie Euridice, lasciando Creonte solo a maledirsi per la propria intransigenza.\nPrologo (vv. 1-99): Sorge l'alba, il giorno dopo che Eteocle e Polinice, figli di Edipo, si sono dati la morte l'un l'altro nel combattere per il trono di Tebe. Antigone, loro sorella, informa l'altra sorella, Ismene, che Creonte, nuovo re della citt\u00e0, parrebbe intenzionato a dare onoranze funebri al corpo di Eteocle, lasciando invece insepolto quello di Polinice. La cosa non \u00e8 stata ancora annunciata ufficialmente, ma se cos\u00ec sar\u00e0 - afferma Antigone - lei cercher\u00e0 di dare comunque sepoltura a Polinice, sfidando l'ordine del re e chiede alla sorella di aiutarla. Ismene, spaventata, si tira indietro ed Antigone tenter\u00e0 l'impresa da sola.\nParodo (vv. 100-162): Entra il coro di anziani tebani, trionfante perch\u00e9 l'esercito invasore guidato da Polinice \u00e8 stato sconfitto da quello tebano con a capo Eteocle, e annuncia l'imminente arrivo del nuovo re Creonte.\nPrimo episodio (vv. 163-331): Creonte, nel proclamarsi re di Tebe, come previsto decreta che il corpo di Polinice sia lasciato in pasto a uccelli e cani e che chiunque si opponga a questa decisione sia punito con la morte. Arriva per\u00f2 una guardia che, timorosamente, informa il sovrano che qualcuno ha contravvenuto al suo ordine, gettando della sabbia sul corpo di Polinice e compiendo dunque il rito funebre. Furioso, Creonte \u00e8 convinto che tale atto sia opera di cittadini contrari al suo governo e congeda bruscamente la guardia con l'ordine di individuare il colpevole.\nPrimo stasimo (vv. 332-375): Il coro si lancia in un elogio dell'ingegno umano: molte sono le cose mirabili al mondo, ma nessuna \u00e8 come l'uomo, che ha saputo sottomettere la terra e gli animali alla propria creativit\u00e0, ha organizzato la propria vita in maniera civile tramite le leggi e ha trovato la cura a molte malattie. Tuttavia l'ingegno umano pu\u00f2 volgersi anche al male e distruggere quelle cose che esso stesso ha costruito.\nSecondo episodio (vv. 376-581): Appare nuovamente la guardia, recando con s\u00e9 Antigone. Racconta che, dopo aver tolto la sabbia sopra il corpo di Polinice ed essere rimasto in attesa, ha visto la ragazza che tornava a seppellire nuovamente il corpo. Antigone non nega di aver commesso il fatto, anzi afferma che la sepoltura di un cadavere \u00e8 un rito voluto dagli dei, potenze molto superiori a Creonte. Il re reagisce furiosamente, rinfacciandole il mancato rispetto dei suoi ordini, tanto pi\u00f9 impudente, dato che Antigone \u00e8 una donna, e confermando la sua condanna a morte. Antigone \u00e8 sua nipote, ma le questioni di Stato prevalgono sugli affetti. Appare Ismene, ora desiderosa di morire insieme alla sorella; Antigone rifiuta il suo appoggio, dopo che nel momento del bisogno era stata lasciata sola. Alla fine Creonte fa portare via in catene entrambe le donne, ma solo Antigone \u00e8 condannata.\nSecondo stasimo (vv. 582-625): Il coro riflette in maniera sconsolata su quanto effimera sia la vita umana, colpita da sventure continue e senza un comprensibile disegno.\nTerzo episodio (vv. 626-780): Appare Emone, figlio di Creonte, molto preoccupato perch\u00e9 Antigone \u00e8 la sua promessa sposa, ma il re si mostra risoluto: Emone non potr\u00e0 che sottostare al volere di suo padre. Il figlio ribatte che la popolazione parteggia per Antigone e spera che sia salvata, ma Creonte \u00e8 assolutamente irremovibile, anzi minaccia il figlio di far uccidere Antigone sotto i suoi occhi. Disperato e sdegnato, Emone corre via.\nTerzo stasimo (vv. 781-801): Il coro canta di Eros, la cui forza \u00e8 invincibile nel rendere folli tutti coloro che ne sono colpiti.\nQuarto episodio (vv. 802-943): Antigone lamenta, insieme al coro solidale con lei, la propria triste sorte di fanciulla destinata a morire prima ancora di conoscere il matrimonio, quando appare Creonte. Egli afferma che, per non contaminarsi di un crimine odioso agli dei (uccidere una propria consanguinea), si limiter\u00e0 a lasciarla in una grotta, perch\u00e9 lei l\u00ec muoia o viva nella sua prigione lontana da tutti. Antigone non \u00e8 risollevata, immaginandosi sola e disperata per il resto dei suoi giorni, mentre le guardie la portano via.\nQuarto stasimo (vv. 944-987): Il coro ricorda alcuni personaggi mitologici la cui sorte fu quella di essere imprigionati: Danae, Licurgo e i figli di Cleopatra.\nQuinto episodio (vv. 988-1114): Appare Tiresia, indovino cieco, che si rivolge a Creonte affermando che la citt\u00e0 \u00e8 impura a causa della mancata sepoltura di Polinice (del resto anche Polinice, come Antigone, era nipote di Creonte, che quindi compiva tale sfregio verso un consanguineo). Creonte dovrebbe quindi abbandonare le proprie posizioni. Il re accusa Tiresia di fare tali affermazioni per tornaconto personale e riafferma il proprio primato di sovrano, contro i poteri dell'indovino. Andandosene, Tiresia gli d\u00e0 un ultimo avvertimento: stia attento, perch\u00e9 le Erinni stanno per muoversi contro di lui. Il re resta profondamente turbato dalle parole dell'indovino e discutendo con il coro degli anziani decide infine di dare sepoltura a Polinice e liberare Antigone.\nQuinto stasimo (vv. 1115-1152): Il coro \u00e8 contento per il ravvedimento di Creonte ed invoca il dio Dioniso perch\u00e9 guardi benevolo alla citt\u00e0 a lui prediletta.\nEsodo (vv. 1153-1353): Arriva un messaggero, che informa il coro e la moglie di Creonte Euridice degli ultimi avvenimenti: il re, una volta seppellito Polinice, ha udito il lamento del figlio Emone provenire dalla grotta di Antigone. L\u00ec vede Antigone, che si \u00e8 impiccata per non passare il resto della sua vita imprigionata: l'ordine del re di liberarla \u00e8 arrivato troppo tardi. Emone, piangendone la perdita, nel vedere il padre ha tentato di colpirlo con la spada, ma, mancatolo, ha rivolto l'arma contro se stesso, uccidendosi. Di fronte a queste notizie, ammutolita, Euridice rientra nel palazzo. Arriva Creonte con il cadavere di Emone, rimpiangendo la propria stoltezza che ha portato il figlio alla morte, quando si presenta un secondo messaggero, che riferisce che anche la moglie Euridice si \u00e8 tolta la vita. A questo punto la rovina del re \u00e8 completa: egli si definisce uccisore del figlio e della moglie e, disperato, invoca la morte anche per s\u00e9.\nCommento.\nLa legittimit\u00e0 della legge.\nSofocle illustra in questo dramma l'eterno conflitto tra autorit\u00e0 e potere: in termini contemporanei, \u00e8 il problema della legittimit\u00e0 del diritto positivo. Il contrasto tra Antigone e Creonte si riferisce infatti (almeno in parte) alla disputa tra leggi divine e leggi umane. Le prime, i cosiddetti \u1f04\u03b3\u03c1\u03b1\u03c0\u03c4\u03b1 \u03bd\u03cc\u03bc\u03b9\u03bc\u03b1 (\"\u00e0grapta n\u00f2mima\": corpus di leggi consuetudinario, ritenuto di origine divina, prerogativa del \u03b3\u03ad\u03bd\u03bf\u03c2, \"g\u00e9nos\") sono difese da Antigone, mentre Creonte si affida al \u03bd\u03cc\u03bc\u03bf\u03c2 (\"n\u00f2mos\", corpus delle leggi della \u03c0\u03cc\u03bb\u03b9\u03c2, \"polis\"). Il punto di forza del ragionamento di Antigone consiste nel sostenere che un decreto umano (il \u03bd\u03cc\u03bc\u03bf\u03c2, \"nomos\") non pu\u00f2 non rispettare una legge divina (gli \u1f04\u03b3\u03c1\u03b1\u03c0\u03c4\u03b1 \u03bd\u03cc\u03bc\u03b9\u03bc\u03b1). Al contrario, il divieto di Creonte \u00e8 l'espressione di una volont\u00e0 tirannica, basata sul principio del \u03bd\u03cc\u03bc\u03bf\u03c2 \u03b4\u03b5\u03c3\u03c0\u03cc\u03c4\u03b7\u03c2 (\"nomos despotes\"), ovvero della legge sovrana: egli osa porre tali leggi al di sopra dell'umano e del divino.\nL'autorit\u00e0 di Creonte.\nCreonte appare dunque come un despota chiuso nelle sue idee, geloso della propria immagine e timoroso di apparire debole di fronte a una donna. Ogni tipo di disobbedienza individuale alle sue idee gli appare come un'opposizione politica. Tale personaggio, a un ateniese del V secolo a.C., doveva apparire come la tipica figura del sovrano dispotico e non illuminato, incapace di prevedere le conseguenze delle proprie azioni e, soprattutto, incapace di frenare la sua collera. Egli ragiona forse in maniera corretta quando afferma di dover anteporre la legge agli affetti familiari (Antigone e Polinice erano entrambi suoi nipoti), ma, da l\u00ec, arriva a pretendere di contravvenire anche a leggi non scritte, sentite come divine. Soltanto alla fine Creonte riconosce i suoi errori, tale ammissione per\u00f2 non corrisponde a una maturazione od evoluzione del personaggio, bens\u00ec solo a un riconoscimento della catastrofe cui \u00e8 stato portato dal proprio comportamento.\nLa ribellione di Antigone.\nIn una societ\u00e0 come quella dell'antica Grecia dove la politica (gli affari che concernono la citt\u00e0) \u00e8 esclusiva degli uomini, il ruolo di dissidente della giovane donna Antigone si carica di molteplici significati, ed \u00e8 rimasto anche dopo millenni un esempio sorprendente di complessit\u00e0 e ricchezza drammaturgica. La ribellione di Antigone non riguarda soltanto la sottomissione al \"nomos\" del re, ma anche il rispetto delle convenzioni sociali che vedevano la donna come sempre sottomessa e rispettosa della volont\u00e0 dell'uomo (in tutta la Grecia ma ancor pi\u00f9 ad Atene). Creonte trova intollerabile l'opposizione di Antigone non solo perch\u00e9 si contravviene a un suo ordine, ma anche perch\u00e9 a farlo \u00e8 una donna. In questo senso, le azioni di Antigone potrebbero anche essere considerate un atto di \"hybris\", di tracotanza. Nel suo ribellarsi per\u00f2 la donna risulta essere una figura meno dirompente di altre eroine come Clitennestra o Medea, poich\u00e9 la sua azione non \u00e8 rivolta a scardinare le leggi su cui si fonda la \"polis\", ma solo a tutelare i suoi affetti familiari.\nI contrasti.\nOltre al gi\u00e0 notato contrasto tra Antigone e Creonte, nell'opera vi sono ulteriori contrasti significativi, ad esempio quello tra Creonte ed Emone: Creonte incarna infatti la figura dell\"an\u00e8r\" (il vero maschio, il \"vir\" dei Romani), mentre Emone rappresenta il ragazzo, innamorato della sua donna, che non teme di perdere la virilit\u00e0 mostrando i suoi sentimenti.\n\u00c8 inoltre riscontrabile un ulteriore contrasto tra Antigone e Ismene (sorella della protagonista): ci\u00f2 \u00e8 atto a evidenziare la figura eroica di Antigone, contrapponendola a quella tradizionale di Ismene, che, al contrario, rappresenta il modello femminile del suo tempo di donna debole, sottomessa all'uomo e obbediente al potere. Si pu\u00f2 peraltro intendere Ismene anche come il contraltare debole di Antigone, ossia come colei che esprime i dubbi che sono in effetti anche di Antigone stessa, che per\u00f2 si risolve ad agire.\n\"Estetica\".\nA questa tragedia s'ispir\u00f2 il filosofo tedesco Hegel nell'opera \"Estetica\", per mettere in evidenza il dissidio sussistente tra legge della famiglia e legge dello Stato (in particolare lo Stato assoluto), entrambe legittimate a sussistere in quanto espressione di aggregazioni sociali consolidate. Hegel d\u00e0 per\u00f2 un valore maggiore alla legge dello Stato, in quanto pi\u00f9 evoluta rispetto alla pi\u00f9 antica e quindi meno sviluppata istituzione familiare.\nRappresentazioni significative.\nAntigone contro i totalitarismi.\nPresentando lo scontro tra privato cittadino e Stato dispotico, l\"Antigone\" \u00e8 stata spesso vista, in tempi moderni, come una metafora dei diritti del singolo contro gli Stati totalitari (nonostante Sofocle nella sua opera non si schieri apertamente a favore di nessuna delle due parti). Gi\u00e0 in passato il dramma di Sofocle aveva ispirato analoghe tragedie, in cui l'argomento politico \u00e8 messo in evidenza (come nell\"Antigone\" di Alfieri).\nIl primo a proporre la rilettura dell\"Antigone\" di Sofocle come un simbolo dell'anti-totalitarismo fu il poeta e antifascista italiano Lauro De Bosis, il quale ne pubblic\u00f2 una nuova traduzione italiana, pochi anni prima di morire in un'azione di volantinaggio aereo antifascista. Ci furono in seguito numerose riletture di questo tipo, comprendenti sia versioni moderne del personaggio e rifacimenti sia messe in scena dell'originale dramma sofocleo, in chiave libertaria contro i regimi: emblematiche, a questo proposito, la versione di Walter Hasenclever (1917) e le rappresentazioni di Bertolt Brecht a Zurigo (1948) e Salvador Espriu (1955), contro i rispettivi regimi oppressivi (la Germania nazista e la Spagna franchista) in un periodo in cui tali Stati erano caratterizzati dal totalitarismo o ne erano appena usciti.\nAnche il Teatro Harbin, proveniente dalla Cina, present\u00f2 a Delfi nel 1980 una versione dell'opera che metteva in guardia contro i soprusi di un'autorit\u00e0 ingiusta, rappresentando Antigone in maniera assolutamente positiva e Creonte come rappresentante del male.\nSempre nell'ottica di critica ai totalitarismi la regista Liliana Cavani nel 1969 opera una trasposizione in chiave moderna dell'Antigone nel film \"I cannibali\".\nMolti dialoghi del film \"La Rosa Bianca\" di Marc Rothemund, incentrato sulla resistente antinazista Sophie Scholl, sono ispirati all\"Antigone\".\n\"Antigone\" nella societ\u00e0.\nNel 1967 a Krefeld, in Germania, l'opera venne messa in scena dal Living Theatre: da una parte un Creonte dispotico e vanaglorioso, che castra i suoi consiglieri, li riduce a cani e parla a un popolo in ginocchio; dall'altra un'Antigone, che rappresenta l'anarchia, dal viso triste e perennemente meravigliato, priva di qualsiasi forza o rigidezza morale. La messa in scena peraltro si apre con la guerra tra Tebe e Argo, tra sirene belliche e una convulsa atmosfera di bombardamento, che culmina nella reciproca uccisione di Eteocle e Polinice. Evidente era il riferimento (e la critica) alla guerra del Vietnam.\nImportante anche la rappresentazione diretta da Andrzej Wajda con lo Stary Teatr di Cracovia, Polonia, messa in scena anch'essa a Delfi nel 1989. In questo spettacolo, Antigone non \u00e8 sola ad avanzare le proprie istanze, ma appoggiata da vari settori della societ\u00e0 moderna: soldati polacchi vittoriosi contro i tedeschi, studenti in manifestazione, operai dei cantieri di Danzica in rivolta. A sostenere le ragioni di Creonte ci sono invece funzionari di partito. Come nel testo sofocleo, anche qui appare impossibile giungere a qualsiasi mediazione."}
{"id": "692439", "revid": "436907", "url": "https://it.wikipedia.org/wiki?curid=692439", "title": "It's Late", "text": "It's Late \u00e8 una canzone dei Queen scritta da Brian May ed estratta il 2 febbraio 1978 (solo in USA) come terzo ed ultimo singolo dall'album \"News of the World\", dell'anno precedente.\nIl brano.\n\"It's Late\" \u00e8 la decima traccia dell'album \"News of the World\" ed \u00e8 una delle canzoni pi\u00f9 lunghe in assoluto dei Queen, oltre 6 minuti. Nel brano, la voce di Freddie Mercury arriva a raggiungere note altissime, soprattutto verso la fine.\nIn USA la canzone \u00e8 stata pubblicata come singolo il 2 febbraio 1978 (lo stesso giorno in cui in tutto il mondo, sempre tratto dallo stesso album, veniva pubblicato il singolo \"Spread Your Wings\") ed \u00e8 entrata nelle classifiche ma senza grandi successi.\nIl brano nel 1997 \u00e8 stato incluso nella raccolta \"Queen Rocks\".\nLato B.\nLa B-side del singolo \u00e8 Sheer Heart Attack, anch'essa tratta da \"News of the World\". Doveva essere la Title-Track dell'omonimo album, ma non c'era spazio per la canzone, oltre al fatto che era ancora in fase di registrazione.\nIl brano fu composto all'inizio della carriera della band dal batterista Roger Taylor, che nella registrazione in studio suona il basso, la chitarra ritmica e la batteria.\nEsecuzione Live.\n\"Sheer Heart Attack\" \u00e8 stata suonata nei concerti, tra le tracce finali, tra la fine degli anni settanta e l'inizio degli anni ottanta (fino all'Hot Space Tour). \u00c8 un brano dalle venature punk, che anticipa il thrash e lo speed metal. Nei concerti veniva spesso accompagnata da intermezzi \"noise\" e effetti volutamente cacofonici della chitarra di Brian May."}
{"id": "692441", "revid": "1305772", "url": "https://it.wikipedia.org/wiki?curid=692441", "title": "Provincia di Misiones", "text": " \nMisiones \u00e8 una provincia dell'Argentina (29.801\u00a0km\u00b2 capoluogo Posadas). Prende il nome dalle numerose missioni gesuite create tra il 1609 ed il 1773 tra i nativi Guaran\u00ed per convertirli.\nGeografia.\nBench\u00e9 questa provincia argentina si trovi in zone apparentemente subtropicali per l'influsso dei grandi fiumi (Paran\u00e1, Uruguay ed Iguaz\u00fa) che procedono da zone calde tropicali, il clima prevalente ha caratteristiche tropicali umide, ed \u00e8 per questo motivo che fino ad inizi del XX secolo tutto il territorio era coperto di una densa silva paranaense e i suoi suoli sono rossi oxisoli. Tutta la provincia ha d'altra parte come rilievi le due basse cordigliere chiamate Sierra di Missioni e Sierra del Im\u00e1n, ove prosperano ancora boschi di conifere native tra le quali si evidenziano le araucarie \"cury\" o \"cur\u00ed\". Durante gli inverni meridionali, specialmente nel mese di luglio, capitano di notte anche nevicate.\nNel nord di questa provincia argentina risaltano per la loro bellezza e singolarit\u00e0 le grandi cascate del Parco nazionale dell'Iguaz\u00fa, dichiarate Patrimonio dell'umanit\u00e0 dall'UNESCO.\nStoria.\nNel 1811 le truppe di Manuel Belgrano liberarono l'allora vasta provincia di Misiones, che entr\u00f2 a far parte dell'Argentina. Dopo l'invasione portoghese-brasiliana del 1825, in cui fu ucciso il comandante Andr\u00e9s Guazurary, le sue antiche citt\u00e0 e missioni gesuitiche furono distrutte e la provincia rimase praticamente spopolata. Mentre i brasiliani invasero le Misiones Orientales, i paraguaiani opportunisticamente usurparono le \"Misiones\" Occidentali e Centrali; nel 1865 le forze paraguaiane invasero ancora i territori di \"Misiones\" durante la guerra della triplice alleanza (1864\u20131870). In seguito alla sconfitta del Paraguay e all'accordo di pace con l'Argentina, il Paraguay rinunci\u00f2 a rivendicare il territorio di Misiones. Nel 1870 l'Argentina promosse con successo un ripopolamento del territorio non solo con creoli (gauchi) argentini ma anche con immigrati europei di origine italiana, spagnola e specialmente di origine polacca e ucraina e anche danesi, tedeschi ecc, dai quali discende la maggior parte dalla popolazione argentina \"misionera\" attuale.\nNel 1895 l'Argentina dovette rinunciare a 30 mil km\u00b2 a beneficio del Brasile nelle Misiones Orientales a seguito del lodo arbitrale di fronte al presidente statunitense Grover Cleveland.\nNella sentenza Cleveland dichiar\u00f2 che i fiumi Pepiri (anche chiamato Pepiry-Guaz\u00fa) e San Antonio segnano il limite riconosciuto nel 1759 e 1760, dalla commissione mista nominata nel 1750, in accordo al trattato di Madrid, da Spagna e Portogallo.\nLa citt\u00e0 di Clevel\u00e2ndia, nello stato brasiliano di Paran\u00e1, localizzata nell'area contesa, fu nel 1892 cos\u00ec nominata in omaggio al presidente Cleveland, mentre quella di Dion\u00edsio Cerqueira lo fu in omaggio al cancelliere brasiliano Dion\u00edsio Evangelista de Castro Cerqueira, che firm\u00f2 il trattato definitivo.\nDipartimenti.\nLa provincia \u00e8 divisa in 17 dipartimenti:\nOgni dipartimento \u00e8 composto da comuni (\"municipios\"), le cui amministrazioni sono elette dalla popolazione. Dal 2002 i comuni sono a loro volta distinti in comuni di prima categoria e di seconda categoria, a seconda del numero degli abitanti."}
{"id": "692448", "revid": "599013", "url": "https://it.wikipedia.org/wiki?curid=692448", "title": "Tiro a segno", "text": "Il tiro a segno \u00e8 una pratica che consiste nel colpire un bersaglio con un'arma da sparo.\nCostituisce anche una pratica sportiva delle olimpiadi.\nStoria.\nLa disciplina avrebbe origini piuttosto antiche e sarebbe collegata all'addestramento militare. Esempi letterari di tiro a segno si hanno nell'Odissea, nella leggenda di Robin Hood ed in quella di Guglielmo Tell.\nUna delle prime competizioni di tiro a segno fu istituita a Bolzano - dove peraltro sin dal 1488 \u00e8 documentata l'esistenza di una \"Sch\u00fctzengesellschaft\" cittadina - su iniziativa privata di Christoph Mayr nel 1594, e la prima gara avvenne il 22 maggio dello stesso anno. Dato che lo sport piaceva molto ai tirolesi, l'imperatrice d'Austria Maria Teresa d'Asburgo, contessa del Tirolo, disciplin\u00f2 tale attivit\u00e0 sportiva.\nIn Italia, la prima societ\u00e0 di tiro a segno nasce a Trieste, con il nome di Societ\u00e0 del Bersaglio nel 1799. Altre societ\u00e0 di tiro a segno nascono nella seconda met\u00e0 dell'ottocento sulla spinta di iniziative ispirate da Giuseppe Garibaldi. In particolare, con un decreto del 1861, Vittorio Emanuele II istituiva una societ\u00e0 allo scopo di promuovere, annualmente, uno o pi\u00f9 tiri a segni nazionali, precisando che il primo si sarebbe dovuto tenere a Torino durante il 1862. L'inaugurazione, che si svolse presso Castello del Valentino, a Torino, ebbe luogo, tuttavia, dal 21 al 27 giugno dell'anno successivo, il 1863, con il motto \"Italiani Unione \u00e8 forza\": erano previste sette categorie, ciascuna delle quali contrassegnate da armi e bersagli diversi. Successivamente la promulgazione della legge 2 luglio 1882, n. 883 istitu\u00ec nel Regno d'Italia l'Unione Italiana Tiro a Segno.\nSport olimpico.\n\u00c8 sport olimpico sin dalla prima edizione dei Giochi olimpici moderni (Atene - 1896).\nLe uniche due olimpiadi in cui non ci sono state gare di tiro a segno sono quelle del 1904 tenutesi a St. Louis (Stati Uniti d'America) e quelle del 1928 tenutesi ad Amsterdam.\n\u00c8 previsto sia l'utilizzo di armi da fuoco che di gas compresso (CO2) o aria.\nFinali.\nTutte le specialit\u00e0 olimpiche si contraddistinguono per avere una finale (con regolamento specifico) dove si affrontano i migliori della gara di qualificazione, ma ripartendo da zero coi punteggi. Questo metodo si applica anche non solo durante le Olimpiadi ma in tutte le competizioni dove queste specialit\u00e0 sono previste (Coppa del Mondo, Campionati Mondiali, Campionati continentali etc).\nNel mondo.\nItalia.\nL'attivit\u00e0 di tiro a segno e praticabile presso i poligoni di tiro presenti nelle varie sezioni dell'Unione Italiana Tiro a Segno. Presso una delle sue sedi \u00e8 possibile esercitarsi in varie discipline tra cui:"}
{"id": "692450", "revid": "1403287", "url": "https://it.wikipedia.org/wiki?curid=692450", "title": "Creodonta", "text": "I creodonti (Creodonta ) sono un ordine estinto di mammiferi carnivori, che vissero dal Paleocene al tardo Miocene.\nCarnivori e Creodonti.\nUn tempo i creodonti erano ritenuti gli antenati dei veri Carnivori, ma ora si pensa che i due gruppi condividessero semplicemente un antenato comune. Alcuni ricercatori ipotizzano invece che i creodonti rappresentino un gruppo di mammiferi di origine diversa, che assomigliava ai veri carnivori per convergenza evolutiva. Le loro origini vanno ricercate addirittura nel Cretaceo superiore, anche se non si diversificarono fino al Cenozoico.\nQuesti animali furono i carnivori terrestri dominanti per venti milioni di anni, tra i 55 e i 35 milioni di anni fa. Il picco della loro abbondanza e della loro diversificazione venne raggiunto nell'Eocene. Condividono con i veri carnivori i carnassiali, denti simili a forbici, evolutisi con la funzione di tagliare la carne, che diedero a entrambi gli ordini la possibilit\u00e0 di dominare la loro nicchia ecologica.\nOrigine e diffusione.\nI creodonti si dispersero per tutto il Nordamerica, per l'Eurasia e per l'Africa. L'aspetto dei creodonti assomigliava a quello dei carnivori odierni: alcuni assomigliavano a gatti, altri a cani, a donnole, orsi e altro ancora. \nDue i gruppi principali: gli ossienidi, vagamente simili a gatti (ma anche a orsi, come \"Sarkastodon\"), che si estinsero presto e il cui rappresentante pi\u00f9 conosciuto \u00e8 \"Oxyaena\", e gli ienodontidi, che si svilupparono in una moltitudine di forme e la cui forma pi\u00f9 nota \u00e8 \"Hyaenodon\". \nTra i creodonti vi furono animali come \"Megistotherium\" e \"Hyainailouros\" che sono ritenuti tra i mammiferi predatori pi\u00f9 grandi di tutti i tempi, della taglia di un grosso orso e con un cranio grande il doppio di quello di una tigre. Secondi in quanto a dimensioni solo ad \"Andrewsarchus mongoliensis\", un essere simile a un lupo gigantesco vissuto nell'Eocene in Asia. Il dominio dei creodonti sui carnivori primitivi, conosciuti come miacidi, inizi\u00f2 a svanire circa 35 milioni di anni fa. Gli ultimi creodonti sopravvissero fino a 8 milioni di anni fa, al limite estremo del Miocene: \"Dissopsalis\", l'ultimo creodonte noto, visse in Pakistan ed era di piccola taglia. Dal Miocene in avanti, fino ai giorni nostri, la nicchia ecologica un tempo occupata dai creodonti \u00e8 appannaggio di felidi, canidi, mustelidi, ursidi e altri carnivori.\nEstinzione.\nNon si conoscono esattamente i motivi dell'estinzione dei creodonti e del perch\u00e9 questi \"carnivori\" vennero rimpiazzati dai veri Carnivori. I cervelli di dimensioni minori e la locomozione plantigrada dei creodonti, in qualche modo meno efficiente specialmente per la corsa, potrebbero aver dato ai carnivori un sottile vantaggio che nel corso di milioni di anni li condusse al pieno successo. Inoltre, la dentatura era leggermente differente. Nei miacidi (e quindi nei carnivori moderni) l'ultimo premolare superiore e il primo molare inferiore sono i carnassiali; gli altri denti in posizione arretrata servono per il nutrimento non a base di carne. Nei creodonti, i carnassiali erano ancora pi\u00f9 indietro, al livello dei molari primo e secondo, o secondo e terzo. Questo significava un nutrimento quasi esclusivamente a base di carne, e ci\u00f2 era chiaramente uno svantaggio nella competizione.\nDa notare che nei moderni felidi, i carnivori attuali dalla dieta maggiormente a base di carne, il secondo e il terzo molare sono scomparsi completamente, e il primo molare superiore dietro i carnassiali \u00e8 diventato vestigiale. I gatti odierni, quindi, mangiano vegetali solo accidentalmente con le interiora della preda erbivora o per aiutarsi a vomitare le palle di pelo o, comunque, molto di rado."}
{"id": "692452", "revid": "1510929", "url": "https://it.wikipedia.org/wiki?curid=692452", "title": "Bel Riose", "text": "Bel Riose \u00e8 un personaggio della saga \"Il Ciclo delle Fondazioni\" di Isaac Asimov.\nBel Riose \u00e8 un giovane generale dell'Impero Galattico, che mostra spesso comportamenti patriottici e cerca in tutti i modi di riportare il suo Impero, in irreversibile e profonda decadenza, alla gloria del regno di Cleon I.\nGiovane (a trentaquattro anni era gi\u00e0 governatore di Siwenna) e carismatico, Riose non fatica ad accattivarsi l'attenzione delle folle. Spesso sembra voler eguagliare le epiche imprese del mitico generale Peurifoy.\nLa massima fama di Bel Riose si ha con l'inizio della guerra contro la Prima Fondazione, con i numerosi successi raggiunti inizialmente.\nIl giovane generale Riose viene richiamato a Trantor dal governo, che teme una sua eventuale volont\u00e0 di diventare sovrano assoluto dei territori conquistati, e viene fatto giustiziare dall'anziano Cleon II.\nCon la morte di Riose il declino imperiale si accentua e si fa irreversibile.\nIl personaggio di Bel Riose, come \u00e8 possibile dedurre dal fonologia della pronuncia, \u00e8 ispirato al grande generale e conquistatore bizantino Belisario. Asimov ha creato questo parallelismo per esprimere al meglio come l'Impero Galattico stia andando incontro ad una lenta ma inesorabile decadenza e di come uomini di valore come Bel Riose e, nella realt\u00e0 storica, Belisario, non possano con le loro azioni di singoli fermare la necessit\u00e0 della Storia."}
{"id": "692456", "revid": "367445", "url": "https://it.wikipedia.org/wiki?curid=692456", "title": "Politica del Containment", "text": ""}
{"id": "692458", "revid": "1632387", "url": "https://it.wikipedia.org/wiki?curid=692458", "title": "Patti LaBelle", "text": "Normalmente identificata come \"Godmother of Soul\" (Madrina del Soul), Patti LaBelle inizi\u00f2 la sua carriera all'inizio degli anni '60 come leader del gruppo Patti LaBelle and the Bluebelles. Dopo il cambiamento del nome del gruppo in Labelle all'inizio degli anni '70, rilasciarono l'iconica canzone disco \"Lady Marmalade\" e diventarono il primo gruppo vocale afroamericano a finire sulla copertina della rivista \"Rolling Stone\".\nDopo lo scioglimento del gruppo nel 1976, la LaBelle inizi\u00f2 la sua carriera solista di successo, a partire dal suo omonimo album di debutto, che includeva una delle sue pi\u00f9 famose canzoni: \"You Are My Friend\". La LaBelle acquist\u00f2 fama e successo nel 1984 grazie ai singoli \"If Only You Knew\", \"New Attitude\" e \"Stir It Up\".\nIn una carriera lunga oltre 60 anni, ha venduto pi\u00f9 di 50 milioni di album in tutto il mondo. Patti LaBelle fu inserita nelle Grammy Hall of Fame, Hollywood Walk of Fame e Apollo Theater Hall of Fame. Fu inclusa anche nella lista dei migliori 100 cantanti di sempre della rivista \"Rolling Stone\". Patti \u00e8 un soprano drammatico ed \u00e8 famosa per la sua estensione e potenza vocale e per l'intensit\u00e0 emotiva delle sue interpretazioni.\nInfanzia e inizio della carriera.\nPatti LaBelle and The Bluebelles.\nLaBelle nacque il 24 maggio 1944, nella sezione di Eastwick a sud-ovest di Filadelfia in Pennsylvania. Era la secondogenita di Henry e Bertha Holte. I suoi fratelli erano Thomas Hogan Jr. (nato nel 1930), Vivian Hogan (1932-1975), Barbara (1942-1982) e Jacqueline \"Jackie\" (1945-1989). Suo padre era un ferroviere e suonava nei club, mentre la madre era una domestica. Nonostante si fosse goduta la sua infanzia, la LaBelle scriver\u00e0 nelle sue memorie, \"Don't Block the Blessings\", che il matrimonio dei suoi genitori era abusivo. Poco dopo il divorzio dei suoi genitori, quando Patti aveva dodici anni, fu molestata sessualmente da un amico di famiglia. A 10 anni si iscrisse al un coro locale alla Beulah Baptist Church e due anni dopo cant\u00f2 per la prima volta da solista. Durante la sua crescita, ascolt\u00f2 diversi stili secolari di musica, tra cui jazz e R&amp;B.\nA 16 anni la LaBelle vinse una competizione alla John Bartram High School. Questo successo le permise di formare il suo primo gruppo, The Ordettes, nel 1960, con le compagne di scuola Jean Brown, Yvonne Hogen and Johnnie Dawson. Con Patti come leader, il gruppo divenne un'attrazione locale finch\u00e9 due membri dovettero lasciarlo per sposarsi, mentre un'altra fu costretta ad andarsene dal padre religioso. Nel 1962, le Ordettes assunsero tre nuovi membri: Cindy Birdsong, Sarah Dash e Nona Hendryx. Quell'anno fecero un'audizione per il proprietario di un'etichetta discografica locale, Harold Robinson. Robinson accett\u00f2 di lavorare con il gruppo dopo aver sentito la LaBelle cantare la canzone \"I Sold My Heart to the Junkman\".\nDopo aver firmato il contratto con loro, Robinson decise di cambiare il nome del gruppo in The Blue Belles e furono scelte per registrare \"I Sold My Heart to the Junkman\", che era gi\u00e0 stato registrato dalle The Starlets, ma che fu poi considerato come un singolo delle Blue Belles per un conflitto dell'etichetta. Il manager delle Starlets denunci\u00f2 Harold Robinson dopo aver visto le Blue Belles cantare in playback la canzone ad \"American Bandstand\". Dopo aver stipulato un accordo al di fuori dal tribunale, Robinson cambi\u00f2 il nome del gruppo in \"Patti LaBelle and The Blue Belles\". Inizialmente un cartellone pubblicitario cit\u00f2 il gruppo con il nome \"Patti Bell and the Blue Bells\". Nel 1963 il gruppo ottenne il suo primo successo con la canzone \"Down the Aisle\" che entr\u00f2 nella top 40 delle classifiche pop e R&amp;B di Billboard. Lo stesso anno registrarono la loro versione di \"You'll Never Walk Alone\"; il singolo fu nuovamente rilasciato anche con l'etichetta Cameo-Parkway Records, entrando nuovamente in classifica nel 1964. Un'altra hit, \"Danny Boy\", fu rilasciata lo stesso giorno. Nel 1965 dopo la chiusura della Cameo-Parkway il gruppo si trasfer\u00ec a New York e firm\u00f2 un contratto con la Atlantic Records, per la quale registrarono dodici singoli, tra cui \"All or Nothing\" e \"Take Me for a Little While\". Inoltre registrarono le loro versioni delle canzoni \"Over the Rainbow\" e \"Groovy Kind of Love\". Nel 1967, Cindy Birdsong lasci\u00f2 il gruppo per unirsi alle The Supremes. Nel 1970 il gruppo fu scaricato dalla Atlantic Records e dal loro manager Bernard Montague.\nQuell'anno, Vicki Wickham, produttore dello show musicale britannico \"Ready, Steady, Go\", accett\u00f2 di diventare manager del gruppo sotto consiglio della cantante Dusty Springfield. La prima decisione di Wickam come manager fu quella di cambiare il nome del gruppo in Labelle e consigli\u00f2 a loro di rinnovarsi, adottando un look e un suono che avrebbe potuto rappresentare funk, rock e soul psichedelico. Nel 1971, il gruppo apr\u00ec diversi concerti dei The Who durante il loro tour degli Stati Uniti.\nLabelle.\nLe Labelle firmarono un contratto con la Track Records e rilasciarono il loro album di debutto omonimo nel 1971. L'album ha un suono riconducibile prevalentemente al Soul psichedelico e l'unione di ritmi rock e soul segnava l'allontanamento del gruppo dal loro stile musicale iniziale. Lo stesso anno, cantarono come coriste nell'album \"Gonna Take a Miracle\" di Laura Nyro. L'anno dopo, nel 1972, il gruppo pubblic\u00f2 \"Moon Shadow\", che aveva uno stile musicale simile all'album precedente. Nel 1973, influenzato da musicisti glam rock come David Bowie e Elton John, Wickham fece vestire il gruppo con tute spaziali argentate e con un trucco luminescente.\nDopo che il loro terzo album, \"Pressure Cookin\"', non riusc\u00ec a generare un vero e proprio successo, le Labelle stipularono un contratto con la Epic Records nel 1974, rilasciando l'album pi\u00f9 famoso della loro carriera, \"Nightbirds\", che mescolava soul, funk e rock, grazie al lavoro del produttore, Allen Toussaint. Il singolo \"Lady Marmalade\" sarebbe diventato il maggior successo della loro carriera, raggiungendo il primo posto nella classifica Billboard Hot 100 e vendendo pi\u00f9 di un milione di copie. L'album sarebbe stato poi certificato disco d'oro dalla RIAA per aver venduto un milione di copie. Nell'ottobre del 1974, le Labelle diventarono il primo gruppo vocale rock and roll a cantare alla Metropolitan Opera House. Visto il successo del disco e del singolo \"Lady Marmalade\", le Labelle andarono in copertina sulla rivista \"Rolling Stone\" nel 1975.\nLe Labelle rilasciarono altri due album, \"Phoenix\" e \"Chameleon\" nel 1975 e 1976, rispettivamente. Mentre gli album permisero al gruppo di mantenersi sulla scia del successo per la critica, nessun singolo tratto dai due album entr\u00f2 nelle classifiche pop. Nel 1976, Patti, Nona e Sarah iniziarono a litigare su quale direzione musicale dare al gruppo. Emersero difficolt\u00e0 personali durante un concerto il 16 dicembre 1976 a Baltimore nel Maryland dove la Hendrix and\u00f2 dietro le quinte e si fer\u00ec durante un esaurimento nervoso. A seguito dell'incidente, Patti LaBelle ritenne che il gruppo si sarebbe dovuto separare.\nCarriera solista.\nInizio della carriera solista (1977-1984).\nPatti LaBelle firm\u00f2 un contratto da solista con la Epic Records nel 1977 e assunse David Rubinson, gi\u00e0 produttore di \"Chameleon\", per registrare il suo album di debutto omonimo, che fu rilasciato quell'anno. L'album conteneva alcuni discreti successi tra cui, \"Joy to Have Your Love\" e \"Dan Swit Me\" e la ballata Gospel, \"You Are My Friend\", che sarebbe diventata una presenza fissa nei suoi concerti. Furono rilasciati altri tre album attraverso la Epic fino al 1980, di cui ebbero successo le canzoni \"Eyes in the Back of My Head\", \"Little Girls\", \"Music is My Way of Life\", \"Come What May\", \"Release (The Tension)\" e \"I Don't Go Shopping\" (co-scritta da Peter Allen).\nSuccessivamente la LaBelle firm\u00f2 un contratto con la Philadelphia International Records, con la quale registr\u00f2 una nota versione di \"Over the Rainbow\" sull'album \"The Spirit's in It\" (1981). Nel 1982, registr\u00f2 un duetto con Grover Washington cantando \"The Best Is Yet to Come\". Lo stesso anno fu elogiata per aver partecipato al musical di Broadway \"Your Arms Too Short to Box with God\". \"The Best Is Yet to Come\" garant\u00ec alla LaBelle la sua prima nomination ai Grammy Award. Nel 1983, rilasci\u00f2 l'album \"I'm in Love Again\" che includeva i suoi primi successi da top 10 nella classifica R&amp;B, \"Love, Need and Want You\" e \"If Only You Knew\". Quest'ultima divenne poi il suo primo singolo a raggiungere la prima posizione in classifica come solista, all'inizio del 1984. In quell'anno, ottenne un altro successo con Bobby Womack con la canzone \"Love Has Finally Come at Last\" e apparendo nel film \"Storia di un soldato\".\nIl successo (1984-2009).\nINel 1984, la LaBelle registr\u00f2 le canzoni \"New Attitude\" e \"Stir It Up\" per la colonna sonora del film di Eddie Murphy, \"Beverly Hills Cop - Un piedipiatti a Beverly Hills\". \"New Attitude\" fu poi pubblicata come singolo alla fine del 1984 e raggiunse il n\u00ba 17 nella Billboard Hot 100. \"Stir It Up\" ebbe un successo simile nelle stazioni radio pop e come base nelle discoteche. Nek 1985, la LaBelle si esib\u00ec nello speciale televisivo, \"Motown Returns to Apollo\" e nel concerto per l'Etiopia, il \"Live Aid\". La LaBelle guadagn\u00f2 notoriet\u00e0 dopo le esibizioni in questi speciali facendola diventare una vera e propria pop star e permettendole di poter condurre il suo speciale televisivo quell'anno. Inoltre fu registrato un video di una sua esibizione del suo tout di quell'anno e fu rilasciato in formato VHS. Durante questo periodo lasci\u00f2 la Philadelphia International e firm\u00f2 un contratto con la MCA Records.\nNel 1986, Patti LaBelle pubblic\u00f2 l'album di maggior successo della sua carriera da solista, \"Winner in You,\" che raggiunse il primo posto delle classifiche pop. L'album includeva il successo internazionale, \"On My Own\" e la ballata \"Oh People\". Il successo di questo album rappresent\u00f2 il picco della sua carriera, nonostante avesse continuato a mantenersi sulla stessa onda anche nel 1989 con la pubblicazione di \"Be Yourself\", che includeva \"Yo Mister\" e la ballada \"If You Asked Me To\", che fu cantata successivamente anche da C\u00e9line Dion. Quell'anno la LaBelle entr\u00f2 nel cast di \"A Different World\", il cui successo le permise di recitare in sua sit-com, chimata \"Out All Night\", che dur\u00f2 una sola stagione. Nel 1990, rilasci\u00f2 il suo primo album di musica natalizia, \"This Christmas\", Nel 1991, registro una versione della composizione di Babyface, \"Superwoman\" con Gladys Knight e Dionne Warwick. Il trio apparve anche nello speciale televisivo \"Sisters in the Name of Love\" nel 1986. Nel 1991 pubblic\u00f2 l'album \"Burnin\"', certificato disco d'oro, che comprendeva tre successi che entrarono nella top 5 della classifica R&amp;B. Questo album le permise di vincere il suo primo Grammy Award come migliore performance vocale femminile R&amp;B alla cerimonia dei Grammy Awards del 1992, condividendo la vittoria con Lisa Fischer, che vinse per la ballata \"How Can I Ease the Pain\". Fu uno dei rari casi di un pareggio nella storia dei Grammy Award. Nel 1992 rilasci\u00f2 il suo primo album dal vivo, \"Live!,\" con un'esibizione del 1991.\nL'album del 1994 di Patti LaBelle, \"Gems\", fu certificato come disco d'oro e includeva il successo \"The Right Kinda Lover\". Nel 1997 rilasci\u00f2 l'album \"Flame\", che includeva la hit dance \"When You Talk About Love\". La LaBelle pubblic\u00f2 le sue memorie, \"Don't Block the Blessings\", nel 1996 e il primo dei suoi cinque libri di cucina, che diventeranno bestseller, nel 1997. Nel 1998, rilasci\u00f2 l'album dal vivo, \"Live! One Night Only\", che le garant\u00ec la vittoria del suo secondo Grammy nel Febbraio del 1999. Nel 2000, la LaBelle pubblic\u00f2 il suo ultimo album con la MCA, \"When a Woman Loves.\" Stipul\u00f2 un contratto con la Def Soul Classics per rilasciare nel 2004 l'album \"Timeless Journey\". Dopo aver rilasciato nel 2005 l'album di cover, \"Classic Moments\", Patti LaBelle litig\u00f2 con Antonio \"L.A.\" Reid riguardo alla direzione futura della sua carriera, finch\u00e9 non lasci\u00f2 l'etichetta. Lo stesso anno i World Music Awards riconobbero i suoi anni di carriera musicale assegnandole il Legend Award. Nel 2006 rilasci\u00f2 il suo primo album gospel, \"The Gospel According to Patti LaBelle\" attraverso l'etichetta Bungalo. L'album raggiunse la prima posizione nella classifica gospel di Billboard. La LaBelle in questo periodo pubblic\u00f2 anche il libro \"Patti's Pearls\". Ritorn\u00f2 alla Def Jam nel 2007 e rilasci\u00f2 il suo secondo album natalizio, \"Miss Patti's Christmas\". Nel 2008, Patti LaBelle fece una reunion con Nona Hendryx e Sarah Dash come Labelle, pubblicando il loro primo album dopo 30 anni, \"Back to Now\". Questo le port\u00f2 anche in tour dalla fine del 2008 fino al 2009.\nCarriera recente (2010-oggi).\nIl 14 settembre 2010, Patti LaBelle torn\u00f2 a Broadway dopo vent'anni per esibirsi in \"Fela!\", un musical sulla legenda dell'Afrobeat Fela Anikulapo-Kuti. La LaBelle rimpiazz\u00f2 Lillias White nel ruolo della madre di Fela, Funmilayo Ransome-Kuti, e rimase nella produzione fino al 2 gennaio 2011.\nIl 23 maggio 2011, la LaBelle \u00e8 apparsa all'\"Oprah's Farewell Spectacular, Part 1\", il primo di una serie di tre show che avrebbero costituito il finale di \"The Oprah Winfrey Show\", dove ha cantato \"Over the Rainbow\" con Josh Groban. A Patti LaBelle fu assegnato il Lifetime Achievement Award ai BET Awards il 26 giugno 2011. La LaBelle, Aretha Franklin, Melissa Etheridge, Jill Scott, Janelle Mon\u00e1e, Tessanne Chin e Ariana Grande si esibirono al concerto \"Women of Soul: In Performance at the White House\" condotto dal presidente Barack Obama alla Casa Bianca il 6 marzo 2014.\nIl 10 giugno 2014 torn\u00f2 a Broadway nel cast e nel team creativo del musical \"After Midnight\". Nell'agosto di quell'anno, \u00e8 apparsa nella quarta stagione della serie tv horror \"American Horror Story\" della FX, sottotitolata \"Freak Show\".\nIl 24 febbraio 2015, Patti LaBelle fu annunciata come una delle celebrit\u00e0 che avrebbe dovuto competere nella 20\u00aa stagione di \"Dancing with the Stars\". Il suo partner era il ballerino professionista Artem Chigvintsev. La coppia fu eliminata durante la sesta settimana e fin\u00ec all'ottavo posto. Lo stesso anno \u00e8 apparsa come ospite nella serie tv della Fox \"Empire\" interpretando s\u00e9 stessa.\nNel 2016 \u00e8 apparsa anche a \"The Voice\" come aiutante della coach Christina Aguilera.\nNel 2017 fu rilasciato il suo primo album Jazz, \"Bel Hommage\".\nIl 25 maggio 2019 il \"The New York Times\" cit\u00f2 Patti LaBelle tra le centinaia di artisti il cui materiale fu distrutto dall'incendio del 2008 all'Universal.\nIl 2 luglio 2019, Patti LaBelle fu onorata a Filadelfia con una strada che avrebbe portato il suo nome, \"Patti LaBelle Way,\" tra Locust e Spruce Street.\nInoltre, sempre nel 2019, Patti LaBelle partecip\u00f2 a \"The Masked Singer\", travestita da fiore.\nVita privata.\nLa LaBelle nelle sue memorie cit\u00f2 che fu stuprata da Jackie Wilson mentre era al Brooklyn Fox Theatre negli anni '60. Intorno al 1964, Patti LaBelle si fidanz\u00f2 con Otis Williams, fondatore della band The Temptations. Nel 1969, spos\u00f2 un amico di vecchia data, Armstead Edwards. Dopo l'inizio della carriera solista di Patti LaBelle, Edwards divenne il suo manager finch\u00e9 la coppia non si separ\u00f2 alla fine degli anni '90. Nel 2003 finalizzarono il loro divorzio. Hanno un figlio, Zuri Kye Edwards (nato nel 1973), che ora \u00e8 il suo manager. Patti LaBelle \u00e8 anche nonna di due nipoti. Oltre a Zuri, Patti ha altre due persone nella sua vita che per lei sono come dei figli, Todd e Stanley. Li conobbe dopo la morte della loro madre, Veaunita, una vicina di casa.\nNel 1975 sua sorella Vivian Hogan Rogers mor\u00ec di cancro ai polmoni a 43 anni. Nel 1982 mor\u00ec anche la sorella Barbara Holte Purifoy per cancro al colon a 40 anni. Nell'ottobre del 1978 perse sua madre Bertha per complicazioni dovute al diabete. Nel 1989 suo padre Henry mor\u00ec per un enfisema dovuto da complicazioni date dalla sindrome di Alzheimer e sua sorella minore, Jacqueline \"Jackie\" Holte Padgett, per cancro ai polmoni. Come Vivian, anche Jackie aveva solo 43 anni quando \u00e8 morta. La LaBelle le dedic\u00f2 il suo album del 1991, \"Burnin\"', e la sua versione di \"Wind Beneath My Wings\" nel suo tour del 1991-92. Patti LaBelle pensava di non arrivare ai 50 anni, viste le morti premature nella sua famiglia e, quando raggiunse effettivamente quell'et\u00e0, si sent\u00ec rinata. Nel 1995 le fu diagnosticato il diabete. La LaBelle nella periferia di Filadelfia, a Wynnewood e dei condominii a Los Angeles e a Eleuthera nelle Bahamas.\nCause legali.\nNel 2010 Patti LaBelle si arrabbi\u00f2 e attacc\u00f2 verbalmente e fisicamente una madre e la figlia di 18 mesi. La cantante gett\u00f2 contro di loro dell'acqua, url\u00f2 delle oscenit\u00e0 e tent\u00f2 di assalire la madre durante i 10 minuti di litigio nell'atrio dei Trump Place Apartments a Manhattan, NY. Patti si accord\u00f2 per pagare $100,000 e tent\u00f2 di far testimoniare anche il figlio, il quale ment\u00ec dicendo che non era accaduto nulla. La famiglia don\u00f2 la somma in beneficenza.\nNel giugno del 2011 un cadetto della West Point denunci\u00f2 Patti LaBelle perch\u00e9 sostenne di essere stato aggredito dalle sue guardie del corpo. La LaBelle e il suo entourage stavano per andare in Louisiana per un concerto, quando Richard King, un cadetto di 23 anni, stava aspettando qualcuno che lo venisse a prendere. L'entourage di Patti attacc\u00f2 King causandogli una concussione, sostenendo che fosse stato lui a provocare l'attacco. La prova video mostr\u00f2 che il ragazzo stava utilizzando il cellulare prima dell'attacco e che non provoc\u00f2 nessun membro dell'entourage di Patti LaBelle. King fu poi sospeso dall'accademia militare. Denunci\u00f2 la LaBelle e Holmes (la guardia del corpo di Patti LaBelle) per aggressione per 1 milione di dollari. La LaBelle present\u00f2 una contro-causa. Efrem Holmes fu assolto dalle accuse nel 2013.\nCultura pop.\nPatti LaBelle fu descritta come \"la migliore icona gay di tutti i tempi e uno dei pi\u00f9 grandi esempi dell'intersezione tra comunit\u00e0 LGBT e artiste donne nere\". In un'intervista del 2017 ha detto: \"se ci penso, i miei fan gay sono una delle maggiori ragioni per cui sono ancora in piedi, \u2019perch\u00e9 mi hanno amato anche quando altre persone provavano a non farlo. Tutti mi chiedono, \u201cPerch\u00e9 gli uomini gay ti amano cos\u00ec tanto?\u201d \u201cNon ne ho idea,\u201d Io rispondo. Non lo so ancora adesso. Ma so che questo amore mi ha sempre risollevato per molti, molti anni.\"\nLa LaBelle fin\u00ec sui titoli di molti media quando alla fine del 2015 un vlogger, James Wright, recens\u00ec entusiasticamente su YouTube une delle sue torte alle patate dolci. Il video divent\u00f2 virale e lo rimase a lungo, tanto che ogni secondo veniva venduta una di quelle torta nei Walmart di tutto il Paese. Patti LaBelle apparve anche in due pubblicit\u00e0 di Wallmart. Inoltre la LaBelle \u00e8 la protagonista della serie web parodistica \"Got 2B Real\"."}
{"id": "692460", "revid": "21880", "url": "https://it.wikipedia.org/wiki?curid=692460", "title": "Crypturellus obsoletus knoxi", "text": ""}
{"id": "692461", "revid": "367445", "url": "https://it.wikipedia.org/wiki?curid=692461", "title": "Dottrina del Containment", "text": ""}
{"id": "692464", "revid": "367445", "url": "https://it.wikipedia.org/wiki?curid=692464", "title": "Dottrina del Contenimento", "text": ""}
{"id": "692465", "revid": "21880", "url": "https://it.wikipedia.org/wiki?curid=692465", "title": "Parco Naturale Regionale dell'Antola", "text": ""}
{"id": "692467", "revid": "367445", "url": "https://it.wikipedia.org/wiki?curid=692467", "title": "Politica del Contenimento", "text": ""}
{"id": "692469", "revid": "1718925", "url": "https://it.wikipedia.org/wiki?curid=692469", "title": "Bicycle Race/Fat Bottomed Girls", "text": "Bicycle Race/Fat Bottomed Girls \u00e8 un singolo del gruppo musicale britannico Queen, pubblicato il 13 ottobre 1978 come primo estratto dal settimo album in studio \"Jazz\" del 1978.\nDescrizione.\n\"Bicycle Race\".\nLa quarta traccia dell'album \u00e8 stata interamente composta dal frontman Freddie Mercury. L'ispirazione gli \u00e8 venuta mentre guardava una tappa del Tour de France dalla sua camera d'albergo in Costa Azzurra. Nonostante il testo della canzone ripeta pi\u00f9 volte che il protagonista vuole andare in bicicletta, ironicamente Mercury, secondo quanto dichiarato dal chitarrista Brian May, non amava andare in bicicletta.\n\"Fat Bottomed Girls\".\nLa seconda traccia dell'album \u00e8 stata invece composta dal chitarrista Brian May e celebra le doti di una groupie piuttosto in carne che ha accompagnato la band nel loro tour statunitense. L'arrangiamento vocale tra la versione in studio e quella dal vivo \u00e8 abbastanza differente: durante i concerti la traccia vocale principale del ritornello veniva cantata da Mercury e armonizzata in acuto dal batterista Roger Taylor e in grave da May. Nella versione incisa in studio non ci sono armonie vocali acute. Le strofe vengono cantate da Mercury, mentre Brian May canta come voce principale nel ritornello.\nPubblicazione.\nIl doppio singolo usci in qualit\u00e0 di singolo apripista di \"Jazz\" nell'ottobre 1978. \"Bicycle Race\" contiene la frase: \"\u00abFat bottomed girls, they'll be riding today, so look out for those beauties, oh yeah\u00bb\", mentre \"Fat Bottomed Girls\" include a sua volta la strofa: \"\u00abGet on your bikes and ride\u00bb\". completando cos\u00ec un doppio riferimento incrociato tra le due canzoni del singolo.\nInoltre, la versione di \"Fat Bottomed Girls\" presente nel 7\" omette l'interludio di chitarra tra le strofe e sfuma verso la fine del pezzo.\nVideo musicale.\nIl videoclip di \"Bicycle Race\", diretto da Dennis de Vallance, \u00e8 particolare perch\u00e9 consiste in una gara di ciclismo tra 65 donne nude al Wimbledon Greyhound Stadium. Per quel giorno di riprese vennero affittate decine di biciclette; tuttavia, quando l'azienda Halford's Cycles che le diede in affitto si accorse del \"modo\" in cui vennero usate, chiese il riacquisto di tutti i sellini. Il videoclip venne successivamente censurato, compreso il fotogramma che fa da copertina al singolo (che fu accoppiato con \"Fat Bottomed Girls\"), in cui compare la vincitrice di quella gara.\nAnche per \"Fat Bottomed Girls\" fu realizzato un videoclip, che mostra i Queen eseguire il brano su un palcoscenico.\nReinterpretazioni.\nEntrambi i brani sono stati oggetto di reinterpretazioni da parte di vari artisti."}
{"id": "692471", "revid": "365417", "url": "https://it.wikipedia.org/wiki?curid=692471", "title": "Crono", "text": "Crono o Kronos () \u00e8 una divinit\u00e0 pre-olimpica della mitologia e della religione greca, nei miti pi\u00f9 diffusi figlio di Urano (Cielo) e di Gea o Gaia (Terra), Titano della Fertilit\u00e0, del Tempo e dell'Agricoltura, secondo signore del mondo e padre di Zeus e dei primi Olimpi. Non \u00e8 da confondere con Chronos, divinit\u00e0 del tempo nell'orfismo. Crono viene identificato come Saturno nella mitologia romana.\nCrono nella \"Teogonia\" di Esiodo.\nNella \"Teogonia\" di Esiodo, ai vv. 133-138, viene narrato che Gea (\u0393\u03b1\u1fd6\u03b1, \"Terra\"), unendosi a Urano (\u039f\u1f50\u03c1\u03b1\u03bd\u03cc\u03c2 \u1f00\u03c3\u03c4\u03b5\u03c1\u03cc\u03b5\u03b9\u03c2, \"Cielo stellante\"), genera i Titani: Oceano (\u1f68\u03ba\u03b5\u03b1\u03bd\u03cc\u03c2), Coio (\u039a\u03bf\u1fd6\u03bf\u03c2, anche Ceo), Creio (\u039a\u03c1\u03b9\u03cc\u03c2, anche Crio), Iperione (\u038e\u03c0\u03ad\u03c1\u03b9\u03bf\u03bd), Giapeto (\u0399\u03b1\u03c0\u03b5\u03c4\u03cc\u03c2), Theia (\u0398\u03b5\u03af\u03b1, anche Teia o Tia), Rea (\u1fec\u03ad\u03b1), Themis (\u0398\u03ad\u03bc\u03b9\u03c2, anche Temi), Mnemosyne (\u039c\u03bd\u03b7\u03bc\u03bf\u03c3\u03cd\u03bd\u03b7, anche Menmosine), Phoibe (\u03a6\u03bf\u03af\u03b2\u03b7, anche Febe), Tethys (\u03a4\u03b7\u03b8\u03cd\u03c2, anche Teti) e Kronos (\u039a\u03c1\u03cc\u03bd\u03bf\u03c2, anche Crono).\nDopo i Titani (vv. 139-153), l'unione tra Gea e Urano genera i tre Ciclopi (\u039a\u03cd\u03ba\u03bb\u03c9\u03c0\u03b5\u03c2: Brontes, Steropes e Arges); e i Centimani (\u1f19\u03ba\u03b1\u03c4\u03cc\u03b3\u03c7\u03b5\u03b9\u03c1\u03b5\u03c2, Ecatonchiri): Cotto, Briareo e Gige dalla forza terribile.\nUrano (vv.154-182), tuttavia, impedisce che i figli da lui generati con Gea, i dodici Titani, i tre Ciclopi e i tre Centimani, vengano alla luce. La ragione di questo rifiuto risiederebbe secondo alcuni autori, nella loro \"mostruosit\u00e0\". Ecco che la madre di costoro, Gea costruisce dapprima una falce dentata e poi invita i figli a disfarsi del padre che li costringe nel suo ventre. Solo l'ultimo dei Titani, Crono, risponde all'appello della madre: appena Urano si stende nuovamente su Gaia, Crono, nascosto lo evira usando un harpe.\nDa questo momento inizia il dominio di Crono, il quale, unendosi a Rea, genera: Istie (\u1f39\u03c3\u03c4\u03af\u03b7, ionico; anche Estia dall'attico \u1f19\u03c3\u03c4\u03af\u03b1), Demetra (\u0394\u03ae\u03bc\u03b7\u03c4\u03c1\u03b1), Era (\u1f2d\u03c1\u03b1, anche Hera), Ade (\u1f0d\u03b9\u03b4\u03b7\u03c2) ed Ennosigeo (\u1f18\u03bd\u03bd\u03bf\u03c3\u03af\u03b3\u03b1\u03b9\u03bf\u03bd, Scuotitore della terra, da intendere come Posidone o Poseidone \u03a0\u03bf\u03c3\u03b5\u03b9\u03b4\u1ff6\u03bd).\nCrono uccide i suoi figli.\nA volte, viene indicato il cosiddetto \"mito di Crono\" (o Saturno, per i latini) o la cosiddetta \"sindrome di Crono\" la patologia psichica di un padre che desidera, o addirittura esegue, l'omicidio di un proprio figlio, cos\u00ec come parimenti viene indicata come \"sindrome di Medea\" il desiderio o l'atto di una madre di uccidere i suoi figli.\nCos\u00ec come suo padre Urano, infatti, anche Crono voleva uccidere i suoi figli. Un oracolo gli aveva predetto che uno dei suoi neonati, una volta cresciuto lo avrebbe prima o poi spodestato. Per impedire questo, essendo anch'essi dei immortali e non potendo semplicemente ucciderli, appena nati li ingoiava. Di questo cruento atto, \u00e8 celebre il dipinto di Francisco Goya.\nUn giorno per\u00f2, sua moglie Rea, incinta di Zeus (\u0396\u03b5\u03cd\u03c2), consigliatasi con gli stessi genitori, decide di partorire di nascosto a Lycto (Creta), consegnando a Crono una pietra che quest'ultimo divorer\u00e0 pensando fosse il proprio ultimo figlio.\nPer la mitologia, quindi, Crono non solo divenne il simbolo del divoratore di figli ma, proprio come il tempo cronologico, appunto l'inesorabile trascorrere del tempo come divoratore di tutti gli eventi.\nZeus (vv.492-500) quindi, crescer\u00e0 in forza e intelligenza e infine sconfigger\u00e0 il padre Crono, facendogli rigurgitare gli altri figli che aveva divorato, e il primo oggetto vomitato da Crono \u00e8 proprio quella pietra che egli aveva inghiottito scambiandola per Zeus. Quindi Zeus (vv.501-506) scioglie dalle catene i tre Ciclopi cos\u00ec costretti dallo stesso Crono, i quali lo ricambieranno consegnandogli la Folgore (i fulmini).\nI versi 617-720 della \"Teogonia\" si occupano della Titanomachia, ovvero la lotta tra i titani residenti sul monte Othrys e gli d\u00e8i dell'Olimpo (figli di Crono e di Rea): da dieci anni la lotta tra i due schieramenti prosegue incerta quando Zeus, su consiglio di Gea, libera i tre Centimani precedentemente costretti nel Tartaro da Urano e, dopo averli rifocillati con nettare e ambrosia, li coinvolge nella battaglia che diverr\u00e0 cos\u00ec decisiva e si concluder\u00e0 con la sconfitta dei titani e la loro segregazione nel Tartaro, chiuso da mura e da porte di bronzo costruite appositamente da Poseidone e guardati a vista dagli stessi tre Centimani.\nGli uomini al tempo di Crono.\nSempre Esiodo, in \"Opere e giorni\", narra di un'era d'oro per gli uomini quando signore del Cosmo era il titano Crono:\nCrono liberato dal Tartaro e signore dell'Isola dei beati.\nSempre Esiodo, in \"Opere e giorni\" (vv. 170 e seguenti), afferma che Crono, liberato dal Tartaro dopo che Zeus perdona il padre, diventa re dell'Isola dei beati (\u03bc\u03b1\u03ba\u03ac\u03c1\u03c9\u03bd \u03bd\u1fc6\u03c3\u03bf\u03b9) dove sono destinati da Zeus gli Eroi, l\u00ec felici e liberi dagli affanni.\nIl culto.\nIl culto di Crono era ubicato prevalentemente ad Atene (dove si celebravano in estate le feste Cronie), in Beozia, a Rodi e a Cirene.\nNell'ambito della religione romana la sua figura corrisponde a quella di Saturno."}
{"id": "692472", "revid": "74173", "url": "https://it.wikipedia.org/wiki?curid=692472", "title": "Oblast di Or\u00ebl", "text": ""}
{"id": "692474", "revid": "21880", "url": "https://it.wikipedia.org/wiki?curid=692474", "title": "Parco Naturale Regionale del Beigua", "text": ""}
{"id": "692475", "revid": "67622", "url": "https://it.wikipedia.org/wiki?curid=692475", "title": "Christophe Clark", "text": ""}
{"id": "692476", "revid": "834", "url": "https://it.wikipedia.org/wiki?curid=692476", "title": "Oblast di Rjazan", "text": ""}
{"id": "692478", "revid": "76963", "url": "https://it.wikipedia.org/wiki?curid=692478", "title": "Keisha Castle-Hughes", "text": "A soli 14 anni \u00e8 stata candidata all'Oscar alla miglior attrice per \"La ragazza delle balene\".\nBiografia.\nKeisha Castle-Hughes nasce a Donnybrook, in Australia, il 24 marzo del 1990 da padre australiano di origini inglesi, Tim Castle, e da madre neozelandese di etnia m\u0101ori, Desrae Hughes. I genitori, mai sposati, si separarono diversi anni dopo. Circa un anno dopo la propria nascita, Keisha si trasferisce con i genitori ad Auckland, in Nuova Zelanda, dove cresce e si forma presso la \"Waiuku Primary School\", la \"Bailey Road School\", il \"One Tree Hill College\" (poi conosciuto come \"Penrose High School\") ed il \"Rosehill College\". Conseguir\u00e0 poi, all'et\u00e0 di 11 anni, la cittadinanza neozelandese. Ha quattro fratelli: Rhys (n. 1992), Liam (n. 1996), Maddisyn (n. 2001) e Qayde (n. 2006).\nIl suo debutto \u00e8 nel film del 2003 \"La ragazza delle balene\", per il quale ottiene la candidatura al premio Oscar per la miglior attrice protagonista nel 2004. Prende anche parte al video musicale della canzone di Prince \"Cinnamon Girl\" e viene invitata a unirsi all'Academy of Motion Picture Arts and Sciences. Nel 2005 ha un piccolo ruolo come regina Apailana in \"\" durante il funerale di Padm\u00e9 e nel 2006 \u00e8 la Vergine Maria in \"Nativity\".\nNel 2008 compare nel film \"Hey, Hey, It's Esther Blueburger\", mentre nel 2009 \u00e8 la volta di \"The Vintner's Luck\", che debutta in tutto il mondo a settembre. A marzo 2010 \u00e8 in un episodio della serie televisiva \"La spada della verit\u00e0\", nella quale interpreta il Creatore. L'anno seguente \u00e8 nell'horror giapponese \"Vampire\" con Kevin Zegers e ha il ruolo ricorrente di Gaia in \"The Almighty Johnsons\". Ad aprile 2012 entra nel cast del pilot della nuova serie televisiva \"Rewind\", nella quale ha il ruolo di Priya, una storica militare che torna indietro nel tempo per evitare un attacco terroristico; recita anche nel wester di Niall Johnson \"The Stolen\", in uscita nel 2013.\nVita privata.\nKeisha Castle-Hughes ha avuto una figlia, Felicity-Amore Hull, nata il 25 aprile del 2007, dall'allora fidanzato Bradley Hull. La coppia si \u00e8 lasciata nel 2010, dopo sette anni di fidanzamento. Nel 2012 si \u00e8 fidanzata con Jonathan Morrison, con il quale \u00e8 poi convolata a nozze l'anno successivo. Nel 2014, a seguito del suicidio della modella e personaggio televisivo Charlotte Dawson, da molti anni ormai afflitta da crisi depressive, l'attrice ha pubblicamente dichiarato d'essere affetta dal disturbo bipolare.\nDoppiatrici italiane.\nNelle versioni in italiano delle opere in cui ha recitato, Keisha Castle-Hughes \u00e8 stata doppiata da:"}
{"id": "692479", "revid": "62004", "url": "https://it.wikipedia.org/wiki?curid=692479", "title": "Judith Arndt", "text": "In carriera ha vinto tre campionati del mondo su strada, in linea nel 2004 e due volte a cronometro nel 2011 e 2012, oltre a tre medaglie olimpiche e a un titolo mondiale nell'inseguimento su pista.\nCarriera.\nSi dedic\u00f2 al ciclismo gi\u00e0 in giovane et\u00e0, con ottimi risultati: a vent'anni vinse la medaglia di bronzo olimpica nell'inseguimento individuale su pista ad , e l'anno dopo si laure\u00f2 campionessa mondiale di inseguimento individuale a Perth. Nel 1998 vinse il primo titolo nazionale a cronometro su strada. Nel 2000 invece, all'apice della carriera, un'infezione virale le imped\u00ec di ben figurare ai Giochi olimpici di Sydney.\nSpecialista delle prove contro il tempo, a partire dal 2001 si dedic\u00f2 quasi unicamente alla strada, ottenendo ottimi risultati a livello mondiale e nazionale. Nel 2001 chiuse terza alla Grande Boucle in Francia (stesso piazzamento ottenne nel 2003). Nel 2002 vinse il suo primo titolo nazionale in linea, che bisser\u00e0 nel 2012; dello stesso anno sono le vittorie al Tour de l'Aude, bissata nel 2003, e al Women's Challenge in Stati Uniti. Ai campionati del mondo 2003 a Hamilton vinse inoltre la medaglia d'argento nella prova a cronometro su strada. Nel 2004 conquist\u00f2 invece il titolo mondiale in linea a Verona e la medaglia d'argento nella prova su strada dei Giochi olimpici di Atene, vinta da Sara Carrigan, concludendo la stagione 2004 al primo posto della classifica UCI.\nNel 2005 ottenne la sesta vittoria al campionato nazionale su strada a cronometro; porter\u00e0 il bottino a nove con le vittorie nel triennio 2010-2012. Nel 2006 fu quarta nella classifica di Coppa del mondo su strada vincendo la gara di Montr\u00e9al; l'anno dopo fece invece suo per la prima volta il Th\u00fcringen Rundfahrt, corsa a tappe in cui si ripeter\u00e0 anche nel 2008 e nel 2012. Sempre nel 2008 si aggiudic\u00f2 la classifica di Coppa del mondo su strada grazie ai successi al Giro delle Fiandre (poi bissato nel 2012), nella gara di Montr\u00e9al e al Rund um die N\u00fcrnberger Altstadt; in stagione vinse anche il Giro della Toscana e le medaglie di bronzo mondiali in linea e a cronometro. Nel 2010 sal\u00ec per la prima volta sul podio del Giro d'Italia, seconda alle spalle di Mara Abbott (sar\u00e0 terza l'anno dopo, dietro Marianne Vos ed Emma Pooley) e vinse il suo secondo Giro della Toscana.\nNel 2011, ormai trentacinquenne, conquist\u00f2 il titolo mondiale a cronometro nella rassegna di Copenaghen; l'anno dopo fu medaglia d'argento olimpica a cronometro ai Giochi di Londra, alle spalle di Kristin Armstrong, bissando poi, nella rassegna iridata di Valkenburg, il titolo mondiale a cronometro dell'anno prima. Pose termine alla carriera agonistica pochi giorni dopo, al termine la gara in linea mondiale di Valkenburg, chiusa all'ottavo posto.\nVita privata.\nApertamente lesbica, nel 1996 si \u00e8 trasferita a Lipsia dove ha convissuto con la sua compagna Petra Rossner, anch'ella ciclista professionista; nel 2005 le due sono state ambasciatrici dei Gay Games, ma in seguito la loro storia \u00e8 naufragata. Nel 2012, dopo i Mondiali, Judith Arndt ha iniziato una relazione con l'avvocatessa australiana Anna Millward, anch'essa ex ciclista, con la quale si \u00e8 trasferita a Melbourne."}
{"id": "692480", "revid": "125169080", "url": "https://it.wikipedia.org/wiki?curid=692480", "title": "Idrocodone", "text": "L'idrocodone o diidrocodeinone \u00e8 un antidolorifico oppiaceo utilizzato per il trattamento del dolore moderato e per la sua azione antitussigena. \u00c8 un farmaco semisintetico derivato dai due oppiacei naturali codeina e tebaina. Non \u00e8 in vendita in Italia, anche se l'uso come soluzione iniettabile \u00e8 stato approvato e inserito nella Tabella II sezione A del DPR 309/90., assieme a ossicodone e altri oppioidi. Negli Stati Uniti \u00e8 commercializzato sotto forma di compresse, principalmente in associazione a paracetamolo o ad altri FANS (Farmaci Antinfiammatori Non Steroidei), cos\u00ec da aumentarne l'efficacia analgesica a basse dosi, riducendo perci\u00f2 il rischio di dipendenza. In questa forma \u00e8 l'oppiaceo pi\u00f9 diffuso: nel 2006 sono state emesse circa 131 milioni di prescrizioni di tale principio attivo.\nNella formulazione idrocodone/paracetamolo \u00e8 commercializzato come Vicodin.\nFarmacodinamica.\nL'idrocodone agisce legandosi ai recettori degli oppioidi, seppur con un'affinit\u00e0 dieci volte inferiore alla morfina. Il legame di quest'oppiode col proprio recettore, appartenente alla classe dei recettori accoppiati a una proteina G, attiva una cascata di eventi che provoca l'uscita di ioni potassio dal neurone bersaglio, iperpolarizzandolo. Questo rende la cellula nervosa iporesponsiva, diminuendo o annullando la trasmissione nocicettiva, con conseguente effetto analgesico.\nEffetti collaterali.\nGli effetti collaterali dell'idrocodone annoverano reazioni allergiche, depressione respiratoria, attacchi epilettici, astenia, tinnito, nausea, vomito, stipsi e diminuzione della libido. Ha effetti depressivi sul sistema nervoso centrale. Alcuni effetti quali l'euforia, l'ansiolisi, la sonnolenza e la diminuzione del ritmo cardiaco vengono spesso sfruttati secondariamente da alcuni.\nA causa dell'addizione di FANS come diclofenac, acido acetilsalicilico e ibuprofene alle preparazioni farmaceutiche, \u00e8 possibile che si verifichino altri effetti collaterali quali ulcere gastriche, epatiti e insufficienza epatica. Ittero e collasso epatico sono effetti collaterali non del principio attivo oppioideo, ma (principalmente) del paracetamolo.\nIl sovradosaggio di idrocodone, come tutti gli oppiacei, pu\u00f2 rivelarsi fatale.\nInterazioni.\nL'idrocodone interagisce con l'alcool potenziando gli effetti sedativi sul sistema nervoso centrale e provocando sonnolenza. Allo stesso modo interagisce con gli inibitori delle monoamminossidasi cos\u00ec come con altri farmaci che tendono a provocare sonnolenza.\nGravidanza.\nNon esistono studi adeguati che attestino l'effetto teratogeno durante la gravidanza. Il farmaco dovrebbe quindi essere assunto solamente se i potenziali benefici sono maggiori dei rischi che pu\u00f2 correre il feto."}
{"id": "692484", "revid": "729019", "url": "https://it.wikipedia.org/wiki?curid=692484", "title": "Femore", "text": "Il femore \u00e8 un osso dell'arto inferiore, situato nella coscia, che costituisce anche parte dell'anca e del ginocchio. \u00c8 l'osso pi\u00f9 lungo, voluminoso e resistente dello scheletro.\nLa parola femore deriva dal latino \"femur\" (coscia). Nel latino medico, il suo genitivo \u00e8 sempre \"femoris\", ma nel latino classico \u00e8 spesso \"feminis\", che potrebbe essere confuso con forme della parola \"femina\".\nIl femore \u00e8 formato da un corpo (diafisi) e due estremit\u00e0 (epifisi), delle quali quella prossimale si articola con l'osso dell'anca formando l'articolazione coxofemorale, mentre quella distale si articola con la rotula e la tibia, formando l'articolazione del ginocchio.\nL'osso del femore \u00e8 sede di inserzione per molti muscoli della coscia e della gamba.\nEpifisi prossimale.\nL'epifisi prossimale del femore \u00e8 caratterizzata dalla grossa \"testa del femore\", a forma sferica (2/3) e rivestita quasi interamente da cartilagine articolare, tranne che nella fossetta, dove prende inserzione il legamento rotondo del femore, . La testa poggia sul \"collo anatomico del femore\". In posizione latero-inferiore e latero-superiore rispetto all'inizio del collo si trovano rispettivamente il \"piccolo trocantere\" e il \"grande trocantere\", sporgenze ossee sulle quali prendono inserzione dei muscoli (come l'ileo-psoas).\nDiafisi.\nLa diafisi, o corpo del femore, risulta caratterizzata da tre facce: una faccia anteriore, una postero-mediale e una postero-laterale. Le due facce posteriori sono divise da una linea sporgente, la \"linea aspra\". Questa, in corrispondenza della metafisi prossimale si biforca, dando origine alla \"tuberosit\u00e0 glutea\" (vi si inserisce il muscolo grande gluteo) e alla \"linea pettinea\" (vi si inserisce il muscolo pettineo). La biforcazione in prossimit\u00e0 della metafisi distale d\u00e0 origine ad una regione depressa, chiamata \"faccia poplitea\". In prossimit\u00e0 di questa faccia scorrono i \"vasi poplitei\", che hanno la caratteristica di avere le arterie pi\u00f9 superficiali rispetto alle vene.\nEpifisi distale.\nL'epifisi distale del femore presenta, posteriormente, due grosse superfici ossee convesse, i \"condili femorali\" (uno mediale, l'altro laterale). I condili, rivestiti di cartilagine articolare, fanno parte della complessa articolazione del ginocchio. Tra i due condili vi \u00e8 uno spazio, la \"fossa intercondiloidea\". Anteriormente, i due condili convergono nel formare la \"superficie patellare\", per l'articolazione con la patella.\nNella fossa intercondiloidea prendono inserzione i due \"legamenti crociati\" (anteriore e posteriore), e due \"menischi\" (mediale e laterale), in quanto non vi \u00e8 perfetta corrispondenza tra i condili del femore e le superfici condiloidee della tibia. I menischi si dispongono a contornare i due condili, mentre i legamenti crociati si incrociano all'interno dello spazio intercondiloideo.\nFratture.\nLa regione pi\u00f9 soggetta alle fratture \u00e8 quella del collo del femore, soprattutto a motivo del peso corporeo a cui viene sottoposta. Questo problema si acuisce in particolare nell'et\u00e0 avanzata, a causa della diminuzione della quantit\u00e0 del tessuto osseo e della sua composizione chimica (osteoporosi). Il punto pi\u00f9 delicato, in questi frangenti, \u00e8 proprio il collo del femore (o collo chirurgico, in prossimit\u00e0 del \"triangolo di Ward\"), le cui fratture aumentano notevolmente negli individui al di sopra dei 70 anni di et\u00e0 e possono essere causate anche da lievissimi traumi, come una semplice caduta.\nTra i segni che possono far sospettare una frattura del collo del femore, i pi\u00f9 importanti sono il dolore, la disfunzionalit\u00e0, l'extrarotazione dell'arto (ruotato verso l'esterno) ed il suo accorciamento in confronto all'arto opposto.\nLe fratture del femore, in alcune situazioni, esitano in disabilit\u00e0 permanente, in quanto i muscoli della coscia tendono a dislocare i frammenti ossei e questi possono consolidare in posizione errata causando, quindi, la disabilit\u00e0. Per evitare questo problema, il paziente soggetto a frattura del femore, dovr\u00e0 essere messo \"in trazione\", in modo che i frammenti rimangano allineati nella giusta posizione. Con le moderne procedure mediche, quali l'inserzione chirurgica di tiranti o viti, i traumi da frattura femorale possono essere recuperati completamente, anche se occorrono dai 3 ai 6 mesi affinch\u00e9 l'osso si rimargini del tutto. Generalmente la coscia non viene ingessata, in quanto bastano i fissaggi chirurgici per raddrizzare l'osso e mantenere rigida la frattura mentre si rimargina. Questa procedura pu\u00f2 comportare alcuni effetti collaterali, che possono causare il rischio di sepsi intra-articolare, artrite e rigidezza del ginocchio.\nLe fratture pi\u00f9 rare del femore riguardano i trocanteri, i quali possono distaccarsi per un eccessivo sforzo muscolare o sempre in seguito ad una traumatologia."}
{"id": "692487", "revid": "1745361", "url": "https://it.wikipedia.org/wiki?curid=692487", "title": "Urania (mitologia)", "text": "Urania (dal greco antico \"\u039f\u1f50\u03c1\u03b1\u03bd\u03af\u03b1\", \"Ouranos\", \u00abcielo\u00bb) \u00e8 una figura della mitologia greca, figlia di Zeus e di Mnemosine.\nEra la musa dell'astronomia e della geometria. Viene rappresentata vestita di un abito azzurro, coronata di stelle, mentre sostiene con le mani un globo che sembra misurare o avendo vicino a s\u00e9 sempre un globo posto su un treppiedi e diversi strumenti matematici.\nFu, secondo Pausania il Periegeta, la madre del cantore Lino, nato dall'unione col dio Apollo o con Anfimaro.\nSecondo Catullo, fu la madre di Imene, il dio delle nozze.\nLetteratura.\n\"Urania\" \u00e8 il titolo dato dal politico e letterato italiano Giovanni Pontano a un suo poemetto didascalico in latino il cui titolo completo \u00e8 \"Urania sive de stellis\" (Urania ovvero delle stelle). Scritto nel 1476-79 e pubblicato postumo nel 1505 in cinque libri, tenta l'acrobatica impresa di coniugare un compendio enciclopedico delle dottrine astrologiche dell'antichit\u00e0 classica con le verit\u00e0 di fede della Chiesa cattolica secondo l'ottica neoplatonica umanistica tramite l'uso della mitologia e della fiaba. Rapidamente avversato nei contenuti il poemetto riveste una certa importanza per la fortuna artistica che ebbe tra i contemporanei e le generazioni letterarie immediatamente successive.\n\"Urania\" \u00e8 anche il titolo di un poemetto neoclassico scritto da Alessandro Manzoni tra il 1806 e il 1809. In 358 endecasillabi sciolti \u00e8 descritto un dialogo tra la musa e il poeta Pindaro in cui \u00e8 espressa la tesi dell'autore sul ruolo della letteratura: le Virt\u00f9 senza le Muse non possono essere apprese dagli uomini primitivi, di natura rudi e indolenti, ma anche le Muse senza le Grazie, loro compagne inseparabili non vincono il cuore umano blandendolo a ogni Virt\u00f9. Fuor di metafora il bello poetico ha la funzione di introdurre gli uomini a quella comprensione che la sola dea Ragione illuministica non pu\u00f2 garantire. In seguito il poemetto fu nettamente rigettato nei contenuti dal suo autore.\n\"Urania\" \u00e8 anche la protagonista di \"\"Relazione del primo viaggio alla Luna fatto da una donna nell\u2019anno di grazia 2057\",\" pamphlet proto - fantascientifico scritto da Ernesto Capocci di Belmonte (1798 \u2013 1864). Direttore dell\u2019Osservatorio Astronomico di Capodimonte - Napoli (1833 / 1850 e 1860 / 1864). Nel pamphlet, la protagonista, Urania, con una lunga lettera dalla Luna scrive alla sua amica Ernestina i \u201cparticolari pi\u00f9 bizzarri di questo meraviglioso viaggio\u201d\n\"Urania\" \u00e8 anche il nome una collana editoriale italiana di fantascienza lanciata da Mondadori nel 1952.\nUrania \u00e8 inoltre una tra le pi\u00f9 antiche Associazioni italiane di Astrofili essendosi costituita a Genova nel lontano 1951.Sin dalla fondazione la propria sede era presso il Museo Civico di Storia Naturale \"A. Doria\" di Genova e, solo in questi ultimi anni, per esigenze strutturali del Museo, la vecchia sede \u00e8 stata chiusa, mantenendo presso il Museo soltanto un recapito postale.\nOmonimia.\nUrania era anche il nome di una ninfa, una delle tremila Oceanine, figlia del titano Oceano e della titanide Teti. Viene citata da Esiodo nella sua \"Teogonia\"."}
{"id": "692489", "revid": "57872", "url": "https://it.wikipedia.org/wiki?curid=692489", "title": "Parco Naturale Regionale di Porto Venere", "text": ""}
{"id": "692493", "revid": "71155", "url": "https://it.wikipedia.org/wiki?curid=692493", "title": "Crisi Seldon", "text": "Una Crisi Seldon \u00e8 una condizione politica presentata nell'opera fantascientifica del ciclo delle Fondazioni di Isaac Asimov. Sono una componente del Piano Seldon, volto a diminuire la durata delle \"barbarie\" tra il Primo e il Secondo Impero Galattico; si verificano in momenti in cui le condizioni socio-politiche rendono possibile una sola linea di azione, che porta ad una significativa modifica della situazione esistente. Hari Seldon, poco prima di morire, registr\u00f2 degli ologrammi che sarebbero stati proiettati nella cosiddetta \"Volta di Seldon\" (o \"Volta del Tempo\") su Terminus durante oppure subito dopo il culmine della crisi; tali ologrammi furono posizionati da Gaal Dornick, in quanto Seldon non si trasfer\u00ec su Terminus, ma rimase su Trantor fino alla morte.\nCrisi note.\nOtto crisi erano previste da Seldon nei primi cinquecento anni del suo Piano; non \u00e8 noto quante fossero previste nella seconda met\u00e0 dell'Interregno."}
{"id": "692494", "revid": "729019", "url": "https://it.wikipedia.org/wiki?curid=692494", "title": "Botulismo", "text": "Il botulismo \u00e8 una malattia causata da un'intossicazione alimentare, provocata dall'ingestione di alimenti nei quali \u00e8 presente la tossina del \"Clostridium botulinum\", batterio Gram +, sporigeno.\nIl quadro clinico \u00e8 caratterizzato da pupille fisse, dilatate, mucose secche, paralisi muscolare discendente progressiva, che parte dal capo e va verso le braccia, ed elevata mortalit\u00e0: i malati di botulismo muoiono per paralisi respiratoria.\nLe possibilit\u00e0 di sopravvivenza dal botulismo aumentano in funzione dell'immediatezza con cui si fa ricorso ai soccorsi; l'antagonismo alla tossina botulinica \u00e8 possibile con la somministrazione di un'antitossina nelle prime ore dalla comparsa dei sintomi. Quando compaiono gravi segni di rigidit\u00e0 cefalica e facciale \u00e8 necessario un soccorso immediato, con ricovero d'urgenza in reparto di rianimazione, somministrando ossigeno in sovrapressione durante il tragitto (C-PAP), fino anche all'intubazione. Il recupero \u00e8 molto lento e la maggior parte dei pazienti va incontro a guarigione dopo settimane o mesi.\n\u00c8 necessario sottolineare che esistono altre due forme principali di botulismo: il botulismo infantile, provocato dall'ingestione delle spore batteriche che successivamente si sviluppano nell'intestino e producono la tossina, e la forma pi\u00f9 rara di botulismo causata dall'infezione delle ferite.\nEziologia ed Epidemiologia.\nSono stati individuati sette ceppi immunologicamente distinti di \"Clostridium botulinum\", denominati con le lettere dell'alfabeto da A a G. Ogni tipo elabora una tossina antigenicamente specifica. Le tossine di tipo A, B ed E sono responsabili delle intossicazioni che si sono avute negli Stati Uniti.\nIl botulismo \u00e8 una malattia relativamente rara. La prevalenza della malattia degli adulti negli USA tra il 1990 e il 2000 \u00e8 stata di 263 casi (17-43 casi/anno); l'incidenza del botulismo infantile \u00e8 2,1/100.000 nati vivi. Si sono riscontrate due sole epidemie di botulismo. La prima nell'isola danese di Langeland a seguito dell'ingestione di pat\u00e9 di fegato; la seconda di tipo F, si \u00e8 avuta in California e fu dovuta a carne di cervo essiccata. Il tipo C e D producono la malattia esclusivamente in animali, fra i quali uccelli acquatici, bovini, cavalli e visoni. Il cane e il gatto sono resistenti al botulismo.\nLe spore di tipo A e B sono presenti nel terreno di tutto il mondo in gran quantit\u00e0; di conseguenza le spore sono comunemente presenti sulla frutta e sui vegetali freschi. Le spore di tipo E sono state rinvenute nel fango e nella sabbia. Le spore di tipo F si trovano anch'esse nella sabbia del mare. Il contrasto tra la ubiquitariet\u00e0 delle spore e la relativa rarit\u00e0 del botulismo si spiega con il fatto che la capacit\u00e0 delle spore di assumere la forma vegetativa e di produrre tossine \u00e8 dipendente da idonee condizioni ambientali (anaerobiosi, temperatura, pH, ecc.), per cui l'intossicazione alimentare degli adulti si verifica solo per ingestione di cibi conservati, specie se prodotti in casa; nei bambini di et\u00e0 inferiore a 1 anno \u00e8 stato spesso in causa il miele. Le spore resistono alcune ore all'ebollizione, mentre le tossine sono denaturate in circa 15 minuti a 80 \u00b0C.\nL'azione della tossina.\nUna volta in circolo, la tossina espleta la sua funzione legandosi irreversibilmente alle sinapsi colinergiche periferiche.\nIn particolare idrolizza le proteine di fusione delle vescicole sinaptiche contenenti l'acetilcolina, impedendo cos\u00ec la formazione dei complessi SNARE con la membrana della terminazione nervosa e la liberazione del neurotrasmettitore nella giunzione neuromuscolare.\nBloccando il rilascio dell'acetilcolina, i muscoli interessati non possono contrarsi e questo produce la paralisi flaccida.\nManifestazioni cliniche.\nIl botulismo pu\u00f2 essere lieve con manifestazioni subcliniche oppure fulminante e portare alla morte nel giro di 24 ore. In generale pi\u00f9 i sintomi compaiono precocemente pi\u00f9 la malattia \u00e8 grave. Il periodo di incubazione, con la conseguente comparsa dei sintomi, dipende dalla via di infezione. Per inalazione il reale periodo di incubazione non \u00e8 noto, ma in tre casi clinici documentati si aggirava attorno alle 72 ore. Per via intestinale l'incubazione dura da 6 ore a 8 giorni, da ferite da 4 a 18 giorni dopo il contatto. Le sei diverse tossine, quelle prodotte dai ceppi indicati dalla lettera A fino alla F, provocano gli stessi effetti clinici. Il ceppo G non ha finora evidenziato effetto patogeno negli esseri umani.\nI sintomi tipici della patologia in questione sono la visione doppia e distorta, la \"ptosi\" (abbassamento della palpebra superiore), una progressiva difficolt\u00e0 nel parlare e la secchezza della bocca e della faringe, dovuti alla paralisi, muscolare (motoria) o ghiandolare (secretoria). In circa un terzo dei pazienti si presentano sintomi tipici dell'avvelenamento, con nausea e vomito. Sono pure sintomi precoci le vertigini, l'astenia e i capogiri, anche se non sono tipici. La particolarit\u00e0 \u00e8 l'assenza di anomalie nelle analisi cliniche.\nAll'esame clinico i pazienti sono coscienti anche nei casi gravi. La difficolt\u00e0 a deglutire e a parlare \u00e8 molto evidente. Le pupille sono dilatate e rigide. Le mucose sono secche e crostose. Man mano che la malattia progredisce, vengono interessati i muscoli del collo e degli arti superiori.\nLa \"triade classica\" dei sintomi nei casi di botulismo comprende la paralisi flaccida discendente (parte dai muscoli del collo interessando poi in seguito i muscoli facciali, il controllo della deglutizione e i muscoli respiratori, fino a proseguire al resto del corpo), l'assenza di febbre, e il mantenimento dello stato di coscienza da parte del paziente. I riflessi tendinei sono indenni. Si pu\u00f2 osservare una distensione dell'addome e avere ritenzione urinaria, per paralisi spastica dello sfintere della vescica.\nDiagnosi differenziale.\nI sintomi del botulismo sono sufficientemente caratteristici per condurre alla giusta diagnosi.\nLa paralisi dei nervi cranici, la debolezza e la paralisi respiratoria pu\u00f2 confondersi con la miastenia grave, la sindrome di Guillain-Barr\u00e9, la poliomielite acuta e l'ictus.\nIn alcuni casi si \u00e8 stati indotti in errore scambiando il botulismo per faringite virale o batterica.\nLe pupille dilatate e la secchezza delle fauci e delle mucose ricordano l'avvelenamento da atropina o da belladonna.\nTerapia.\nIl trattamento farmacologico prevede la somministrazione di lassativi per eliminare la tossina non ancora assorbita e di un'antitossina specifica di tipo A e di tipo B e di tipo E in un'unica dose. Va eseguita la profilassi dei parenti contaminati anche se asintomatici. L'antitossina esplica la sua azione legandosi alla tossina ancora in circolo, complessandola e rendendola inattiva. Quest'azione non \u00e8 per\u00f2 retroattiva, nel senso che, i recettori gi\u00e0 occupati dalla tossina non sono coinvolti, cos\u00ec che la capacit\u00e0 di guarigione dipende dalla rigenerazione delle terminazioni sinaptiche colpite.\nPoich\u00e9 non ci sono prove che il Clostridio si moltiplichi nell'intestino, gli antibiotici si somministrano solo nel caso di complicazioni infettive.\nIl botulismo \u00e8 talmente grave che la funzione cardiorespiratoria deve essere tenuta costantemente sotto controllo in reparto di rianimazione e nei casi pi\u00f9 gravi \u00e8 necessaria la ventilazione meccanica.\nI miglioramenti sono rapidi e si hanno entro una settimana, mentre la debolezza generale, la stitichezza e le anomalie oculari persistono per settimane e anche per parecchi mesi.\nPrognosi.\nSi ha una mortalit\u00e0 del 60-70% (elevata) nel botulismo di tipo A negli USA. In Europa \u00e8 pi\u00f9 presente il tipo E che ha una mortalit\u00e0 minore, del 10-30%. Per\u00f2 il tipo E ha prodotto epidemie che hanno colpito quelle popolazioni che consumano pesce crudo, alle latitudini nordiche come i giapponesi, i canadesi e gli Inuit, con una mortalit\u00e0 del 30-50% dei casi totali colpiti.\nCon la diagnosi precoce, il trattamento intensivo e l'uso di antitossine polivalenti la mortalit\u00e0 viene ridotta. Quando il paziente ha superato la fase paralitica la prognosi per una guarigione completa \u00e8 favorevole.\nPrevenzione.\nPer produrre conserve domestiche bisogna fare attenzione alle norme igieniche per evitare la presenza delle spore nelle varie fasi di preparazione.\nGli alimenti che devono essere conservati devono precedentemente essere sottoposti a salatura, acidificazione e bollitura per 3 minuti a 121 \u00b0C in pentola a pressione.\nLe spore del Clostridio sopportano il riscaldamento a 100 \u00b0C, ma l'eliminazione della tossina \u00e8 garantita con bollitura per 20 minuti, previa consumazione dell'alimento.\nIn alternativa basterebbe effettuare la sterilizzazione frazionata, ovvero la bollitura dei barattoli per 30 minuti effettuata per tre volte consecutivamente. In tal modo, con la prima bollitura si crea un ambiente favorevole per la germinazione delle spore e con le bolliture successive si determina l'eliminazione del batterio (poich\u00e9 \u00e8 termolabile).\nLe conserve industriali vengono sottoposti ad autoclave, che permette di raggiungere temperature elevate.\nSi tenga presente che i cibi inscatolati dall'industria non sono totalmente sicuri, infatti si sono verificate delle tossinfezioni alimentari a causa di cibi contaminati, quali il pat\u00e9 di fegato in scatola, un formaggio di tipo ignoto, il pesce affumicato tipo ghiozzo, e il tonno in scatola.\nMentre i ceppi di tipo A, B e C scindono le proteine e quindi fanno putrefare il cibo rendendolo sgradevole, il ceppo di tipo E non elabora enzimi proteolitici e i cibi possono avere un aspetto e un sapore gradevole, pur contenendo elevate quantit\u00e0 di botulino.\nCollegamenti esterni.\nNote"}
{"id": "692500", "revid": "1876278", "url": "https://it.wikipedia.org/wiki?curid=692500", "title": "Trattato di Varsavia", "text": "Il trattato di Varsavia (in tedesco: \"Warschauer Vertrag\") \u00e8 un trattato tra la Germania Ovest e la Repubblica Popolare Polacca stipulato il 7 dicembre 1970 e ratificato dal Bundestag tedesco il 17 maggio 1972.\nPremesse.\nCon l'avvento al potere del partito socialdemocratico, guidato da Willy Brandt, la Repubblica Federale di Germania aveva cambiato atteggiamento nei confronti dei Paesi dell'Est. Il fallimento della politica di Adenauer, incarnata dalla dottrina Hallstein, aveva indotto ad un graduale riavvicinamento con i Paesi oltrecortina.\nA partire dal 1969, Brandt si impegn\u00f2 nella ricerca di contatti diretti con i Paesi appartenenti al Blocco comunista; ad una serie di accordi che avevano portato all'istituzione di missioni commerciali in Romania, Bulgaria, Ungheria, Cecoslovacchia e Polonia stessa, fece seguito il trattato di Mosca del 12 agosto 1970, che normalizz\u00f2 i rapporti tra Bonn e Mosca.\nUna volta rotto il ghiaccio con l'Unione Sovietica, il cammino si fece pi\u00f9 agile per la conclusione dei successivi trattati con gli Stati confinanti (Polonia e Cecoslovacchia), a cui erano stati assegnati territori precedentemente abitati e/o controllati dalla Germania.\nContenuto.\nNel trattato, entrambe le parti si impegnano alla non-violenza e accettano il confine esistente, la linea Oder-Nei\u00dfe. Questo era un argomento molto sentito all'epoca, poich\u00e9 la Polonia temeva che un giorno la Germania avrebbe potuto rivendicare i territori orientali persi dopo la seconda guerra mondiale, considerati come una generosa ricompensa in cambio delle terre orientali annesse all'Unione Sovietica.\nIl cancelliere Willy Brandt fu pesantemente criticato dall'opposizione conservatrice della CDU e CSU, che erano in favore di una rivendicazione delle terre ex-tedesche; Brandt fu accusato di voltare le spalle agli interessi della Germania. La linea Oder-Nei\u00dfe fu riaffermata dalla Germania riunificata nel trattato sul confine tedesco-polacco, siglato il 14 novembre 1990.\nIl trattato di Varsavia, una volta ribadita l'accettazione della linea Oder-Neisse come confine permanente tra Germania e Polonia, permetter\u00e0 l'avvio delle discussioni che porteranno all'accordo delle quattro potenze relativo allo status di Berlino del 3 settembre 1971."}
{"id": "692502", "revid": "486946", "url": "https://it.wikipedia.org/wiki?curid=692502", "title": "Ceausescu", "text": ""}
{"id": "692503", "revid": "21880", "url": "https://it.wikipedia.org/wiki?curid=692503", "title": "Parco Naturale Regionale di Bric Tana", "text": ""}
{"id": "692505", "revid": "1444886", "url": "https://it.wikipedia.org/wiki?curid=692505", "title": "Uranio", "text": "L'uranio (dal greco \u03bf\u1f50\u03c1\u03b1\u03bd\u03cc\u03c2, \"uran\u00f3s\", \"cielo\") \u00e8 l'elemento chimico di numero atomico 92 e il suo simbolo \u00e8 U.\n\u00c8 un metallo bianco-argenteo, tossico e radioattivo; appartiene alla serie degli attinidi ed il suo isotopo 235U trova impiego come combustibile nei reattori nucleari e nella realizzazione di armi nucleari.\nCaratteristiche.\nPuro, si presenta come un metallo bianco-argenteo, debolmente radioattivo e poco pi\u00f9 tenero dell'acciaio. \u00c8 malleabile, duttile e debolmente paramagnetico.\n\u00c8 un metallo molto denso (65% pi\u00f9 denso del piombo). Diviso finemente, reagisce con l'acqua a temperatura ambiente; esposto all'aria si copre superficialmente di uno strato del proprio ossido di U(IV), UO2, facilmente ossidabile alla forma pi\u00f9 comune e pi\u00f9 stabile di ossido misto di U(IV) ed U(VI) ottaossido di triuranio U3O8, facilmente reperibile in natura. Anche la forma ossidata di U(VI), UO3, viene facilmente ridotta ad alta temperatura a U3O8. La forma metallica \u00e8 piroforica, brucia cio\u00e8 all'aria ad alta temperatura innalzando ulteriormente la temperatura fino ad alcune migliaia di \u00b0C e formando micro e nanoparticelle dei suoi ossidi.\nL'uranio metallico si presenta in tre forme allotropiche:\nL'isotopo 235U, capostipite della catena di decadimento radioattivo naturale [4n+3], \u00e8 importante sia come combustibile per i reattori nucleari (detti appunto ad U) sia per le armi nucleari poich\u00e9 \u00e8 l'unico isotopo fissile esistente in natura in quantit\u00e0 apprezzabili.\nAnche 238U pu\u00f2 trovare impiego nei reattori nucleari, dove \u00e8 convertito in 239U per assorbimento di neutroni (fertilizzazione), il quale decade in 239Pu, fissile. Anche l'isotopo 233U \u00e8 fissile; pur non esistendo in natura, \u00e8 prodotto per bombardamento con neutroni di 232Th mediante il cosiddetto innesto ad uranio e costituir\u00e0 verosimilmente il combustibile nucleare del futuro nei reattori detti appunto ad (U/Th), data l'elevata concentrazione del Th in natura confrontata con quella dell'U.\nL'uranio fu il primo elemento fissile scoperto in natura; questa propriet\u00e0 lo rende la principale materia prima per la bomba nucleare, spesso impropriamente detta \"atomica\", e per la costruzione e l'alimentazione di reattori nucleari.\nL'uranio si estrae da due minerali estremamente redditizi: l'uraninite (detta anche pechblenda) e la carnotite, ma sono noti almeno altri 150 minerali uraniferi, con contenuti di uranio di potenziale rilevanza commerciale.\nL'uranio \u00e8 importante anche per la datazione radiometrica dei fossili: l'uranio-238, capostipite della catena di decadimento radioattivo naturale [4n+2], si trasmuta mediante decadimenti alfa e beta successivi in 206Pb (stabile) con un tempo di dimezzamento di \nIsotopi.\nL'uranio naturale \u00e8 composto da una miscela di tre isotopi, 234U, 235U e 238U, di cui 238U \u00e8 il pi\u00f9 abbondante (99,3%), mentre il 234U costituisce una percentuale trascurabile del totale. Questi tre isotopi sono radioattivi; quello dotato di tempo di dimezzamento pi\u00f9 lungo \u00e8 il 238U (con un'emivita di anni), seguono 235U ( anni) e 234U ( anni). L'238U emette prevalentemente particelle alfa decadendo in 234Th. A sua volta, questo decade beta, continuando la catena fino a giungere al 206Pb, stabile.\nAll'interno dell'uranio naturale l'\"attivit\u00e0 specifica\" degli isotopi 234U e 238U, praticamente la stessa per entrambi gli isotopi, \u00e8 quantificabile in /g (1 becquerel \u2013 Bq \u2013 rappresenta una disintegrazione al secondo) e si classifica nella fascia di rischio pi\u00f9 bassa tra gli isotopi radioattivi. All'interno dell'uranio naturale, l'attivit\u00e0 specifica da attribuirsi all'isotopo 235U \u00e8 molto inferiore (0,6\u00a0kBq/g), essendo questo presente solo in una frazione minima ed avendo una vita media approssimabile allo stesso ordine di grandezza del 238U.\nVa necessariamente precisato, tuttavia, che il rischio indotto dalla radioattivit\u00e0 dipende essenzialmente dalla concentrazione dell'isotopo di uranio nell'ambiente (misurata ad esempio in kBq/cm\u00b3) piuttosto che dalla sua attivit\u00e0 intrinseca.\nGli isotopi dell'uranio vengono separati per aumentare la concentrazione di 235U rispetto a 238U; questo processo \u00e8 chiamato arricchimento dell'uranio. L'uranio si considera \"arricchito\" quando la frazione di 235U \u00e8 considerevolmente maggiore del livello naturale (circa lo 0,7204%), tipicamente su valori compresi tra il 3% ed il 7%. 235U \u00e8 il tipico materiale fissile per i reattori nucleari a fissione ed \u00e8 utilizzabile per la produzione di armi nucleari se sufficientemente puro. 238U nella reazione di fertilizzazione con un neutrone si trasforma in 239Pu, che a sua volta pu\u00f2 essere utilizzato come fissile o per scopi bellici.\nArricchimento dell'uranio.\nPer ottenere un materiale fissile che sia adatto a scopi nucleari, cio\u00e8 che emetta una quantit\u00e0 sufficiente di neutroni, \u00e8 necessario aumentare la concentrazione dell'isotopo 235U rispetto al pi\u00f9 comune e meno radioattivo 238U. La concentrazione di 235U deve passare dallo 0,71% a valori superiori al 3% per i reattori nucleari ad acqua leggera LWR.\nIl processo di concentrazione dell'uranio \u00e8 un compito estremamente difficile: non \u00e8 possibile separarli per via chimica, essendo due isotopi dello stesso elemento, e l'unico modo \u00e8 sfruttare la piccolissima (meno dell'1,5%) differenza di peso.\nPer fare questo si fa reagire l'uranio metallico con fluoro ottenendo esafluoruro di uranio (UF6), un composto solido bianco, che sublima in fase gassosa al di sopra di .\nQuesto composto in fase gassosa \u00e8 usato nei due pi\u00f9 comuni processi di arricchimento, l'arricchimento per diffusione gassosa (utilizzata soprattutto negli Stati Uniti) e quello per centrifuga a gas (principalmente utilizzato in Europa).\nAllo stato attuale \u00e8 in corso di sviluppo presso il Dipartimento dell'Energia statunitense una terza tecnologia di arricchimento chiamato a \"separazione laser\", ancora in fase di studio.\nUn quarto metodo di arricchimento \u00e8 quello della separazione termica, che per\u00f2 \u00e8 meno efficiente delle tecnologie attuali e non \u00e8 pi\u00f9 utilizzato.\nDopo l'arricchimento l'esafluoruro viene decomposto, riottenendo uranio metallico e fluoro gassoso, dopodich\u00e9 \u00e8 ossidato a formare diossido di uranio UO2.\nIl processo di arricchimento produce grandi quantit\u00e0 di uranio impoverito, ossia uranio cui manca la corrispondente quantit\u00e0 di 235U. L'uranio si considera \"impoverito\" quando contiene valori di 235U generalmente compresi tra lo 0,2% e lo 0,3%, a seconda delle esigenze economiche e di produzione.\nPer dare un'idea della tipica proporzione tra uranio arricchito e uranio impoverito, da 100\u00a0kg di uranio metallico pronto per l'arricchimento si possono ottenere al massimo 12,5\u00a0kg di uranio arricchito al 3,6% e 87,5\u00a0kg di uranio impoverito allo 0,3%.\nL'uranio impoverito \u00e8 generalmente stoccato come UF6 (che, come detto, \u00e8 un solido cristallino) amalgamato in cilindri di acciaio che ne contengono circa 12-13 tonnellate (secondo le procedure standard degli Stati Uniti).\nApplicazioni.\nL'uranio trova applicazione in due sue possibili forme: uranio arricchito ed uranio impoverito. Non \u00e8 semplice fare una distinzione netta tra applicazioni civili e militari, in quanto esiste una permeabilit\u00e0 tra questi due utilizzi. Ad esempio, l'uranio arricchito pu\u00f2 essere usato come combustibile nei reattori nucleari civili, ma anche nei reattori nucleari dei sottomarini e delle portaerei militari a propulsione nucleare.\nApplicazioni civili.\nL'uranio \u00e8 un metallo molto denso e pesante. Nonostante la sua radioattivit\u00e0 naturale, grazie al suo elevato peso specifico, trova impiego come materiale di zavorra e contrappesi di equilibratura in aerei, elicotteri e in alcune barche a vela da regata. A volte \u00e8 impiegato anche per costruire schermature di sorgenti altamente radioattive (soprattutto nel campo della radiografia industriale per la schermatura dei raggi gamma).\nIl piombo \u00e8 un materiale con caratteristiche simili (ed \u00e8 quasi non radioattivo)\nNel settore civile il principale impiego dell'uranio \u00e8 l'alimentazione dei reattori delle centrali nucleari, dove \u00e8 usato un uranio arricchito al 3-4% di 235U. Le tipologie di reattori ad acqua pesante, come il CANDU ed in generale i PHWR possono sfruttare l'uranio naturale come combustibile, senza quindi bisogno di preventivo arricchimento.\nTra gli altri usi si annoverano:\nIn tutte queste applicazioni (tranne che per l'uso come combustibile nelle centrali nucleari) non \u00e8 importante che si utilizzi uranio naturale oppure uranio impoverito. Ad ogni modo il Dipartimento dell'Energia statunitense che tutti gli impieghi civili dell'uranio non sono finora riusciti a ridurre in modo sostanziale le scorte di uranio impoverito accumulate negli ultimi decenni dalle centrali nucleari di tutto il mondo. Gran parte dell'uranio impoverito \u00e8 quindi dirottato sul settore militare oppure \u00e8 stoccato in permanenza in depositi del sottosuolo.\nApplicazioni militari.\nLa principale applicazione militare dell'uranio \u00e8, nella sua forma molto arricchita nell'isotopo 235U, all'interno delle bombe atomiche o come innesco per le bombe termonucleari. La prima bomba atomica con 235U, Little Boy, venne realizzata nel contesto del Progetto Manhattan, durante gli anni della seconda guerra mondiale e venne sganciata nell'agosto del 1945 sulla citt\u00e0 giapponese di Hiroshima durante i bombardamenti atomici di Hiroshima e Nagasaki.\nVa ricordato, inoltre, che parte dell'uranio a medio arricchimento prodotto nelle nazioni nucleari pi\u00f9 avanzate \u00e8 utilizzato come combustibile per i reattori ospitati in navi e sottomarini da guerra, rappresentando di fatto un utilizzo indiretto di questo elemento per fini bellici.\nL'altra importante applicazione militare dell'uranio si basa sul cosiddetto uranio impoverito, ovvero uranio in cui la percentuale di 235U \u00e8 stata artificialmente ridotta (mediamente contiene lo 0,25-0,4% di 235U). L'uranio \u00e8 un metallo molto denso e pesante, e proprio per questo \u00e8 utilizzato per rendere le corazzature dei carri armati particolarmente resistenti e per costruire munizioni anticarro (al posto del pi\u00f9 costoso e meno efficiente tungsteno). Essendo la produzione di uranio impoverito strettamente collegata al processo di arricchimento dell'uranio naturale, del quale costituisce un sottoprodotto, solo gli Stati in grado di arricchire l'uranio possiedono notevoli quantit\u00e0 di uranio impoverito.\nUn altro sottoprodotto importante con valore militare dell'uranio \u00e8 il 239Pu, che \u00e8 prodotto dalle reazioni nucleari che hanno luogo nella fertilizzazione del 238U contestualmente alla fissione del 235U all'interno dei reattori nucleari. Il plutonio (a weapons grade) \u00e8 utilizzato per costruire ordigni nucleari e/o come combustibile nei reattori nucleari.\nStoria.\nL'uso dell'uranio, sotto forma del suo ossido, risale almeno al 79 a.C.; risalgono ad allora alcuni manufatti in ceramica colorati di giallo per aggiunta dell'1% di ossido di uranio rinvenuti in scavi nella zona di Napoli.\nL'uranio \u00e8 stato scoperto nel 1789 dallo scienziato tedesco bavarese Martin Heinrich Klaproth, che lo individu\u00f2 in un campione di uraninite.\nL'elemento prese il nome dal pianeta Urano, che era stato scoperto otto anni prima dell'elemento.\nL'uranio fu isolato come metallo nel 1841 da Eug\u00e8ne-Melchior P\u00e9ligot ed \u00e8 del 1850 il primo impiego industriale dell'uranio nel vetro, sviluppato dalla Lloyd &amp; Summerfield di Birmingham, nel Regno Unito.\nLa radioattivit\u00e0 dell'uranio fu osservata per la prima volta dal fisico francese Henri Becquerel nel 1896.\nRicerca ed estrazione.\nL'esplorazione e l'estrazione di minerali radioattivi inizi\u00f2 negli Stati Uniti al principio del XX secolo (anche se le prime estrazioni per fini economici avvennero nella Repubblica Ceca alla fine del XIX secolo). I sali di radio, contenuti nei minerali dell'uranio, erano ricercati per il loro impiego in vernici fluorescenti da usarsi per quadranti di orologi ed altri strumenti, nonch\u00e9 per applicazioni mediche \u2013 rivelatesi nei decenni successivi particolarmente insalubri.\nLa domanda di uranio crebbe durante la seconda guerra mondiale, durante la corsa delle nazioni in guerra alla realizzazione della bomba atomica. Gli Stati Uniti sfruttarono i loro giacimenti di uranio localizzati in numerose miniere di vanadio del sud-ovest ed inoltre acquistarono l'uranio dal Congo (all'epoca colonia belga) e dal Canada.\nLe miniere del Colorado fornivano principalmente miscele di minerali di uranio e di vanadio (carnotite) ma, per via della segretezza applicata nel periodo bellico, solo quest'ultimo figurava pubblicamente come prodotto delle miniere. In una causa legale condotta molti anni pi\u00f9 tardi, i lavoratori di quelle miniere si sono visti riconosciuti risarcimenti per le indennit\u00e0 loro dovute e mai pagate previste per l'estrazione di materiale radioattivo.\nI minerali di uranio delle miniere americane non erano ricchi quanto quelli del Congo belga, ma venivano comunque estratti nello sforzo di raggiungere un'autosufficienza produttiva. Sforzi simili furono condotti dall'Unione Sovietica, anch'essa priva di scorte di uranio all'inizio del suo programma nucleare.\nIn alcuni impianti in Europa e in Russia \u00e8 attualmente in atto un processo di \"riarricchimento\" dell'uranio impoverito. In questi impianti un trattamento a centrifuga dell'uranio impoverito riduce ulteriormente la concentrazione di 235U in gran parte del materiale, producendo una piccola percentuale di uranio con contenuto \"naturale\" (0,71%) di 235U. L'uranio naturale cos\u00ec ottenuto pu\u00f2 nuovamente essere inviato alle centrali nucleari per il processo di arricchimento.\nAscesa, stagnazione e nuovo boom dell'estrazione dell'uranio \u2013 Costi.\nLa ricerca dell'uranio nel mondo trov\u00f2 un grande impulso all'inizio della \"guerra fredda\"; gli Stati Uniti, al fine di garantirsi adeguate forniture di uranio da destinare alla produzione di armi, crearono nel 1946 la Atomic Energy Commission (AEC), incaricata di esplorare potenziali giacimenti per conto dello stato e di intervenire sul prezzo di mercato dell'uranio. L'AEC, fissando un prezzo elevato per i minerali di uranio, contribu\u00ec ad un vero e proprio \"boom\" nei primi anni cinquanta.\nGiacimenti furono scoperti nello Utah nel 1952, anche se la concentrazione di uranio era comunque inferiore a quella osservata in campioni provenienti dal Congo belga o dal Sudafrica: al picco dell'euforia mondiale per l'energia nucleare \u2013 negli anni cinquanta \u2013 furono anche presi in considerazione metodi per estrarre l'uranio e il torio dai graniti e dalle acque marine.\nLa domanda da parte dell'apparato militare statunitense inizi\u00f2 a declinare negli anni sessanta e le scorte di uranio furono completate entro la fine del 1970; nel contempo inizi\u00f2 ad emergere il mercato dell'uranio per usi civili, ovvero per la realizzazione delle centrali elettriche termonucleari.\nNegli Stati Uniti tale mercato collass\u00f2 nell'arco di un decennio, come risultato di diversi fattori concomitanti, tra cui la crisi energetica, l'opposizione popolare e l'incidente alla centrale di Three Mile Island nel 1979, che port\u00f2 ad una moratoria \"de facto\" dello sviluppo delle centrali nucleari.\nIl prezzo dell'uranio nei due decenni successivi continu\u00f2 a declinare, per una serie di fattori concomitanti. I principali fattori furono il disastro di \u010cernobyl' e la crisi e la dissoluzione dell'Unione Sovietica. L'esplosione dell'impianto di \u010cernobyl' ebbe un forte impatto psicologico in tutto il mondo, provocando una riduzione o un blocco totale nei progetti di costruzione di nuovi impianti nucleari. Negli ultimi anni di esistenza dell'Unione Sovietica, per far fronte alla crescente crisi economica, questo paese mise in vendita grosse quantit\u00e0 di ossido di uranio, in un mercato gi\u00e0 saturo per gli scarsi investimenti provocati dall'incidenti di \u010cernobyl', contribuendo a deprimere ulteriormente i prezzi.\nNella seconda met\u00e0 degli anni novanta, i trattati per la non proliferazione nucleare tra la Russia e gli Stati Uniti portarono all'accordo \"Megaton contro Megawatt\" (1995), che vide lo smantellamento di moltissime testate nucleari sovietiche e la vendita come combustibile dell'ossido di uranio da esse ricavabile. Il conseguente e ulteriore aumento dell'offerta ha prodotto un fortissimo ribasso nei prezzi fino alla fine del secolo.\nNonostante il fatto che in molti paesi Europei \u2013 Francia, Germania, Spagna, Svezia, Svizzera e Regno Unito \u2013 all'iniziale riduzione dei piani di sviluppo del nucleare civile sia in seguito corrisposta una nuova fase di costruzione e ammodernamento delle centrali nucleari, per lungo tempo l'offerta di combustibile nucleare ha fortemente ecceduto la domanda.\nDal 1981 i prezzi per l'ossido di uranio U3O8 registrati dal Dipartimento per l'Energia degli Stati Uniti sono stati in continuo calo fino all'anno 2000: da /lb di U3O8 del 1981 a 12,55\u00a0$/lb nel 1990 a meno di 10\u00a0$/lb nel 2000. Il minimo valore del prezzo dell'uranio si \u00e8 raggiunto nel 2001 a meno di 7\u00a0$/lb.\nNegli ultimi anni (2001-2006) la richiesta mondiale di uranio \u00e8 fortemente aumentata. \nPer soddisfare la crescente domanda molti paesi consumatori e produttori hanno iniziato ad intaccare le cosiddette \"fonti secondarie di uranio\", ossia le scorte accumulate in deposito nei decenni precedenti.\nCome risultato il prezzo dell'uranio sul mercato mondiale ha sub\u00ecto una forte impennata, passando dai 7\u00a0$/lb del 2001 al picco di 135\u00a0$/lb del 2007. Al 2001 il prezzo dell'uranio incideva per il 5-7% sul totale dei costi riguardanti la produzione di energia nucleare. Secondo dati della WNA, a gennaio 2010, con uranio a 115\u00a0$/kg e considerandolo sfruttato da reattori attualmente in funzione, questo incide per circa il 40% sul costo del combustibile, che incide per circa 0,71\u00a0c$ sul costo di generazione di ogni kWh.\nRischi associati all'estrazione.\nDato che l'uranio emette radon, un gas radioattivo, nonch\u00e9 altri prodotti di decadimento altrettanto radioattivi, l'estrazione mineraria di uranio presenta pericoli ulteriori che si sommano a quelli gi\u00e0 esistenti nell'attivit\u00e0 del minatore. Le miniere di uranio che non siano \"a cielo aperto\" richiedono adeguati sistemi di ventilazione per disperdere il radon.\nDurante gli anni cinquanta molti dei minatori statunitensi impiegati nelle miniere di uranio erano nativi Navajos, dato che molte delle miniere erano collocate nelle loro riserve. A lungo andare molti di essi svilupparono forme di cancro al polmone. Alcuni di loro e dei loro discendenti sono stati beneficiari di una legge che nel 1990 ha riconosciuto il danno loro arrecato.\n\"Tuballoy\" e \"Oralloy\".\nDurante il lavoro del Progetto Manhattan, esigenze di segretezza fecero adottare i nomi di \"tuballoy\" e \"oralloy\" per riferirsi rispettivamente all'uranio naturale e all'uranio arricchito. Questi nomi sono ancora occasionalmente usati oggi.\nComposti.\nIl tetrafluoruro di uranio (UF4) \u00e8 noto come \"sale verde\" ed \u00e8 un prodotto intermedio nella produzione di esafluoruro di uranio.\nIl concentrato di uranio \u00e8 detto Yellowcake. Prende questo nome dal colore e dalla scabrosit\u00e0 superficiale del materiale prodotto durante le prime operazioni minerarie, anche se i mulini odierni, lavorando ad alta temperatura, producono \"yellowcake\" di colori che vanno dal verde scuro al quasi nero.\nLo yellowcake contiene in genere dal 70% al 90% in peso di ossido di uranio (U3O8). Esistono altri ossidi, quali UO2 e UO3; il pi\u00f9 stabile di tutti \u00e8 U3O8, che in realt\u00e0 \u00e8 considerato essere l'ossido misto UO2 \u00b7 2UO3.\nIl diuranato di ammonio \u00e8 un prodotto intermedio nella produzione di yellowcake ed ha un colore giallo brillante. \u00c8 a volte confuso con lo stesso \"yellowcake\", ma non \u00e8 solitamente la stessa cosa.\nIl nitrato di uranile UO2(NO3)2 \u00e8 un sale di uranio solubile ed estremamente tossico.\nDisponibilit\u00e0 in natura.\nL'uranio \u00e8 un elemento che si rinviene nella crosta terrestre, in basse concentrazioni, praticamente in tutte le rocce, in tutti i terreni e nelle acque. \u00c8 pi\u00f9 abbondante dell'antimonio, del berillio, del cadmio, dell'oro, del mercurio, dell'argento, del tungsteno; ha circa la stessa abbondanza dell'arsenico e del molibdeno.\nSi trova come elemento costitutivo principale in alcuni minerali, come l'uraninite (o pechblenda, il minerale di uranio pi\u00f9 comune), l'autunite, la carnotite, l'uranofano, la torbernite e la coffinite. Si possono riscontrare concentrazioni di uranio significative anche in alcuni giacimenti come i depositi di rocce fosfatiche, sabbie ricche in monazite in cui l'uranio \u00e8 presente come vicariante del fosforo (\u00e8 estratto commercialmente anche da queste fonti). Particolarmente ricche le sabbie delle dune del Niger.\nSi ipotizza che la principale fonte del calore che mantiene liquido il nucleo della Terra e il soprastante mantello provenga dal decadimento dell'uranio e dalle sue reazioni nucleari con il torio nel nucleo della Terra, generando cos\u00ec la tettonica a zolle.\nI minerali di uranio, affinch\u00e9 l'estrazione mineraria di uranio sia remunerativa, devono contenere una concentrazione minima di ossido di uranio U3O8 che va dallo 0,05% al 0,2%.\nProduzione e distribuzione.\nL'uranio \u00e8 prodotto industrialmente per riduzione dei suoi alogenuri con metalli alcalini o alcalino-terrosi. Pu\u00f2 anche essere prodotto per elettrolisi di KUF5 o UF4 sciolti in CaCl2 o NaCl fuso. L'uranio metallico ad alta purezza \u00e8 ottenuto per decomposizione termica di alogenuri di uranio su un filamento rovente.\nDa 1\u00a0kg di ossido di uranio si ricavano circa 840\u00a0g di uranio metallico adatto al processo di arricchimento.\nSecondo il Red Book della IAEA del 2009, le riserve accertate ed ipotizzate di uranio ad un prezzo di 130\u00a0$/kg ammontano a circa 5,4 milioni di tonnellate di uranio. Nel 2009 la produzione di ossido di uranio \u00e8 stata di 50\u00a0572\u00a0tonnellate, che corrispondono al 76% della domanda mondiale di combustibile, il rimanente 24% \u00e8 stato fornito da combustibile esausto riprocessato e trasformato in MOX, testate nucleari smantellate, riserve di uranio gi\u00e0 estratte.\nL'uranio \u00e8 distribuito sul pianeta in maniera abbastanza uniforme; \u00e8 presente nella crosta terrestre in concentrazioni minime ovunque, la concentrazione media di uranio nella crosta terrestre \u00e8 di 2,8\u00a0ppm, nel granito \u00e8 4-5\u00a0ppm e nell'acqua di mare \u00e8 3\u00a0ppb. Tre soli paesi (l'Australia, il Canada e il Kazakistan) contengono circa il 52% delle riserve note economicamente estraibili attualmente. Questi tre paesi sono anche i principali produttori di uranio (dati 2009).\nL'Australia possiede ampi giacimenti (formati soprattutto da carnotite), che rappresentano circa il 28% delle riserve del pianeta. La sua produzione \u00e8 aumentata di quasi il 40% negli ultimi 4 anni (7\u00a0982\u00a0tonnellate di uranio metallico estratte nel 2009), quasi raggiungendo il Canada. Il pi\u00f9 grande singolo deposito di uranio del mondo \u00e8 presso la \"Olympic Dam Mine\" nello stato dell'Australia Meridionale, che per\u00f2 non \u00e8 classificata miniera uranifera, essendo l'uranio un sottoprodotto dell'estrazione mineraria dal sito. In Australia si trovano la seconda e la quinta miniera di uranio per estrazione (rispettivamente la miniera \"Ranger\", che \u00e8 la maggiore miniera di uranio a cielo aperto del mondo, e la gi\u00e0 citata \"Olympic Dam\"). L'Australia ha in progetto di triplicare l'estrazione di uranio dalla \"Olympic Dam\" nei prossimi anni.\nIl Kazakistan ha aumentato del 55% l'estrazione di uranio negli ultimi 4 anni, passando dal quinto al primo posto nei produttori dal 2002 al 2009 (2\u00a0800\u00a0tonnellate di uranio metallico estratte nel 2002 a oltre 13\u00a0900\u00a0tonnellate del 2009). Attualmente \u00e8 in progetto l'apertura di 7 nuove miniere nel sud del paese. Si stima che il territorio del Kazakhstan contenga riserve note di ossido di uranio per 750\u00a0000\u00a0tonnellate, il 18% del totale, e che altrettante siano ancora da scoprire nel sottosuolo di questo paese.\nIl Canada possiede ricchi giacimenti in Saskatchewan (formati soprattutto da pechblenda costituiscono il 12% delle riserve mondiali), dove dalle tre miniere del \"McArthur River\", del \"Rabbit Lake\" e del \"McClean Lake\" si estrae circa il 28% della produzione mondiale (9\u00a0000\u00a0tonnellate nel 2008, pi\u00f9 o meno costante negli ultimi anni). La miniera del \"McArthur river\" \u00e8 anche la pi\u00f9 grande miniera di uranio del mondo. Le altre due miniere sono relativamente recenti e si ritiene che la loro produzione dovrebbe aumentare significativamente nei prossimi anni. Inoltre il Canada dovrebbe aprire due nuove miniere (\"Cigar Lake\" e \"Midwest\") nel 2007.\nQuesta sovrapproduzione unita al controllo governativo sulla produzione ha un forte peso nel determinare il prezzo dell'uranio sui mercati internazionali.\nGli altri principali paesi estrattori sono la Russia (10% delle riserve mondiali e 3\u00a0564\u00a0tonnellate estratte nel 2009), la Namibia (5% riserve e 4\u00a0626\u00a0tonnellate estratte con la miniera a cielo aperto di \"Rossing\", la quarta del mondo), il Niger (5% riserve e 3\u00a0243\u00a0tonnellate), l'Uzbekistan (2% riserve e 2429 tonnellate) e gli Stati Uniti (6% riserve e 1453 tonnellate, concentrati negli stati del Wyoming e del Nebraska).\nGiacimenti importanti e poco sfruttati si trovano in Sudafrica (che ha l'8% delle riserve mondiali ed ha appena iniziato a sfruttarle con il sistema del reattore a letto di ciottoli), in Brasile (5% delle riserve) e in Mongolia (1% delle riserve). I depositi di minerali di uranio scoperti pi\u00f9 di recente (2008) si trovano in Canada, India centrale, Nigeria e Zimbabwe, Stati Uniti, mentre \u00e8 stata alzata la produttivit\u00e0 di alcune miniere spagnole.\nEsplorazioni e prospezioni per individuare nuovi giacimenti sono in corso in Canada, Sudafrica, Kazakhstan, Mongolia e nella Repubblica Democratica del Congo.\nA seguito di un'indagine geochimica condotta negli anni '80 nello Sri Lanka, l'AIEA ha accertato l'esistenza di nove aree di notevole interesse geologico per l'anomala mineralizzazione dell'uranio, sei delle quali si trovano al confine tra il complesso montuoso degli Highland e l'altopiano del Vijayn, principalmente formate da migmatiti, gneiss granitico e di biotite, con una composizione di anfiboliti e pirosseni nelle rocce di Maha Cya comparabile con quello delle Mary Kathleen, a nord-est delle Queensland australiane.\nGiacimenti in Italia.\nIn Italia, a partire dagli anni cinquanta e poi pi\u00f9 assiduamente negli anni sessanta, furono effettuate ricerche di giacimenti sfruttabili di uranio estese a buona parte del territorio nazionale. Il pi\u00f9 importante giacimento fu rinvenuto dall'Eni (poi Agip) nei pressi di Novazza (a circa 40\u00a0km a nord est di Bergamo). Si trattava di un giacimento di dimensioni ridotte e gi\u00e0 negli anni sessanta non fu giudicato in grado di coprire il fabbisogno delle centrali allora esistenti.\nPrecauzioni.\nA dosi non letali, la tossicit\u00e0 chimica dell'uranio pu\u00f2 comunque produrre danni all'organismo: inalato in genere sotto forma di ossido (altamente solubile), l'uranio si discioglie nei liquidi delle mucose polmonari, ed entra rapidamente nel sangue. Nonostante gran parte dell'uranio assorbito venga espulso con le urine, la parte che non \u00e8 eliminata si accumula nelle ossa e soprattutto nei reni; le conseguenze di questo accumulo producono effetti tipici dell'avvelenamento da metalli pesanti: dermatiti, gravi degenerazioni dei reni, necrosi delle arterie.\nI danni da radiazione sono permanenti; l'uranio fissato nelle ossa e nei vari organi attraversati irraggia le cellule circostanti, con effetti particolarmente gravi sul midollo osseo. Inoltre le particelle inalate che non finiscono nel sangue possono restare nelle vie respiratorie per lungo tempo.\nL'uranio non \u00e8 assorbito attraverso la pelle; le particelle alfa che emette non sono in grado di penetrare la pelle, ci\u00f2 rende l'uranio esterno al corpo molto meno pericoloso di quello inalato o ingerito.\nUna persona pu\u00f2 esporsi all'uranio sia inalandone le polveri nell'aria che ingerendolo con il cibo e con l'acqua; si calcola che l'assunzione media quotidiana di uranio sia compresa tra 0,7 e .\nPersone che vivono in aree vicine a miniere che ne lavorano i minerali possono essere esposte a livelli di radioattivit\u00e0 pi\u00f9 elevati per via della produzione di polveri sottili e gas radon che vengono trasportati dai venti nelle zone circostanti.\nPer la stessa ragione, senza un'adeguata ventilazione i lavoratori delle miniere sono esposti ad un elevato rischio di contrarre il cancro o altre malattie polmonari estremamente gravi. Anche le acque usate dalle miniere per il trattamento del minerale possono diventare veicolo di contaminazione per le aree vicine. Ricerche condotte nel 2005 dall'Arizona Cancer Center su sollecitazione della Nazione Navajo, in cui sono ubicate alcune miniere di uranio, hanno scoperto capacit\u00e0 mutagene di questo elemento, che \u00e8 in grado di penetrare nel nucleo cellulare e legarsi chimicamente al DNA, alterandolo e provocando errori nella produzione delle proteine, e portare le cellule in stato precanceroso."}
{"id": "692507", "revid": "287204", "url": "https://it.wikipedia.org/wiki?curid=692507", "title": "Antonio Giuseppe Sartori", "text": "Biografia e opere.\nAppartenente ad una famiglia di marmisti di Castione operante come lapicidi dalla fine del XVI secolo, fu figlio di Rocco e fratello minore di Domenico. Impar\u00f2 l'arte di lapicida presso l'officina di suo padre. And\u00f2 a Roma per dedicarsi alla scultura e all'architettura. Ritorn\u00f2 nel 1738 a Castione per lavorare prima con il padre e dal 1742 dopo la morte di quest'ultimo con suo fratello Domenico che aveva assunto la guida dell'officina.\nScultore e architetto di grande talento, lavor\u00f2 nel Tirolo, in Germania e in Ungheria. Tra i suoi lavori, la chiesa di Sant'Agostino dell'Abbazia di Muri-Gries a Bolzano."}
{"id": "692508", "revid": "838137", "url": "https://it.wikipedia.org/wiki?curid=692508", "title": "Theodor Stolojan", "text": "Ministro delle finanze del governo Roman II (1990-1991), nel 1991 succedette a Petre Roman nell'incarico di primo ministro di un governo sostenuto da diverse forze politiche, investito per combattere la crisi sociale ed economica nel periodo di transizione della Romania alla democrazia e al capitalismo.\nFu successivamente consulente per la Banca Mondiale, entrando in politica nel 2000, come candidato alla presidenza della repubblica per il Partito Nazionale Liberale (PNL), del quale nel 2002 divenne presidente.\nFautore dell'Alleanza Giustizia e Verit\u00e0 con il Partito Democratico (PD) di Traian B\u0103sescu e nuovamente candidato alla funzione di capo di Stato, accusando gravi problemi di salute nell'ottobre 2004 si ritir\u00f2 dalla campagna elettorale per le presidenziali e dal ruolo di leader del PNL.\nNel 2006 fu a capo di una corrente scissionista del PNL che, dopo la sua espulsione, port\u00f2 alla nascita del Partito Liberale Democratico, del quale fu presidente, e che nel 2007 si fuse con il PD, dando vita al Partito Democratico Liberale, ove rivest\u00ec l'incarico di primo vicepresidente.\nDesignato quale primo ministro in seguito alle elezioni parlamentari del 2008, rinunci\u00f2 al mandato prima dell'investitura dopo aver portato a termine i negoziati per la formazione di una coalizione di governo tra PDL e Partito Social Democratico, lasciando il posto a Emil Boc.\nFu europarlamentare nel corso di tre legislature tra il 2007 e il 2019.\nPercepito dall'opinione pubblica come un tecnico, fu generalmente apprezzato dall'elettorato tanto di centro-destra quanto di centro-sinistra per il suo stile sobrio e austero.\nFormazione e carriera professionale fino al 1989.\nLaureatosi nel 1966 presso la facolt\u00e0 di finanza, credito e contabilit\u00e0 dell'Accademia degli studi economici di Bucarest, nel 1980 consegu\u00ec un dottorato in economia nello stesso ateneo, con una tesi coordinata da Vasile Modoran dal titolo \u00abContributi all'elaborazione della metodologia di prognosi finanziaria macroeconomica nelle condizioni dell'economia rumena\u00bb (\u00ab\"Contribu\u021bii la elaborarea metodologiei prognozei financiare macroeconomice in condi\u021biile economiei rom\u00e2ne\u0219ti\"\u00bb).\nTra il 1966 e il 1972 lavor\u00f2 come contabile per la \"Frigotehnica\" e per il ministero dell'industria alimentare. Nel 1972 si trasfer\u00ec al ministero delle finanze, nel quale fino al 1989 rivest\u00ec diverse posizioni. Fino al 1977 fu dipendente per il dipartimento per il bilancio, venendo promosso a capo della sezione contabilit\u00e0 della stessa istituzione nel 1978. Nel 1982 fu nominato direttore aggiunto e, pi\u00f9 tardi, direttore del dipartimento per le relazioni valutarie e il finanziamento internazionale, che lasci\u00f2 nel 1987. L'anno successivo fu assunto come ispettore generale del dipartimento per le entrate pubbliche, ruolo che mantenne fino alla caduta del regime socialista nel 1989.\nA livello accademico fu a due riprese, tra il 1974 e il 1980 e tra il 1990 e il 1991, docente di finanze pubbliche presso l'Accademia degli studi economici. Dal 1978 fu membro dell'Istituto internazionale per le finanze pubbliche.\nCarriera politica.\nMinistro delle finanze.\nIn seguito alla rivoluzione romena del 1989, che port\u00f2 al potere il Consiglio del Fronte di Salvezza Nazionale di Ion Iliescu, si costitu\u00ec un governo provvisorio con a capo Petre Roman. Il 29 dicembre 1989 Stolojan venne nominato primo aggiunto del ministro delle finanze Ion P\u0103\u021ban.\nNel giugno 1990 si insedi\u00f2 il governo Roman II, gabinetto risultante dalla schiacciante vittoria del Fronte di Salvezza Nazionale (FSN) di Iliescu e Roman alle elezioni del 1990. Il primo fu riconfermato presidente della repubblica, mentre il secondo fu incaricato di condurre un esecutivo con un ambizioso programma di riforma dell'economia e della societ\u00e0. Stolojan venne indicato come ministro delle finanze, portafogli chiave del nuovo governo.\nIl 20 marzo 1991, tuttavia, insieme al ministro dell'industria Anton V\u0103t\u0103\u0219escu, Stolojan rassegn\u00f2 le proprie dimissioni, lamentando il ritmo lento dell'applicazione delle riforme. Nello specifico il titolare delle finanze confidava nel piano di rimozione del calmiere e di totale liberalizzazione dei prezzi a partire dal 1\u00ba aprile 1991, mentre la variante approvata dal parlamento stabil\u00ec un approccio progressivo.\nIn seguito ad un rimpasto operato dal primo ministro Roman il 30 aprile 1990, pur rinunciando al ruolo di ministro, a Stolojan fu affidata la guida dell'Agenzia nazionale per la privatizzazione, organo sottoposto al controllo del governo, dove lavor\u00f2 all'elaborazione della legge sulla privatizzazione e all'istituzione del nuovo Fondo per le propriet\u00e0 di stato (FPS), che avrebbe gestito le societ\u00e0 a capitale pubblico, coordinandone il processo di vendita ai privati.\nPrimo ministro.\nIl governo Roman II fu costretto alle dimissioni dalla mineriada del settembre 1991. Il 1\u00ba ottobre 1991 il presidente della repubblica Ion Iliescu assegn\u00f2 l'incarico di formare un nuovo governo a Theodor Stolojan. Mentre in seno al partito di governo si consumava lo scontro tra la corrente conservatrice, guidata da Iliescu, e quella riformista, rappresentata da Petre Roman, il presidente della Romania prefer\u00ec rivolgersi ad una figura proveniente dalla tecnocrazia del precedente regime e meno incline ai conflitti o all'apertura a diatribe politiche, quale Stolojan.\nVista la necessit\u00e0 di allentare le tensioni fra le parti sociali, il capo di Stato sostenne la soluzione di un governo di unit\u00e0 nazionale, assegnando il ruolo di premier a un personaggio politicamente indipendente e includendo nel gabinetto di governo anche altre formazioni politiche al fianco del predominante FSN. Entrarono a far parte dell'esecutivo anche i minoritari Partito Nazionale Liberale (PNL), Partito Democratico Agrario di Romania (PDAR) e Movimento Ecologista di Romania (MER). Il governo Stolojan ottenne il voto di fiducia da parte della camera dei deputati il 16 ottobre 1991 e quello del senato il giorno successivo.\nSi tratt\u00f2 di un governo con un mandato limitato, investito soprattutto per gestire la transizione alla nuova legislatura e organizzare le tornate elettorali in programma nel 1992. Sulla scia dell'operato del precedente governo, che aveva avviato le prime timide riforme per la trasformazione di un'economia socialista in una di stampo capitalista, il gabinetto Stolojan continu\u00f2 con un moderato processo di liberalizzazione, con l'obiettivo di porre un freno al costante deterioramento dei parametri economici. Tra gli interventi pi\u00f9 importanti del governo vi furono la ricapitalizzazione delle banche e la nazionalizzazione della valuta estera.\nNel corso del suo mandato entr\u00f2 in vigore la nuova costituzione, approvata dal referendum popolare del dicembre 1991. Visto il nuovo quadro costituzionale, parlamento e governo emanarono diversi atti normativi che determinarono l'evoluzione dell'assetto istituzionale del paese. Tra il 1991 e il 1992 furono emanati i regolamenti per il funzionamento di SRI, Corte costituzionale e Corte dei conti, nonch\u00e9 le leggi elettorali per presidenza della repubblica e parlamento.\nNel settembre 1992 si celebrarono le elezioni parlamentari e presidenziali, che videro un nuovo successo di Iliescu e del suo partito, il Fronte Democratico di Salvezza Nazionale. Il 19 novembre 1992 Theodor Stolojan cedette il teste al nuovo primo ministro Nicolae V\u0103c\u0103roiu. Tra l'11 e il 12 ottobre 1992 il premier uscente present\u00f2 alle camere la relazione finale sulle realizzazioni del suo governo. Secondo Stolojan gli obiettivi principali, cio\u00e8 l'organizzazione delle elezioni e il rallentamento del declino economico con il raggiungimento della crescita zero, erano stati compiuti.\nConsulente per la Banca Mondiale.\nAlla conclusione dell'esperienza di governo, nel 1992 fu assunto come consulente per la Banca Mondiale, nel quadro del dipartimento per lo sviluppo del settore privato. Tra i suoi compiti vi fu l'applicazione dei programmi di privatizzazione in diversi paesi dell'ex blocco sovietico (Moldavia, Uzbekistan, Kirghizistan, Ucraina) e dell'Africa (Etiopia).\nRientrato in Romania nel 1999, fu dirigente per diverse societ\u00e0, tra le quali l'holding Tofan Group. Lasci\u00f2 il settore privato nel 2000, quando prese la decisione di entrare in politica.\nCandidato alla presidenza della repubblica.\nNel 1996 fu membro del comitato di sostegno alla candidatura di Ion Iliescu alla presidenza della repubblica, piattaforma guidata dal ministro degli esteri Teodor Mele\u0219canu che riuniva diverse personalit\u00e0 pubbliche che appoggiavano la rielezione del capo di Stato uscente. Questi, tuttavia, fu sconfitto dal rappresentante del centro-destra Emil Constantinescu. Nonostante l'esplicito endorsement a Iliescu, nel 1999 Constantinescu avanz\u00f2 il nome di Stolojan come possibile consigliere economico del governo Vasile, ma la sua nomina fu rigettata dal primo ministro Radu Vasile. Stolojan, infatti, era considerato uno degli uomini di miglior reputazione intorno ad Iliescu.\nNel 1999 un gruppo di intellettuali fond\u00f2 il think tank Iniziativa social liberale che, pur vicino al centro-sinistra, rappresent\u00f2 una corrente del gruppo di centro-destra del Partito Nazionale Liberale (PNL) e promosse la nomina di Stolojan a candidato per la presidenza della repubblica alle elezioni del 2000. Stolojan si iscrisse al PNL nel luglio 2000 e fu subito supportato anche dal primo vicepresidente della formazione Valeriu Stoica, che curava la strategia politica del partito e desiderava la nascita di una pi\u00f9 ampia coalizione democratico-liberale a suo sostegno. Stolojan fu ufficialmente indicato quale candidato presidenziale del PNL nel corso del congresso del partito del 18 agosto 2000, ricevendo il voto favorevole di 1.140 delegati, contro 2 contrari e 3 astenuti.\nLa frammentazione del centro-destra moderato, tuttavia, gli imped\u00ec di arrivare oltre il terzo posto con l'11,8% dei voti, finendo alle spalle di Ion Iliescu e Corneliu Vadim Tudor.\nStolojan fu anche eletto deputato alle concomitanti elezioni parlamentari, ma rinunci\u00f2 al mandato a pochi giorni dall'inizio della legislatura. Il PNL and\u00f2 all'opposizione di un governo guidato dal Partito Social Democratico (PSD) di Adrian N\u0103stase.\nPresidente del Partito Nazionale Liberale.\nIl congresso del PNL del 17-18 febbraio 2001 elesse i nuovi quadri dirigenti, con Valeriu Stoica nominato alla presidenza e Stolojan nella funzione di presidente del consiglio nazionale (con 935 voti a favore), diventando a tutti gli effetti il numero due del partito. L'anno successivo l'emergere di una crisi politica nel PNL, che vide una parte della dirigenza criticare duramente il proprio presidente, spinse Stoica ad annunciare le dimissioni e indire un nuovo congresso.\nIl leader uscente, tuttavia, ebbe cura di indicare come proprio diretto successore Theodor Stolojan, che accett\u00f2 la proposta solamente a condizione di modificare lo statuto del partito con l'introduzione di un voto di lista secondo il quale i delegati avrebbero eletto in un'unica soluzione tanto il presidente quanto i suoi vice, al fine di evitare ulteriori crisi interne. L'11 luglio 2002 Stoica deleg\u00f2 ad interim i propri compiti a Stolojan, che venne confermato ufficialmente come presidente del PNL in occasione del congresso del 24-25 agosto 2002, quando sconfisse con 944 voti a 193 l'avversario Ludovic Orban, che rappresentava l'ala di opposizione interna. L'obiettivo dichiarato di Stolojan fu quello di rendere il partito \u00abun'alternativa di destra credibile rispetto alla sinistra socialdemocratica\u00bb. Il PNL di Stolojan fu atipico, meno legato alla tradizione liberale intransigente e pi\u00f9 pragmatico. Sotto la sua presidenza il partito assorb\u00ec altre forze minori e crebbe nei sondaggi.\nPer mettere in pratica il piano di costruzione di un pi\u00f9 forte fronte di centro-destra promosse apertamente un'alleanza con il Partito Democratico (PD) di Traian B\u0103sescu, con cui condivideva l'opposizione al governo socialdemocratico. Fondandosi sugli obiettivi comuni di uno strenuo europeismo e della lotta alla corruzione, la coalizione tra le due forze vide la luce nel settembre 2003 e prese il nome di Alleanza Giustizia e Verit\u00e0 (DA). Stolojan fu inizialmente indicato come candidato alla presidenza della repubblica per le elezioni del 2004 ma, sorprendentemente, il 2 ottobre nel corso di una conferenza stampa straordinaria annunci\u00f2 la decisione di rinunciare a tutte le sue funzioni a causa di problemi di salute. Le motivazioni del ritiro furono fonte di numerose speculazioni, che furono ulteriormente alimentate da un presunto ricatto da parte del PSD rivelato da B\u0103sescu nei successivi giorni di campagna elettorale. Il nuovo candidato al ruolo di capo di Stato divenne B\u0103sescu, mentre la presidenza del PNL pass\u00f2 a C\u0103lin Popescu T\u0103riceanu, nome suggerito dallo stesso Stolojan.\nAl ballottaggio del 12 dicembre 2004 B\u0103sescu fu eletto presidente della Romania, mentre T\u0103riceanu, designato primo ministro, riusc\u00ec a formare un composito governo costruito intorno a DA. Stolojan fu nominato consigliere presidenziale di B\u0103sescu sui problemi economici.\nIl Partito Liberale Democratico.\nLa coabitazione tra PNL e PD fu destabilizzata dai continui contrasti tra B\u0103sescu e T\u0103riceanu, mentre Stolojan si espresse ripetutamente a favore del presidente della repubblica, accusando il nuovo leader del PNL di essere colpevole della perdita di credibilit\u00e0 del partito e del governo. In tale contesto mostr\u00f2 la propria disponibilit\u00e0 a ritornare a rivestire una funzione di peso in seno al partito, inasprendo ulteriormente i rapporti con il primo ministro.\nNel luglio 2006, grazie al sostegno di alcune filiali del PNL, pubblic\u00f2 il documento \u00abAppello per il rilancio e l'unit\u00e0 del PNL\u00bb, che in nove punti descriveva le linee guida per la ripresa del partito, l'allontanamento dell'attuale dirigenza e il suo riavvicinamento al PD. A causa delle continue critiche ai vertici, con nove voti a favore e uno contrario il 10 ottobre 2006 l'organizzazione locale del Settore 2 di Bucarest deliber\u00f2 la sua espulsione dal PNL, a causa della violazione dello statuto e delle decisioni dell'ufficio permanente nazionale. Stolojan lament\u00f2 la volont\u00e0 di T\u0103riceanu di mettere a tacere i propri avversari politici.\nIl 15 ottobre 2006 al fianco di Valeriu Stoica present\u00f2 il manifesto \u00abpiattaforma liberale\u00bb, cui aderirono numerose personalit\u00e0 del PNL, e il 16 ottobre 2006 lasci\u00f2 la posizione di consigliere presidenziale per impegnarsi interamente nel nuovo progetto politico. L'obiettivo della piattaforma era quello di riallacciare i rapporti con il PD, ravvivare lo spirito dell'alleanza DA e costituire un grande partito di centro-destra capace di tenere testa al PSD.\nNel dicembre 2006 i membri della piattaforma fondarono il Partito Liberale Democratico (PLD), cui aderirono 27 parlamentari provenienti dal PNL. Il nuovo partito orbit\u00f2 intorno alla formazione di B\u0103sescu, collaborando con il PD a livello parlamentare e configurandosi come una delle poche forze politiche a sostenere il capo di Stato al referendum del maggio 2007. Gi\u00e0 leader ad interim, Stolojan ne fu riconfermato presidente titolare nel corso del primo congresso del 31 marzo 2007.\nAlle elezioni europee del novembre 2007 il PLD riusc\u00ec a conseguire il 7,8% e tre eurodeputati. Candidatosi come capolista, nel suo primo mandato a Bruxelles Stolojan fu membro della Commissione per i bilanci del Parlamento europeo e delle delegazioni dell'Unione europea nelle commissioni di cooperazione con Macedonia e Moldavia. A partire dal luglio 2008 fu anche membro dell'ufficio di presidenza del Gruppo del Partito Popolare Europeo.\nNel dicembre 2007 il PLD si fuse con il PD, dando vita al Partito Democratico Liberale (PDL). Nella nuova formazione Stolojan assunse la posizione di primo vicepresidente al fianco di Adriean Videanu, sotto la conduzione di Emil Boc.\nPrimo ministro designato.\nIn vista delle elezioni parlamentari di quell'anno, il 12 settembre 2008 fu indicato dal collegio direttivo del PDL come candidato alla funzione di premier. Secondo alcuni sondaggi realizzati dal partito, in quel momento Stolojan era la personalit\u00e0 del PDL che godeva del pi\u00f9 alto livello di fiducia da parte dell'elettorato. Il voto del 30 novembre restitu\u00ec una situazione di sostanziale parit\u00e0 tra i due partiti pi\u00f9 votati, PDL e PSD.\nIl 10 dicembre 2008 il presidente della repubblica assegn\u00f2 a Theodor Stolojan il ruolo di primo ministro designato, divenendo la prima persona nella storia della Romania dopo il 1989 a ricevere tale incarico per la seconda volta. Al termine di complessi negoziati con il PSD per la formazione di un governo composto dalle due forze, il 14 dicembre 2008 PDL e PSD siglarono il \u00abpartenariato per la Romania\u00bb, un protocollo di collaborazione che si basava su alcuni punti generali, come il mantenimento della flat tax sui redditi personali al 16%, lo sviluppo delle infrastrutture e la stabilizzazione dell'economia nel contesto della crisi mondiale.\nIl 16 dicembre Theodor Stolojan annunci\u00f2 a sorpresa l'intenzione di deporre il mandato nelle mani del presidente rifiutando, in tal modo, l'incarico di primo ministro. Senza fornire motivazioni politiche per le dimissioni, Stolojan precis\u00f2 che lasciava il posto a una pi\u00f9 giovane generazione di uomini politici. La stampa identific\u00f2 nei motivi del suo ritiro delle reticenze personali sulla nomina di alcuni ministri del futuro gabinetto, sulla stessa alleanza con il PSD e su alcune clausole dell'accordo di governo. Al suo posto, quindi, B\u0103sescu indic\u00f2 il presidente del PDL Emil Boc, il cui governo fu investito dal parlamento il 22 dicembre 2008.\nEuroparlamentare del PDL e del PNL.\nNelle liste del PDL Stolojan fu eletto per due ulteriori mandati al parlamento europeo in occasione delle elezioni del 7 giugno 2009 e del 25 maggio 2014.\nNel corso della VII legislatura fu vicepresidente della Commissione per i problemi economici e monetari e membro della Commissione speciale sulla crisi finanziaria, economica e sociale. Fu, inoltre, sostituto della Commissione per i bilanci e della Commissione speciale sulle sfide politiche e le risorse di bilancio per un'Unione europea sostenibile dopo il 2013. Tra gli altri incarichi partecip\u00f2 alla Delegazione alla commissione parlamentare mista UE-Turchia, alla Delegazione per le relazioni con la Svizzera e la Norvegia, alla commissione parlamentare mista UE-Islanda e alla commissione parlamentare mista dello Spazio economico europeo (SEE) e alla Delegazione alla commissione di cooperazione parlamentare UE-Moldova. Fu membro dell'ufficio di presidenza del gruppo del PPE fino al 2014.\nNella successiva legislatura fu nuovamente membro della Commissione per i problemi economici e monetari e della Commissione speciale sulle decisioni anticipate in materia fiscale (tax ruling) e altre misure analoghe per natura o effetto. Partecip\u00f2 in qualit\u00e0 di sostituto alla Commissione per l'ambiente, la sanit\u00e0 pubblica e la sicurezza alimentare, alla Commissione per l'industria, la ricerca e l'energia, alla Commissione d'inchiesta incaricata di esaminare le denunce di infrazione e di cattiva amministrazione nell'applicazione del diritto dell'Unione in relazione al riciclaggio di denaro, all'elusione fiscale e all'evasione fiscale e alla Delegazione per le relazioni con il Sudafrica. Fu anche membro della Delegazione all'Assemblea parlamentare paritetica ACP-UE.\nA livello di partito mantenne il ruolo di primo vicepresidente fino alla convenzione nazionale del 2011, mentre nel marzo 2013 si espresse a favore della rielezione di Vasile Blaga alla presidenza del PDL.\nNel 2015, in seguito alla confluenza del PDL nel PNL, torn\u00f2 nuovamente a far parte del Partito Nazionale Liberale. In qualit\u00e0 di ex presidente entr\u00f2 a far parte dell'ufficio nazionale del partito come membro di diritto.\nNel 2021 fu incaricato della presidenza della commissione per l'organizzazione del congresso del PNL del 25 settembre 2021, che elesse quale nuovo leader Florin C\u00ee\u021bu.\nAspetti controversi.\nI suoi oppositori politici lo accusarono di aver trascurato facilmente le ideologie politiche, facendo parte di un governo di centro-sinistra (in qualit\u00e0 di ministro delle finanze e di primo ministro) e sostenendo Ion Iliescu, e di aver perseguito, poi, una carriera politica nel centro-destra.\nVita privata.\nSposato con Elena, ha avuto due figli, Vlad Stolojan e Ada Palea."}
{"id": "692510", "revid": "123652525", "url": "https://it.wikipedia.org/wiki?curid=692510", "title": "Propriet\u00e0 fondiaria", "text": "La propriet\u00e0 fondiaria \u00e8 una delle tre principali tipologie di propriet\u00e0 identificate dal codice civile italiano.\nCaratteristiche generali.\nIl fondo, sia esso rustico che urbano, \u00e8 delimitato nello spazio, tanto in senso orizzontale, quanto in senso verticale. La sua delimitazione orizzontale \u00e8 di carattere geometrico: il fondo confini che segnano il limite del diritto del proprietario.\nLa propriet\u00e0 del suolo si estende s\u00ec al sottosuolo e a tutto ci\u00f2 che questo contiene; si estende s\u00ec allo spazio sovrastante; il proprietario pu\u00f2 eseguire s\u00ec scavi nel sottosuolo ed effettuarvi opere, come pu\u00f2 utilizzare lo spazio sovrastante per innalzare costruzioni, piantare alberi o altro. Ma il suo diritto non \u00e8 illimitato: il proprietario del suolo, dispone l'art. 840 c.c. non pu\u00f2 opporsi ad attivit\u00e0 altrui che si svolgano a tale profondit\u00e0 nel sottosuolo o a tale altezza nello spazio sovrastante che egli non abbia interesse ad escludere. Il criterio che consente di identificare il limite della propriet\u00e0 in senso verticale \u00e8 di natura economica: la propriet\u00e0 si estende fin dove il proprietario del suolo pu\u00f2 dimostrare di avere un interesse ad esercitare il suo diritto esclusivo. Oltre questo limite, il sottosuolo e lo spazio aereo sono da considerarsi cose comuni di tutti.\nRapporti di vicinato.\nIn linea di principio, l'attivit\u00e0 di godimento del proprietario deve essere contenuta entro i propri confini.\nSignificativa \u00e8 la norma in materia di stillicidio (art. 908): il proprietario deve costruire i tetti in maniera che le acque piovane scolino sul suo terreno e non in quello del vicino. Inoltre, in linea di principio, l'art. 840 c.c. dispone che il proprietario deve astenersi dal compiere sul proprio fondo o nel sottosuolo, opere che possano recare danno al vicino, ossia lederne il diritto. Ma fra proprietari confinanti capita spesso che il godimento di uno interferisca con il godimento dell'altro, limitandolo o pregiudicandolo. Per alcuni aspetti tali interferenze trovano nella legge specifici criteri di contemperamento.\nUn primo limite alla facolt\u00e0 di godimento \u00e8 nelle norme che impongono a protezione del diritto del vicino, di rispettare determinate distanze nel costruire edifici, scavare pozzi o fosse, piantare alberi:\nIn tale materia vice il cosiddetto \"principio della prevenzione temporale\": tra due proprietari confinanti risulta favorito quello che costruisce per primo: egli pu\u00f2 costruire a meno di 1,5 m dal confine, anche sul confine, costringendo l'altro, se intende costruire a sua volta, o ad arretrare il fronte della propria costruzione, in modo da rispettare la distanza legale, o ad avanzarlo per costruire in appoggio al muro del vicino (pagando la met\u00e0 del valore del muro, che diventa muro in compropriet\u00e0) o in aderenza ad esso e pagando il valore del suolo del vicino che abbia occupato con la sua costruzione (artt. 874-877).\nSe il secondo costruisce in modo da violare la distanza legale dalla preesistente costruzione, il primo pu\u00f2 esigere la riduzione in ripristino (art. 872), ossia la demolizione di quella parte della costruzione che viola le distanze consentite. Talvolta i regolamenti comunali prescrivono distanze non fra le costruzioni, ma dal confine, con il risultato di rimuovere il principio della prevenzione temporale: sar\u00e0 cos\u00ec soggetto alla riduzione in ripristino anche chi costruisce per primo. I regolamenti prescrivono spesso anche limiti di altezza o di volume delle costruzioni, in rapporto alla classificazione urbanistica del territorio.\nLa violazione di queste ulteriori prescrizioni da parte del singolo proprietario non attribuisce al vicino il diritto alla riduzione in ripristino, ma solo all'azione per il risarcimento del danno che provi di aver subito (art. 872).\nIl muro, il fosso, le siepi e gli alberi posti sul confine si presumono, fino a prova contraria, comuni ai proprietari confinanti.\nLuci e vedute.\nL'interesse di ciascun proprietario a ricevere aria e luce dalle finestre del proprio edificio \u00e8 in conflitto con l'interesse del vicino a non trovarsi esposto a sguardi indiscreti o a minacce della sicurezza propria e dei propri beni.\nLa legge distingue tra luci e vedute: sono luci le aperture nel muro che non consentono di affacciarsi sul fondo del vicino; sono vedute invece, quelle che consentono di affacciarsi. Per le luci che si aprono sul fondo del vicino non sono prescritte distanze minime dal confine, ma devono essere munite di inferriate e grate fisse e devono essere collocate ad un'altezza dal suolo del vicino e dal pavimento interno prescritta dalla legge (art. 901). Le vedute, invece, devono essere aperte ad una distanza di almeno 1,5 m dal confine (art. 905). Il vicino che abbia il diritto di costruire in aderenza o di ottenere la compropriet\u00e0 del muro, pu\u00f2 accecare le luci (art. 904); non pu\u00f2 invece, chiudere le vedute: se la costruzione del vicino \u00e8 dotata di vedute, egli dovr\u00e0 costruire alla distanza legale (art. 907).\nImmissioni.\nL'interferenza del godimento di un fondo con il godimento di un altro fondo trova un ulteriore criterio legale di regolazione nel caso delle immissioni, da un fondo all'altro, di fumo, di calore, di rumori e, in genere, in tutti i casi di propagazione di sostanze inquinanti, di vibrazione e cos\u00ec via. \nIl criterio legale per la soluzione del conflitto \u00e8 quello della normale tollerabilit\u00e0 (art. 844): il proprietario di un fondo non pu\u00f2 impedire le immissioni o le propagazioni provenienti dal fondo vicino se esse non superano la capacit\u00e0 di sopportazione dell'uomo medio, la soglia oltre la quale risultano intollerabili da parte dell'uomo di media tollerabilit\u00e0. Solo in caso contrario il vicino potr\u00e0 pretendere l'adozione di misure o l'applicazione di disposizioni anti-rumore, anti-inquinamento e cos\u00ec via. Se ci\u00f2 non bastasse, ottenere la cessazione dell'attivit\u00e0 molesta.\nL'art. 844 c.c. mitiga il criterio a favore delle attivit\u00e0 produttive aggiungendo che, nell'applicare il criterio della normale tollerabilit\u00e0, il giudice deve contemperare le esigenze della produzione con le ragioni della propriet\u00e0. Altri complementari criteri di legge sono le condizioni dei luoghi (a chi abita in una zona industriale si pu\u00f2 chiedere una maggiore tolleranza) e la priorit\u00e0 di un dato uso (fra il proprietario di una rumorosa officina e quello di una abitazione, \u00e8 pi\u00f9 protetto quello dei due che per primo ha dato la diversa destinazione al proprio fondo).\nLa soluzione radicale per questi conflitti sta nel prevenirli: spetta ai piani regolatori di separare le diverse forme di utilizzazione del territorio e di tenere le aree destinate ad attivit\u00e0 industriali lontane da quelle assegnate alle costruzioni abitative.\nUn limite, in ogni caso, invalicabile \u00e8 costituito dal diritto alla salute.\nAcque.\nLe acque, a norma dell'art. 1 della legge 5 gennaio 1994, n. 36 (\"Disposizioni in materia di risorse idriche\"), sono bene pubblico; la loro utilizzazione da parte dei privati, sul cui fondo scorrano o sgorghino corsi d'acqua, \u00e8 in linea di principio ammessa solo in forza di concessione amministrativa. Tuttavia l'art. 28 della norma rendeva libera l'utilizzazione delle acque sotterranee per usi domestici, incluso l'innaffiamento di orti e giardini e l'abbeveraggio del bestiame, e libera altres\u00ec, per i proprietari di fondi rustici o urbani, la raccolta delle acque piovane.\nPerci\u00f2 le norme che agli artt. 909 e 913 del codice regolano il diritto del proprietario del suolo sulle acque che non siano pubbliche, sopravvivono alla riforma del 1994, nei limiti del citato art. 28 o in quanto dirette a regolare l'esercizio dei diritti nascenti da concessione amministrativa o l'adempimento dei doveri che sul concessionario incombono nei confronti degli altri proprietari fondiari. Ci\u00f2 che viene in considerazione come oggetto di un diritto di utilizzazione \u00e8 il flusso di acqua che sul fondo sgorga o che vi scorre, una simile entit\u00e0 sotto questo aspetto, alle energie naturali. Dal fatto che viene qui in considerazione un elemento naturale concepito come flusso derivano le particolarit\u00e0 della sua disciplina.\nIl proprietario di un fondo ha diritto di utilizzare le acque e pu\u00f2 anche disporne a favore di altri, ma dopo essersene servito non pu\u00f2 sviarle a danno degli altri fondi (art. 909), deve permettere che le acque defluiscano nei fondi altrui perch\u00e9 altri possano a loro volta servirsene. Se il proprietario utilizza per l'irrigazione dei campi e per i suoi usi domestici acque che attraversano o costeggiano il suo fondo, egli deve restituire gli avanzi al corso ordinario, per consentire ai proprietari dei fondi a valle di farne diritto di uso (art. 910). Il proprietario a valle, per contro, non pu\u00f2 rifiutarsi di ricevere le acque che naturalmente defluiscono dai fondi a monte (art. 913). In caso di controversie tra i proprietari circa l'uso di queste acque, il giudice deve conciliare gli interessi dei singoli proprietari con i pi\u00f9 generali interessi connessi all'agricoltura e all'industria, e pu\u00f2 anche assegnare un'indennit\u00e0 al proprietario che abbia subito pregiudizio (art. 912)."}
{"id": "692513", "revid": "16758", "url": "https://it.wikipedia.org/wiki?curid=692513", "title": "Samantha Morton", "text": "Biografia.\nNasce a Nottingham, figlia di Pamela e Peter Morton. Dopo il divorzio dei genitori, all'et\u00e0 di tre anni, cresce assieme al padre e ai suoi fratelli. Inizia la sua carriera da bambina entrando a far parte, a soli tredici anni nella Central Junior Television Workshop, a sedici si trasferisce a Londra dove lavora in svariate produzioni TV inglesi, tra cui gli adattamenti televisivi di \"Jane Eyre\" ed \"Emma\". Il primo ruolo cinematografico risale al 1997 nel film \"Under the Skin - A fior di pelle\", nel 1999 le viene offerta una parte in \"Ragazze interrotte\", ma rifiuta, decisa ad interpretare la muta Hattie nel film di Woody Allen \"Accordi e disaccordi\", ruolo che le vale la sua prima nomination all'Oscar come miglior attrice non protagonista, nello stesso anno interpreta la tossicomane Michelle in \"Jesus' Son\".\nNel 2002, in seguito a rifiuto delle attrici Cate Blanchett e Jenna Elfman, interpreta la veggente \"precog\" Agatha in \"Minority Report\" di Steven Spielberg, mentre nello stesso anno viene candidata nuovamente all'Oscar come miglior attrice per l'interpretazione in \"In America - Il sogno che non c'era\" di Jim Sheridan. Sempre nel 2002 partecipa al videoclip di \"Electrical Storm\" degli U2, dove al fianco di Larry Mullen veste i panni di una sirena. Nel 2003 cerca di ottenere un ruolo in \"Love Actually - L'amore davvero\", ma la parte viene affidata a Keira Knightley.\nNegli anni seguenti recita al fianco di Johnny Depp in \"The Libertine\" e in \"Control\" di Anton Corbijn per il quale si aggiudica la candidatura ai BAFTA come miglior attrice non protagonista nel 2008. Nel 2007 interpreta la parte di una sosia di Marilyn Monroe in \"Mister Lonely\", e veste i panni di Mary Stuart in \"\". Nel 2008 recita in \"Synecdoche, New York\", esordio alla regia dello sceneggiatore Charlie Kaufman, mentre nel 2009 esordisce alla regia con il film televisivo \"The Unloved\". Nel 2019 entra nel cast principale della serie televisiva statunitense \"The Walking Dead\" nel ruolo dell'antagonista Alpha.\nVita privata.\n\u00c8 madre di due figlie, Esme (nata il 5 febbraio 2000), avuta dall'attore Charlie Creed-Miles, e Edie (nata il 4 gennaio 2008), avuta dal compagno Harry Holm, figlio dell'attore Ian Holm.\nDoppiatrici italiane.\nNelle versioni in italiano delle opere in cui ha recitato, Samantha Morton \u00e8 stata doppiata da:"}
{"id": "692514", "revid": "399", "url": "https://it.wikipedia.org/wiki?curid=692514", "title": "Diana", "text": "Diana \u00e8 una dea italica, latina e romana, signora delle selve, protettrice degli animali selvatici, custode delle fonti e dei torrenti, protettrice delle donne, cui assicurava parti non dolorosi, e dispensatrice della sovranit\u00e0. Spesso questa dea romana si fa corrispondere alla dea Artemide della mitologia greca, ma secondo alcuni studiosi la fusione fra le due figure avvenne solo in un secondo momento. Artemide-Diana, dea della caccia, della verginit\u00e0, del tiro con l'arco, dei boschi e della Luna, durante il sincretismo religioso dell'et\u00e0 imperiale venne ulteriormente identificata con altre divinit\u00e0 femminili orientali.\nSecondo la leggenda, Diana - giovane vergine abile nella caccia, irascibile quanto vendicativa - era amante della solitudine e nemica dei banchetti; era solita aggirarsi in luoghi isolati. In nome di Amore aveva fatto voto di castit\u00e0 e per questo motivo si mostrava affabile, se non addirittura protettiva, solo verso chi - come Ippolito e le ninfe che promettevano di mantenere la verginit\u00e0 - si affidava a lei.\nDiana \u00e8 gemella di Apollo (o Febo) ed \u00e8 figlia di Giove e Latona.\nEtimologia.\nLa radice si trova nel termine latino \"dius\" (\"della luce\", da \"dies\", \"[la luce del] giorno\"), arcaico \"divios\" per cui il nome originario sarebbe stato \"Diviana\". La luce a cui si riferisce il nome sarebbe quella che filtra dalle fronde degli alberi nelle radure boschive, mentre viene respinta quella della Luna perch\u00e9 tale associazione con la dea fu molto tarda.\nSimboli associati alla dea.\nLa simbologia della dea \u00e8 legata al mondo delle selve: gi\u00e0 in molte gemme la si vede portare una fronda in una mano e una coppa ricolma di frutti nell'altra, in piedi accanto ad un altare, dietro al quale si intravede un cervo.\nSu un candelabro d'argento conservato nei Musei Vaticani la dea non viene raffigurata in forma umana, ma una serie di simboli ne richiamano alla mente il \"numen\", in parte identificato con la dea greca Artemide: un albero di lauro (sacro ad Apollo) al quale sono appese le armi da caccia della dea (l'arco, la faretra e la lancia), un palo conico al quale sono applicate le corna di un cervo, un altare ricolmo di offerte tra le quali si scorge una pigna, una fiaccola accesa (a ricordare la sua accezione originaria di dea della luce) appoggiata all'altare e un cervo accanto ad esso.\nInfine su un rilievo di Porta Maggiore a Roma si vede l'immagine di una colonna che regge un vaso e un albero dalle lunghe fronde, circondati da un recinto semicircolare a costituire un \"locus saeptus\", cio\u00e8 una forma arcaica di sacello all'aperto.\nSantuari.\nIl principale luogo di culto di Diana si trovava presso il piccolo lago laziale di Nemi, sui colli Albani, e il bosco che lo circondava era detto \"nemus aricinum\" per la vicinanza con la citt\u00e0 di Ariccia. Il santuario di Ariccia potrebbe essere stato il nuovo santuario federale dei latini dopo la caduta di Alba Longa. Ci\u00f2 \u00e8 desumibile da quanto riportato da Catone il Censore nelle \"Origines\", cio\u00e8 che il dittatore tusculano Manio Egerio Bebio offici\u00f2 una cerimonia comunitaria nel \"nemus aricinum\" insieme ai rappresentanti delle altre principali comunit\u00e0 latine dell'epoca (Ariccia, Lanuvio, Laurentum, Cora, Tibur, Pometia, Ardea e i Rutuli): \"Lucum Dianium in nemore Aricino Egerius Baebius Tusculanus dedicavit dictator Latinus. Hi populi communiter: Tusculanus, Aricinus, Lanuvinus, Laurens, Coranus, Tiburtis, Pometinus, Ardeatis, Rutulus.\".\nIn seguito Servio Tullio fonda il nuovo tempio di Diana sull'Aventino e l\u00ec sposta il centro del culto federale con il consenso dell'aristocrazia latina. Dall'episodio dell'uccisione di Servio Tullio ad opera della figlia Tullia, sappiamo dell'esistenza di un tempio dedicato alla dea anche nel quartiere delle Carinae all'Esquilino.\nAltri santuari erano situati nei territori del Lazio antico e della Campania: il colle di Corne, presso Tusculum, dove \u00e8 chiamata con il nome latino arcaico di \"deva Cornisca\" e dove esisteva un collegio di cultori della dea come attesta un'iscrizione ritrovata presso Tuscolo e dedicata ai Mani di Giulio Severino patrono del collegio; il monte Algido, sempre presso Tuscolo; a Lanuvio, dove \u00e8 festeggiata alle idi (13) di agosto dal Collegio Salutare di Diana e Antinoo; a Tivoli, dove \u00e8 chiamata Diana Opifera Nemorense; un bosco sacro citato da Tito Livio \"ad compitum Anagninum\", cio\u00e8 all'incrocio fra la via Labicana e la via Latina, presso Anagni, e del quale nel settembre 2007 si \u00e8 parlato del possibile ritrovamento dei suoi resti; il monte Tifata, presso Caserta.\nDi recente scoperta \u00e8 un \"santuario\" dedicato a \"Diana Umbronensis\" all'interno del Parco naturale della Maremma.\nRapporto con la sovranit\u00e0.\nCome gi\u00e0 in altre culture, anche in quella latina appare la connessione tra il simbolismo delle corna e la divinit\u00e0, in questo caso la dea Diana. Tito Livio infatti ricorda un episodio in cui era stato predetto che chi avesse sacrificato una certa vacca di grande bellezza avrebbe dato al suo popolo l'egemonia sull'intera regione del Lazio antico. Il sabino proprietario della vacca si rec\u00f2 al tempio di Diana a Roma per sacrificarla, ma il sacerdote del tempio riusc\u00ec con uno stratagemma a distrarre il sabino e sacrific\u00f2 lui la vacca alla dea garantendo alla citt\u00e0 di Roma l'egemonia; le corna stesse furono affisse all'entrata del tempio come ricordo della vicenda e come pegno tangibile della sovranit\u00e0 sul Lazio.\nIl legame con la sovranit\u00e0 e la regalit\u00e0 \u00e8 esplicitato anche dal rapporto tra la dea e il \"Rex Nemorensis\", il sacerdote di Diana che viveva nel bosco sacro sulle rive del Lago di Nemi.\nIdentificazione con la dea greca Artemide.\nDiana viene spesso identificata come la dea Artemide della mitologia greca, anche se la somiglianza tra le due non \u00e8 cos\u00ec marcata, tanto che si possono definire come due entit\u00e0 distinte: per esempio, Diana manifesta il carattere di protettrice della partorienti in modo molto pi\u00f9 accentuato, mentre in Artemide prevale il carattere di protettrice dei boschi e degli animali.\nFin dal XV secolo a.C. a Creta veniva venerata una dea protettrice dei boschi e delle montagne; ugualmente, a Efeso, fu a lungo praticato il culto di una similare divinit\u00e0 i cui connotati conducono per\u00f2 alla dea frigia Cibele e, contestualmente, alla dea che in tutto il bacino dell'Egeo rappresentava la Madre Terra, vale a dire Gea. Facile comprendere, quindi, come - in base alle diverse epoche e civilt\u00e0 - siano possibili diverse interpretazioni di una medesima divinit\u00e0. Ed in questo contesto \u00e8 possibile vedere anche una associazione della figura di Diana con quella della divinit\u00e0 lunare Selene: in molti riti dei romani, inoltre, Diana viene venerata come divinit\u00e0 trina, punto di congiunzione della Terra e della Luna per personificare il Cielo (in contrasto a Ecate cui era riservato il Regno dei Morti).\nDiana e la stregoneria.\nLa dea Diana, identificata nella sua manifestazione lunare, \u00e8 stata utilizzata da Charles Leland nel suo \"Vangelo delle streghe\" come divinit\u00e0 centrale di un presunto culto di stregoneria che sarebbe esistito dal Medioevo all'Et\u00e0 contemporanea. In questa interpretazione, Diana \u00e8 adorata come dea dei poveri, degli oppressi e dei perseguitati dalla Chiesa cattolica, e per diffondere il culto della stregoneria manda sua figlia Aradia a liberare dagli oppressori gli schiavi e a divulgare la propria religione. In questo unico mito Diana non \u00e8 vergine, ma \u00e8 sposa e figlia di Giove e in seguito sposa e sorella di Dianus Lucifero, con cui gener\u00f2 Aradia.\nDiana nell'arte.\nIn molte rappresentazioni pittoriche e in letteratura, \"Diana cacciatrice\" - la cui grazia femminile del corpo contrasta decisamente con l'aspetto fiero e quasi virile del viso - viene spesso raffigurata con arco e frecce. Di figura atletica e longilinea, porta i capelli raccolti dietro il capo e indossa vesti semplici, quasi a sottolineare una natura dinamica, se non addirittura androgina.\nLa sua associazione con la luna la porta spesso ad essere ritratta mentre guida il carro della luna, mentre suo fratello gemello Apollo, guida il carro del sole.\nInfluenza culturale.\nA Diana \u00e8 intitolato il Diana Chasma su Venere."}
{"id": "692515", "revid": "92723", "url": "https://it.wikipedia.org/wiki?curid=692515", "title": "Diocesi di Aquisgrana", "text": "La diocesi di Aquisgrana (in latino: \"Dioecesis Aquisgranensis\") \u00e8 una sede della Chiesa cattolica in Germania suffraganea dell'arcidiocesi di Colonia. Nel 2020 contava 1.021.500 battezzati su 2.009.557 abitanti. \u00c8 retta dal vescovo Helmut Dieser.\nTerritorio.\nLa diocesi comprende la parte occidentale della Renania Settentrionale-Vestfalia, al confine con Belgio e Paesi Bassi. \u00c8 delimitata a nord dalle diocesi di M\u00fcnster e di Essen, ad est dall'arcidiocesi di Colonia, ad est e a sud dalla diocesi di Treviri, ad ovest dalla diocesi belga di Liegi e da quella olandese di Roermond.\nSede vescovile \u00e8 la citt\u00e0 di Aquisgrana, dove si trova la cattedrale di Santa Maria Assunta. Nel territorio sorgono anche due basiliche minori: la basilica dei Santi Potentino, Felice e Simplicio nel \"Kloster Steinfeld\" di Kall-Steinfeld; e la basilica di San Vito nella \"M\u00f6nchengladbacher M\u00fcnster\" a M\u00f6nchengladbach.\nIl territorio si estende su 4.020\u00a0km\u00b2 ed \u00e8 suddiviso in 326 parrocchie, raggruppate in 8 regioni pastorali: Krefeld, Viersen-Kempen, M\u00f6nchengladbach, Heinsberg, D\u00fcren, Aquisgrana citt\u00e0, Aquisgrana regione, Eifel.\nStoria.\nIn base al concordato francese del 1801, Aquisgrana divenne sede episcopale, suffraganea dell'arcidiocesi di Malines, il 29 novembre 1801 per effetto della bolla \"Qui Christi Domini\" di papa Pio VII.\nLa nuova diocesi comprendeva i due dipartimenti francesi, oggi non pi\u00f9 esistenti, della Roer e del Reno e Mosella sulla riva sinistra del Reno, ed era costituita da 79 parrocchie di prima classe e 754 di seconda classe. Il territorio fu ricavato principalmente dall'arcidiocesi di Colonia, cui furono unite porzioni minori delle diocesi di Liegi, di Utrecht, di Roermond e di Magonza. Nel 1808 il territorio diocesano fu ingrandito della citt\u00e0 di Wesel e del suo territorio posto sulla riva destra del Reno.\nIl primo ed unico vescovo fu Marc Antoine Berdolet (13 settembre 1740 \u2013 13 agosto 1809), nominato da Napoleone e confermato dalla Santa Sede il 30 maggio 1802; questi, per la maggior parte del tempo, lasci\u00f2 il governo della diocesi al suo vicario generale, Martin Wilhelm Fonck. Dopo la morte del vescovo Berdolet, Denis Fran\u00e7ois Le Camus, vicario generale della diocesi di Meaux, fu designato a succedergli, ma non ottenne mai l'istituzione canonica da parte di Roma; si limit\u00f2 perci\u00f2 ad amministrare la diocesi fino alla sua morte nel 1814; in seguito la sede fu governata dai due vicari generali Fonck e Klinkenberg.\nLa bolla \"De salute animarum\" di Pio VII, del 16 luglio 1821, che disciplinava le questioni riguardanti la Chiesa sul territorio prussiano, soppresse la diocesi di Aquisgrana, vacante da tempo, e trasfer\u00ec la maggior parte del suo territorio all'arcidiocesi di Colonia e la restante parte alle diocesi di Treviri e di M\u00fcnster; queste decisioni ebbero effetto solo con la nomina dell'arcivescovo di Colonia Ferdinand August von Spiegel nel 1824. Il capitolo della cattedrale fu trasformato in capitolo collegiato composto da un prevosto e sei canonici.\nIn seguito al concordato con la Prussia del 1929, la diocesi fu ristabilita il 13 agosto 1930 con la bolla \"Pastoralis officii nostri\" di papa Pio XI, ricavandone il territorio dall'arcidiocesi di Colonia, di cui \u00e8 divenuta suffraganea; alla nuova diocesi fu annessa anche la parrocchia di Hinsbeck staccata dalla diocesi di M\u00fcnster.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.009.557 persone contava 1.021.500 battezzati, corrispondenti al 50,8% del totale."}
{"id": "692516", "revid": "21880", "url": "https://it.wikipedia.org/wiki?curid=692516", "title": "Parco Naturale Regionale di Piana Crixia", "text": ""}
{"id": "692517", "revid": "15756", "url": "https://it.wikipedia.org/wiki?curid=692517", "title": "Pluto (mitologia)", "text": "Pluto, la cui etimologia deriva dal greco antico \u03a0\u03bb\u03bf\u1fe6\u03c4\u03bf\u03c2 \"Pl\u00f9tos\", \"ricco\", \u00e8 una figura della mitologia greca, dio della ricchezza, il cui culto, di carattere agrario, aveva come sede principale l'isola di Samotracia.\nOrigini.\nEra figlio di Demetra e Iasione, nipote di Dardano fondatore di Troia.\nLa sua figura, dapprima legata alla prosperit\u00e0 dei campi, si estese ad ogni forma di benessere, accrescendo il suo valore augurale. Quale dio agrario, era legato alle ricchezze minerarie e al sottosuolo in generale, quindi spesso confuso e identificato con Plutone (divinit\u00e0 degli inferi corrispondente ad Ade), in particolar modo col diffondersi dei Misteri Eleusini.\nGi\u00e0 presso i romani si trovano ben pochi riferimenti diretti a Pluto, perlopi\u00f9 identificandolo con Dite, anch'esso poi confluito in Plutone.\nPluto nella Teogonia di Esiodo.\nPluto, quale Dio dell'abbondanza, appare nella teogonia di Esiodo come figlio di Demetra e Giasione:\nL'unione di Demetra e Giasione \u00e8 descritta anche nell'Odissea.\nPluto nella commedia di Aristofane.\nA lui si intitola una famosa commedia di Aristofane del 388 a.C. ed \u00e8 incentrata sulla diseguale distribuzione tra gli uomini del denaro, movente principale delle azioni umane.\nPluto nella Divina commedia.\nNella Divina Commedia, Dante lo pone come guardiano del IV cerchio dell'Inferno (Canto VII), in cui vengono puniti avari e prodighi. La sua descrizione \u00e8 molto vaga (non si sa nemmeno se il poeta si confondesse con Plutone), ma gli fa recitare uno dei versi pi\u00f9 famosi dell'intero poema: \"Pape Sat\u00e0n, pape Sat\u00e0n aleppe\"\nIconografia.\nGli antichi lo rappresentavano con una cornucopia per la ricchezza, obeso per l'intrinseca abbondanza, bendato o cieco per l'imparzialit\u00e0 e la casualit\u00e0 nel distribuire le ricchezze, zoppicante per la lentezza dell'accumulo, alato per la rapidit\u00e0 del dispendio.\nVoci correlate.\nDa esso derivano anche le parole plutocrazia, l'influenza dei ricchi sui governi, e plutomania, la bramosia della ricchezza."}
{"id": "692518", "revid": "599013", "url": "https://it.wikipedia.org/wiki?curid=692518", "title": "Sakurabiat", "text": "I Sakurabiat sono un gruppo etnico del Brasile con una popolazione stimata in 84 individui nel 2006 (Funasa).\nLingua.\nParlano la lingua Sakurabiat (codice ISO 639: SKF) che appartiene alla famiglia linguistica Tupari. Questa lingua \u00e8 suddivisa in tre dialetti: Guaratira, Siokweriat e Sakurabiat, mutualmente comprensibili. Il sakurabiat si avvia verso l'estinzione in quanto i bambini e in generale le nuove generazioni tendono a non impararlo per utilizzare il portoghese. Nel 2006, nel territorio indigeno di \"Rio Mequens\", erano solo in 23 a parlare la lingua madre, quasi tutti anziani.\n\"Sakurabiat\" significa letteralmente \"gruppo del macaco Pregos\" (una specie di scimmia). La decisione di utilizzare questo termine per indicare l'intero gruppo \u00e8 stata presa solo nel 1990 quando piccoli sottogruppi dispersi si riunirono nell'unico gruppo poi ufficialmente riconosciuto. Per questo i Sakurabiat si riferiscono a loro stessi anche come \"quelli che sono arrivati insieme\".\nInsediamenti.\nVivono nello stato brasiliano di Rond\u00f4nia, nel territorio indigeno di \"Rio Mequens\" (105.250 ettari, istituito nel 1996). Sono stanziati nella loro regione storica, nei pressi delle sorgenti dei fiumi Mequ\u00e9ns e Verde, affluenti dei fiumi Colorado e Guapor\u00e9. Le poche famiglie che abbandonano il territorio indigeno si spostano verso i comuni di Pimenta Bueno e Parecis e nella municipalit\u00e0 di Cacoal, nella zona di Riozinho. Si stima che ci siano stati in passati ulteriori spostamenti di cui per\u00f2 non sono noti i particolari."}
{"id": "692519", "revid": "486946", "url": "https://it.wikipedia.org/wiki?curid=692519", "title": "Sakirabi\u00e1", "text": ""}
{"id": "692520", "revid": "486946", "url": "https://it.wikipedia.org/wiki?curid=692520", "title": "Parco Naturale Regionale di Montemarcello Magra", "text": ""}
{"id": "692521", "revid": "486946", "url": "https://it.wikipedia.org/wiki?curid=692521", "title": "Sakirabi\u00e1t", "text": ""}
{"id": "692523", "revid": "729019", "url": "https://it.wikipedia.org/wiki?curid=692523", "title": "Muscolo adduttore dell'alluce", "text": "Il muscolo adduttore dell'alluce (in latino Adductor obliquus hallucis) \u00e8 un muscolo del piede bicipite che flette e adduce l'alluce. \n\u00c8 formato da due capi:"}
{"id": "692525", "revid": "712828", "url": "https://it.wikipedia.org/wiki?curid=692525", "title": "Satomi Hakase", "text": ""}
{"id": "692526", "revid": "287204", "url": "https://it.wikipedia.org/wiki?curid=692526", "title": "Saluma", "text": ""}
{"id": "692531", "revid": "21880", "url": "https://it.wikipedia.org/wiki?curid=692531", "title": "Parco Naturale Regionale di Portofino", "text": ""}
{"id": "692532", "revid": "46931", "url": "https://it.wikipedia.org/wiki?curid=692532", "title": "Enawen\u00ea Naw\u00ea", "text": ""}
{"id": "692535", "revid": "729019", "url": "https://it.wikipedia.org/wiki?curid=692535", "title": "Maximilian zu Wied-Neuwied", "text": ""}
{"id": "692537", "revid": "46931", "url": "https://it.wikipedia.org/wiki?curid=692537", "title": "Salum\u00e1", "text": ""}
{"id": "692538", "revid": "1305772", "url": "https://it.wikipedia.org/wiki?curid=692538", "title": "Trattato di Mosca", "text": "Trattato di Mosca si pu\u00f2 riferire a:\nInoltre:"}
{"id": "692540", "revid": "729019", "url": "https://it.wikipedia.org/wiki?curid=692540", "title": "Muscolo abduttore dell'alluce", "text": "Il muscolo abduttore dell'alluce \u00e8 un muscolo che giace lungo il bordo mediale del piede.\nSi origina dalla tuberosit\u00e0 del calcagno e della fascia plantare e si inserisce, assieme al tendine mediale del flessore breve dell'alluce, alla base della falange prossimale dell'alluce.\nAzione.\nAbduce e coopera alla flessione dell'alluce."}
{"id": "692546", "revid": "767487", "url": "https://it.wikipedia.org/wiki?curid=692546", "title": "Peurifoy", "text": "Il generale Peurifoy \u00e8 un personaggio appena accennato dall'opera di Isaac Asimov \"Il Ciclo delle Fondazioni\".\nIl mito.\nPeurifoy visse in un'epoca in cui l'Impero Galattico era all'apice della sua potenza, e sfruttando al meglio l'enorme potenza della Grande Flotta seppe far divenire l'Impero ci\u00f2 che divenne, cio\u00e8 uno Stato esteso sulla totalit\u00e0 della Via Lattea, dando inizio alla cosiddetta \"Pax Imperium\".\nDopo Peurifoy.\nAnche il generale Bel Riose comp\u00ec eroiche imprese per la gloria di Sua Augusta Maest\u00e0 l'Imperatore, nonostante sia vissuto in un'epoca di decadenza imperiale.\nRisulta indubbio che Riose si sia ispirato a Peurifoy, come testimonia l'Enciclopedia Galattica."}
{"id": "692547", "revid": "110157", "url": "https://it.wikipedia.org/wiki?curid=692547", "title": "Sanuma", "text": " \nI Sanuma (o anche Tsanuma) sono un gruppo etnico del Brasile e del Venezuela che ha una popolazione stimata in circa 5074 individui. Parlano la lingua Sanuma (codice ISO 639: SAM) e sono principalmente di fede animista.\nVivono vicino ai fiumi Caura e Ervato-Ventuari in Venezuela e presso il fiume Auaris, nello stato brasiliano di Roraima. Denominazioni alternative: Tsanuma, Sanema, Sanima, Guaika, Samatari, Samatali, Xamatari, Chirichano."}
{"id": "692549", "revid": "729019", "url": "https://it.wikipedia.org/wiki?curid=692549", "title": "Jim Ross", "text": "Storico commentatore di wrestling, ha fatto parte della World Wrestling Federation/Enterteinment tra il 1992 e il 2013 e, di nuovo, tra il 2017 e il 2019, ricoprendo anche il ruolo di vice-presidente esecutivo per le relazioni con i talenti tra il 1999 e il 2005. Nel marzo del 2007 \u00e8 stato introdotto nella WWE Hall of Fame.\nBiografia.\nI suoi nonni materni possedevano un negozio di alimentari in Westville, Oklahoma e suo nonno paterno, Dee Ross, possedeva un negozio di birra ed era un falegname. Mentre frequentava Westville High School, Ross ha giocato come prima base nella squadra di baseball locale.\nCarriera da commentatore.\nNational Wrestling Alliance (1974\u22121990).\nDal 1974 al 1977 ha lavorato nel settore di sviluppo della National Wrestling Alliance (NWA) come arbitro.\nNel 1982, dopo alcuni anni di lontananza, Ross torn\u00f2 alla NWA, lavorando come commentatore e vice presidente del Marketing. Il primo match per il titolo mondiale che comment\u00f2 fu quello tra Ric Flair e Ted DiBiase. Quando Jim Crockett, Jr. acquist\u00f2 la NWA (successivamente rinominata Universal Wrestling Federation), la fuse insieme alla sua Jim Crockett Promotions, Ross si un\u00ec alla nuova federazione continuando il suo ruolo di commentatore, affiancato da David Crockett e Tony Schiavone.\nWorld Championship Wrestling (1991\u22121992).\nNel 1991 la federazione fu rinominata World Championship Wrestling (WCW) e Jim era ancora in coppia con Crockett. Nel 1992, ha anche trascorso una stagione come commentatore radiofonico per le partite degli Atlanta Falcons.\nRoss ha continuato l'ascesa verso il successo, ma ha avuto un rapporto conflittuale con il nuovo commentatore della WCW (e futuro dirigente) Eric Bischoff. Secondo Ross, Bischoff, pur di fare successo si \u00e8 \"venduto\" ai dirigenti della WCW. Secondo Bischoff, Ross e gli altri lo trattavano male, e quando Eric \u00e8 stato promosso al ruolo di produttore esecutivo nel 1993, Ross ha chiesto, e ha ricevuto la risoluzione del contratto.\nWorld Wrestling Federation/Entertainment (1993\u22122013).\nRoss \u00e8 stato assunto dalla World Wrestling Federation nel 1993 ed ha fatto il suo debutto sullo schermo a WrestleMania IX, al fianco di Bobby Heenan, e ha lavorato con lui finch\u00e9 quest'ultimo lasci\u00f2 la federazione, nel dicembre del 1993.\nIl contratto di Ross \u00e8 scaduto il 11 febbraio 1994, la WWF ha scelto di non rinnovarlo, due settimane pi\u00f9 tardi ha sofferto il suo primo attacco di paralisi di Bell. Successivamente divenne l'annunciatore per la Smoky Mountain Wrestling, in coppia con il suo ex-compagno storico della MWA e della WCW Bob Caudle. La federazione era di propriet\u00e0 dell'ex-manager della NWA Jim Cornette e caratterizzata da molti ex wrestler NWA / WCW come Eddie Gilbert, \"Dr. Death\" Steve Williams e i Rock 'n' Roll Express.\nQuando Vince McMahon fu incriminato dal governo federale degli Stati Uniti nel 1994, non era in grado di continuare a commentare le puntate di \"Raw\", cos\u00ec dopo alcune settimane in cui a commentare fu Gorilla Monsoon la WWF riassunse Jim Ross che al fianco \"Macho Man\" Randy Savage, comment\u00f2 gli show WWF per tutta l'estate. Dopo l'assoluzione di McMahon, Ross \u00e8 stato nuovamente svincolato. Dopo un breve periodo in cui era tornato alla SMW, la WWF lo riassunse nel dicembre 1994.\nNel settembre 1996, Ross ha effettuato un turn heel per la prima volta in carriera. A seguito dell'abbandono di Diesel e Razor Ramon per approdare alla WCW, Ross ha iniziato a proclamare in televisione che era ancora in contatto con i due e che li avrebbe riportati presto alla WWF. Altri annunciatori erano scettici, e il presidente della WWF Gorilla Monsoon ha detto che Hall e Nash erano sotto contratto con un'altra federazione e ha ordinato a Ross di smetterla di citarli in onda.\nNella puntata del 23 settembre 1996 del Monday Night Raw, Ross \u00e8 apparso in un promo, in cui attaccava il proprietario della WWF Vince McMahon (che appariva per la prima volta nelle storyline WWF), sostenendo che la colpa dell'addio di Diesel e Razor Ramon e di altri wrestler era sua, e questa era la sua vendetta per come lo avevano trattato in passato. Tuttavia, questa trama non \u00e8 stata ben accolta dai fan, e il turn heel di Ross fu rapidamente abbandonato.\nDopo questo angle, Ross ha continuato a commentare vari programmi WWF come \"Superstars of Wrestling\", \"Action Zone\", \"Raw is War\", e \"Shotgun Saturday Night\". Nel 1998, in seguito alla morte della madre, Ross ha preso una pausa dal commento in quanto il dolore per la perdita ha peggiorato la sua paralisi facciale. Il 1\u00ba marzo 1999, \u00e8 tornato a Raw in una storyline in cui Vince McMahon lo ha licenziato a causa delle sue condizioni, ma lui non si arrende e ha arruolato \"Dr. Death\" Steve Williams come suo personale \"vigilante\". La storyline termin\u00f2 con Jim Ross che si riappropri\u00f2 del suo posto al tavolo dei commentatori. Poco dopo, affront\u00f2 il suo sostituto, Michael Cole, sul ring. Nonostante quest'ultimo tentasse di spiegare che non voleva assolutamente rubargli il lavoro, Ross colp\u00ec Cole con un Low blow e lasci\u00f2 il ring.\nDopo il WWE Brand Extension, Ross ha lavorato esclusivamente per il marchio Raw, e per i pay-per-wiew ad esso collegato.\nPer la maggior parte dei successivi sei anni Ross \u00e8 stato coinvolto in pochissime storyline. Anche durante questo periodo, Ross \u00e8 stato nominato vice presidente esecutivo per le relazione con i talenti, praticamente un'estensione del suo ruolo dietro le quinte come persona incaricata di assumere nuovi talenti. Nel 2005, Ross si \u00e8 dimesso dai suoi ruoli esecutivi e di gestione. Secondo le dichiarazioni sul suo blog ufficiale, il passaggio dalla gestione si \u00e8 rivelata vantaggiosa in termini di minore carico di lavoro, dandogli pi\u00f9 tempo per concentrarsi sulla sua salute, la sua famiglia e i suoi sforzi imprenditoriali.\nIl 10 ottobre 2005 \u00e8 stato licenziato (ma questa volta era una storyline) da Vince e Linda McMahon. Tutto questo \u00e8 stato architettato per permettere a Ross di riposarsi dopo alcuni problemi di salute che hanno necessitato un intervento chirurgico al colon. Durante la sua assenza \u00e8 stato sostituito da Joey Styles, ex commentatore della Extreme Championship Wrestling (ECW).\nNel novembre 2006, Jim Ross ha dichiarato sul suo blog ufficiale di aver firmato un nuovo contratto di un anno con la WWE e avrebbe continuato a lavorare di anno in anno.\nIl 31 marzo 2007, Ross \u00e8 stato inserito nella prestigiosa WWE Hall of Fame, ed \u00e8 stato introdotto dall'amico \"Stone Cold\" Steve Austin.\nIl 23 giugno 2008 durante la Draft lottery del 2008, Ross \u00e8 stato trasferito a \"SmackDown\", con Michael Cole a fare il percorso inverso, concludendo l'avventura di commentatore dello \"show rosso\" dopo quasi 12 anni. Ross venne a sapere del suo trasferimento al roster di SmackDown! nella stessa puntata della Draft Lottery svolta a Raw il 23 giugno 2008. Per questo egli pens\u00f2 di lasciare la compagnia nel 2008, ma ci\u00f2 non avvenne.\nIl 23 settembre 2008 \"esordisce\" in una puntata di ECW, sostituendo l'indisponibile Todd Grisham.\nL'8 aprile del 2009 Ross ha annunciato sul suo blog che, con la partenza di Tazz dalla WWE, avrebbe assunto il suo ruolo a \"SmackDown\", con Todd Grisham a prendere il posto di Ross a \"SmackDown!\". Quella del 6 ottobre 2009 \u00e8 stata la sua ultima trasmissione come presentatore a tempo pieno per la WWE.\nIl 15 novembre 2010, durante la puntata speciale \"Raw Old School\", Ross ha fatto la sua comparsa al fianco di Jerry Lawler e Michael Cole, commentando un match tra Daniel Bryan e Jack Swagger. Questa \u00e8 stata la prima apparizione televisiva Ross dopo circa un anno.\nIl 25 luglio 2011, il nuovo COO della WWE, Triple H ha ingaggiato Ross per nel ruolo di commentatore a tempo pieno di \"Raw\" per riformare la partnership tra lui e Jerry Lawler (insieme a Michael Cole). Il 19 settembre, Jim Ross ha intervistato Mark Henry, fresco vincitore del World Heavyweight Championship di Randy Orton a Night of Champions, ma al termine dell'intervista Henry lo attacc\u00f2. Jerry Lawler cerc\u00f2 di fermarlo, ma ha subito la \"World Strongest Slam\". Ross e Lawler sono stati sostituiti da Josh Mathews per il resto della puntata.\nIl 10 ottobre puntata a Raw, Ross \u00e8 stato licenziato dal nuovo General Manager ad interim di Raw John Laurinaitis (kayfabe). Il 17 ottobre durante la puntata di \"Raw\", Ross \u00e8 tornato a combattere in un tag team match al fianco di John Cena contro Michael Cole e Alberto Del Rio. Una settimana dopo, Ross ha sfidato Cole in una \"Michael Cole Challenge\", dove se Cole avesse perso, avrebbe lasciato, ma a causa di un piccolo problema di salute di Cole, la sfida \u00e8 stata riprogrammata per la settimana successiva, ma ancora una volta \u00e8 stata annullata. La sfida, andata in onda il 14 novembre, Ross ha vinto due delle tre sfide che erano il braccio di ferro e la danza, ma ha perso la sfida finale, ovvero a chi pesava di meno. Successivamente \u00e8 stato \"licenziato\" di nuovo.\nIl 1\u00ba aprile 2012, a WrestleMania XXVIII \u00e8 tornato al commento \"One Night Only\", commentando il match tra Triple H e The Undertaker.\nRoss anche fatto un'apparizione a \"Raw 1000\" su 23 luglio 2012, commentando il match di apertura.\nIl 20 giugno 2012, Ross ha assunto il ruolo di commentatore sul NXT, al fianco di Byron Saxton e William Regal.\nDopo l'attacco di cuore di Jerry Lawler il 10 settembre, Ross tornato a \"Raw\" per lavorare come commentatore interim mentre Lawler si ristabiliva. A Ross \u00e8 stata dedicata la puntata del 1\u00ba ottobre, svoltasi nella sua citt\u00e0 natale.\nIl 17 dicembre 2012, Jim Ross \u00e8 apparso accanto a Gene Okerlund e Ricky Steamboat per annunciare il vincitore dello \"Slammy Award per Match of the Year\".\nIl 1\u00ba marzo 2013, Jim Ross ha fatto un ritorno a \"SmackDown\" per intervistare Jack Swagger, e il suo manager, Zeb Colter. Swagger ha cominciato provocando Ross, dicendo che non era un \"vero americano\". Alberto Del Rio corse gi\u00f9 per la rampa e sul ring e ha dato a Jim Ross il suo cappello da cowboy, che Jack Swagger aveva inizialmente lanciato. Del Rio poi disse alla sua WrestleMania 29, avversario che non era un Jack Swagger, ma un asino, e poi Ross ha lasciato il ring. Il 7 aprile \u00e8 apparso per commentare il pre-show e il post-show di WrestleMania 29 insieme a Dusty Rhodes, Kofi Kingston e Scott Stanford.\nNel 2012, quando Triple H ha preso il controllo delle relazione con i talenti, ha affidato a Jim Ross il ruolo di consigliere e scout all'interno del reparto. Nel 2013 Jim Ross ha anche iniziato a formare nuovi annunciatori presso il \"WWE Performance Center\" in Florida.\nL'11 settembre 2013, ha annunciato ufficialmente il suo addio dalla WWE, dopo la scadenza del contratto.\nGlobal Force Wrestling (2014\u22122015).\nL'11 novembre 2014, \u00e8 stato annunciato Ross sar\u00e0 al commento in lingua inglese, di Wrestle Kingdom 9, evento della New Japan Pro-Wrestling, che verr\u00e0 presentato dalla Global Force Wrestling di propriet\u00e0 di Jeff Jarrett, il 4 gennaio 2015. Lo show \u00e8 stato trasmesso live sia in America che in Giappone.\nNew Japan Pro-Wrestling (2016\u22122017).\nIl 19 gennaio 2016 firma un contratto con la AXS TV per diventare il commentatore settimanale della federazione nipponica NJPW.\nRitorno in WWE (2017\u22122019).\nJR \u00e8 tornato in WWE durante WrestleMania 33, in cui ha commentato il main event tra The Undertaker e Roman Reigns. Successivamente ha annunciato di aver firmato un contratto di due anni con la federazione. Il 22 gennaio 2018 nell'episodio di Raw 25, Ross si \u00e8 riunito con Jerry Lawler come parte del team di commento che era al Manhattan Center. L'8 aprile 2018, a WrestleMania 34, Ross ha chiamato il quinto annuale Andr\u00e9 the Giant Memorial Battle Royal sul pre-show di WrestleMania 34, insieme a Jerry Lawler e Byron Saxton. La pi\u00f9 recente apparizione televisiva di Ross nella WWE fa parte del panel pre-show per il Greatest Royal Rumble il 27 aprile 2018.\nAll Elite Wrestling (2019\u2212presente).\nIl 3 aprile 2019 ha firmato un contratto di tre anni con la All Elite Wrestling come commentatore e senior advisor.\nCarriera da wrestler.\nAnche se la carriera Ross \u00e8 stata prevalentemente come commentatore, ha partecipato ad alcuni match, con notevole successo, tra cui una vittoria su Triple H in un match senza squalifiche (grazie all'aiuto di Batista).\nUno dei match a cui Ross prese parte fu un tag team match al fianco di Jerry Lawler contro Al Snow e Jonathan Coachman al pay-per-wiew \"Unforgiven 2003\", con in palio il lavoro da commentatori. Ross e Lawler persero il match a causa dell'interferenza di Chris Jericho, ma due settimane pi\u00f9 tardi i due hanno riacquistato, dopo che Jim Ross ha sconfitto \"The Coach\" in un Country Whippin match, utilizzando la \"Stunner\" (la nota mossa finale del suo grande amico Stone Cold Steve Austin). Ross ha partecipato accanto al suo storico partner Jerry Lawler in match con stipulazioni estreme. Il 25 aprile 2011, Ross ha battuto Michael Cole per squalifica dopo che il manager di quest'ultimo, Jack Swagger, ha attaccato Ross.\nVita privata.\nRoss era sposato con Jan e ha due figlie (da un precedente matrimonio) e due nipotine.\nRoss soffre della paralisi di Bell, che a volte si traduce in paralisi temporanea dei muscoli facciali. Egli ne \u00e8 afflitto dal 1994 e nel 1998, in seguito alla morte della madre, Ross ha preso una pausa dal commento in quanto il dolore per la perdita ha peggiorato la sua paralisi.\nNel 2007, in seguito alle ottime vendite della sua linea di salse barbecue, Ross aperto il \"J.R.'s Family Bar-B-Q\", un ristorante barbecue a Norman, Oklahoma. Il ristorante \u00e8 stato chiuso nel maggio 2010.\nIl 21 gennaio 2012 ha scritto sul suo account Twitter di essere rimasto coinvolto in un incidente stradale ma che ne \u00e8 uscito illeso.\nJim Ross cita Steve Austin e Jerry Lawler come i suoi amici pi\u00f9 stretti.\nSua moglie Jan, in seguito a delle complicazioni derivate da un incidente con la sua Vespa, \u00e8 morta il 22 Marzo 2017."}
{"id": "692551", "revid": "14691", "url": "https://it.wikipedia.org/wiki?curid=692551", "title": "The trip", "text": ""}
{"id": "692552", "revid": "125321456", "url": "https://it.wikipedia.org/wiki?curid=692552", "title": "Pandora", "text": "Pandora (, , ovvero \u00abtutti i doni\u00bb) \u00e8 un personaggio della mitologia greca. \nIl suo mito \u00e8 legato a quello del celebre quanto nefasto vaso (spesso rappresentato anche come scrigno o forziere) che le fu affidato da Zeus con la raccomandazione di non aprirlo mai, poich\u00e9 la sua apertura avrebbe liberato tra gli uomini tutti i mali in esso racchiusi; ma Pandora lo apr\u00ec.\nGenealogia.\nCreata da Efesto su ordine di Zeus, spos\u00f2 Epimeteo e divenne madre di Pirra.\nIl mito di Pandora.\nIl poema di Esiodo \"Le opere e i giorni\" narra che Zeus si infuri\u00f2 contro Prometeo per il furto del fuoco. Il Titano aveva forgiato il primo uomo impastandolo con la terra e la pioggia, gli aveva infuso astuzia e timidezza, forza, fierezza e ambizione e l'aveva poi animato col fuoco divino. Ma il fuoco divino sarebbe dovuto restare privilegio degli dei e non essere offerto a creature terrene. Per questo Zeus era in collera. Riserv\u00f2 a Prometeo un castigo atroce: incatenato sul Caucaso, avrebbe visto un'aquila divorargli il fegato, che sarebbe ricresciuto ogni notte per perpetuare il dolore; agli uomini invi\u00f2 un dono infido e alla prima donna fu affidato il compito di portare con s\u00e9, nel mondo, infinite sofferenze. Ordin\u00f2 ad Efesto di forgiare la fanciulla, Pandora. A lei ogni dio offr\u00ec un dono divino: bellezza, virt\u00f9, abilit\u00e0, grazia, astuzia, ingegno.\nErmes, che aveva dotato la giovane di astuzia e curiosit\u00e0, venne incaricato di condurre Pandora dal fratello di Prometeo (che nel frattempo era stato liberato da Eracle), Epimeteo. Questi, nonostante l'avvertimento del fratello di non accettare doni dagli dei, la accolse, si innamor\u00f2, la spos\u00f2 ed ebbe da lei una figlia, Pirra, destinata a diventare la sposa di Deucalione e madre della nuova umanit\u00e0 dopo il diluvio che aveva sommerso l'Ellade.\nPandora recava con s\u00e9 un vaso regalatole da Zeus, il quale per\u00f2 le aveva ordinato di lasciarlo sempre chiuso. Tuttavia, spinta dalla curiosit\u00e0, Pandora disobbed\u00ec: apr\u00ec il vaso e da esso uscirono tutti i mali, che si avventarono furiosi sul mondo: la \"vecchiaia\", la \"gelosia\", la \"malattia\", il \"dolore\", la \"pazzia\" ed il \"vizio\" si abbatterono sull'umanit\u00e0. Sul fondo del vaso rimase solo la speranza, che non fece in tempo ad allontanarsi perch\u00e9 il vaso fu chiuso nuovamente.\nPrima di questo momento l'umanit\u00e0 aveva vissuto libera da mali, fatiche o preoccupazioni di sorta, e gli uomini erano, cos\u00ec come gli dei, immortali. Dopo l'apertura del vaso il mondo divenne un luogo desolato, cupo ed inospitale, fino a quando Pandora e permise anche alla speranza di liberarsi tra gli uomini."}
{"id": "692557", "revid": "1876278", "url": "https://it.wikipedia.org/wiki?curid=692557", "title": "Trattato di Mosca (1970)", "text": "Il trattato di Mosca fu firmato il 12 agosto 1970 dall'Unione Sovietica e dalla Germania Ovest. Si tratta del primo trattato dell'Ostpolitik di Willy Brandt.\nPremesse.\nIl trattato di Mosca fu il risultato di un progressivo mutamento della politica estera della Repubblica Federale di Germania, iniziato all'indomani della costruzione del muro di Berlino. Dopo le prime caute aperture da parte del Governo conservatore di Ludwig Erhard e del governo della Grande coalizione guidato da Kiesinger, che portarono allo stabilimento di missioni commerciali in Romania, Bulgaria, Ungheria, Polonia e Cecoslovacchia, il Governo socialdemocratico di Brandt si adoper\u00f2 per un accordo diretto con l'Unione Sovietica per superare l'impasse di Berlino.\nContenuto.\nEntrambe le parti espressero il loro desiderio e la loro volont\u00e0 di cercare una normalizzazione delle relazioni tra gli stati dell'Europa, mantenendo la pace internazionale e seguendo le linee guida dell'articolo 2 dello Statuto delle Nazioni Unite.\nI firmatari rinunciarono all'uso della forza e riconobbero i confini post-bellici, nello specifico la linea Oder-Neisse, che aveva fatto s\u00ec che alcuni territori della Germania si trovassero ora in Polonia e in URSS.\nFu anche accettata la divisione in Germania Est e Germania Ovest: questo contribu\u00ec in parte alla stabilit\u00e0 delle relazioni tra i due Paesi.\nIn aggiunta, venne allegata una Lettera sull'unit\u00e0 dei Tedeschi, nella quale si affermava che il trattato appena firmato non inficiava l'obiettivo della riunificazione del popolo tedesco in un'unica Germania, che rimaneva ancora la posizione ufficiale delle potenze alleate espressa nella Dichiarazione sull'Europa liberata rilasciata in occasione della Conferenza di Jalta del febbraio 1945."}
{"id": "692558", "revid": "729019", "url": "https://it.wikipedia.org/wiki?curid=692558", "title": "Osso palatino", "text": "L'osso palatino \u00e8 un osso pari e simmetrico dello splancnocranio, presente in molte specie del regno animale.\nNell'uomo \u00e8 situato nella parte posteriore della cavit\u00e0 nasale, tra la mascella e il processo pterigoideo dello sfenoide. Contribuisce a costituire le pareti di tre cavit\u00e0: il pavimento e la parete laterale della cavit\u00e0 nasale, il tetto della cavit\u00e0 orale e il pavimento dell'orbita oculare. Entra a far parte di due fosse, la pterigopalatina e la pterigoidea, e forma parte della fessura orbitaria inferiore.\nAspetto.\nL'osso palatino, visto frontalmente, ricorda la lettera L maiuscola. Risulta costituito da una \"lamina orizzontale\" e da una \"lamina perpendicolare\". Le due lamine sono connesse dal \"processo piramidale\", che si dirige posterolateralmente. Gli altri due processi dell'osso sono il \"processo orbitario\" e quello \"sfenoidale\", posti cranialmente alla lamina perpendicolare e separati da una profonda incisura, detta \"incisura sfenopalatina\".\nL'osso palatino umano si articola con sei ossa: lo sfenoide, l'etmoide, il mascellare, il cornetto nasale inferiore, il vomere e il palatino controlaterale.\nPu\u00f2 essere sede di un'esostosi asintomatica e senza significato patologico chiamata torus palatini.\nOssificazione.\nL'ossificazione dell'osso palatino \u00e8 di tipo membranoso ed ha luogo a partire da un unico centro, che si forma tra la sesta e l'ottava settimana di sviluppo. Il centro corrisponde grossomodo alla lamina orizzontale.\nNei neonati l'altezza \u00e8 equivalente alla larghezza, mentre nell'adulto si ha un'altezza doppia rispetto alla larghezza.\nNegli altri animali.\nNei pesci ossei l'osso palatino consiste esclusivamente di una lamina perpendicolare, posta presso il margine pi\u00f9 interno dell'osso mascellare. La superficie inferiore dell'osso pu\u00f2 presentare diversi denti, formando una seconda linea posteriore a quella della mascella. In molti casi, questi denti sono pi\u00f9 grandi dei denti mascellari. Sebbene un aspetto simile fosse presente nei Tetrapodi primitivi, l'osso palatino \u00e8 riduzionale nella maggior parte degli anfibi tuttora viventi, andando a costituire, nelle rane e nelle salamandre, solamente una sbarra posta tra il vomere e la mascella.\nFossili primitivi di rettili mantengono la struttura osservata nei vertebrati pi\u00f9 antichi, ma nei mammiferi la superficie inferiore dell'osso palatino, nel corso dell'evoluzione, divenne ripiegata, a formare la lamina orizzontale. Questa, incontrandosi con quella controlaterale, permise la formazione della porzione posteriore del palato osseo, che separa la cavit\u00e0 orale da quella nasale, e rendendo pi\u00f9 semplice la respirazione mentre si mangia. Uno sviluppo parallelo si ha avuto in grado differente in molti rettili tuttora viventi, raggiungendo la sua massima estensione nei coccodrilli.\nNegli uccelli, l'osso palatino rimane separato, lungo i lati della porzione posteriore della mascella superiore, mostrando tipicamente un'articolazione mobile con il cranio."}
{"id": "692560", "revid": "1305772", "url": "https://it.wikipedia.org/wiki?curid=692560", "title": "Doride", "text": ""}
{"id": "692564", "revid": "46931", "url": "https://it.wikipedia.org/wiki?curid=692564", "title": "Sanum\u00e1", "text": ""}
{"id": "692565", "revid": "1494169", "url": "https://it.wikipedia.org/wiki?curid=692565", "title": "Reazione chimica dei funghi", "text": "Si parla di reazioni chimiche dei funghi quando le sostanze in essi contenute reagiscono in maniera appariscente, generando mutamenti di colore a contatto con particolari reagenti. \nSi definiscono reazioni \u201cmacrochimiche\u201d o \u201cmacroreazioni\u201d tutte quelle reazioni i cui effetti si possono osservare ad occhio nudo, mentre si definiscono \u201creazioni microchimiche\u201d o \u201cmicroreazioni\u201d tutte quelle i cui effetti sono visibili solo attraverso il microscopio.\nLe reazioni chimiche sono molto importanti nell'identificazione di alcuni gruppi di funghi, come i generi Cortinarius e Russula, con caratteristiche molto omogenee.\nReazioni macrochimiche.\nReagente di Melzer.\nIl saggio con questo reagente serve per accertare l'eventuale amiloidia delle spore. Deposta una goccia del reagente a contatto con un sufficiente deposito di spore, il viraggio al grigio-blu nerastro o al porpora-azzurro brunastro, decreta l'amiloidia delle stesse. Il reagente di Melzer \u00e8 composto da: \nDanno reazione positiva al test le seguenti specie:\nReazione incrociata di Schaeffer.\n\u00c8 un saggio utile per la determinazione delle specie appartenenti al genere Agaricus. Usando una bacchetta di vetro intinta in olio di anilina si traccia una linea sulla cuticola del cappello ed un'altra perpendicolarmente alla prima, con un'altra bacchetta di vetro intinta in acido nitrico concentrato. Nel caso di reazione positiva il punto di intersezione tra le due linee si colora rapidamente di giallo-oro o giallo-arancio.\nDanno reazione positiva al test le seguenti specie:\nReazione con solfato ferroso.\nUtilizzato nella determinazione delle Russule della sezione \"Virdantianae\" o su carne dell'Amanita phalloides provoca il viraggio della carne a giallo verdastra.\nAltre macroreazioni degne di nota sono quelle che avvengono con un reagente naturale quale l'aria (ossigeno) e si manifestano attraverso il viraggio della carne al tatto o al taglio (es. Boletus spp.) o del latice (es. Lactarius spp.).\nReazioni microchimiche.\nAnche nell'osservazione dei caratteri microscopici \u00e8 previsto l'utilizzo di alcuni reagenti chimici, grazie ai quali si possono avere maggiori e migliori informazioni. Alcuni sostanze utili, ad esempio, sono i coloranti, che consentono di osservare in maniera pi\u00f9 dettagliata gli elementi del fungo ialini, cio\u00e8 privi di colore, e che perci\u00f2 hanno poco contrasto.\nMacroreagenti.\nBasi forti.\nSoluzioni concentrate al 20-30 % di soda (NaOH) e di potassa (KOH), utili per i Cortinari, trovano impiego nella sistematica pratica dei funghi come anche l'idrossido di ammonio (NH4OH ), usato sia in soluzione sia sotto forma di vapori.\nNella seguente tabella sono riportate le principali reazioni con soda.\nNella seguente tabella sono riportate le principali reazioni con ammonio.\nAcidi forti.\nSoluzioni concentrate di acido solforico (H2SO4) e acido nitrico (HNO3), danno reazioni con i Cortinari.\nReazioni con acido solforico:\nSali di ferro.\nNella tabella le principali reazioni con solfato di ferro:\nReattivo Tl-4.\n\u00c8 impiegato per lo studio dei Cortinari ma d\u00e0 reazioni utili anche con altri funghi. Il Tl-4 si prepara come segue: si scioglie 1g di ossido di tallio in acido nitrico (4 cc) e acido cloridrico concentrati (4 cc), alla soluzione si aggiunge, un po' alla volta e osservando la massima cautela, 1 g di bicarbonato di sodio. Se positive da colorazioni gialle, rosse, verdastre o viola.\nFenolo.\nIn soluzione acquosa al 2 % reagisce nel tempo con la carne di quasi tutti i funghi; la rapidit\u00e0 della reazione (circa un minuto), \u00e8 un carattere specifico di alcuni funghi quali le Russule.\nIn tabella si riportano le principali reazioni con il fenolo.\nAnilina.\nL'olio di anilina passato sulla cuticola permette di distinguere i prataioli in due grossi gruppi, a seconda se reagiscono in giallo o no. La traccia dell'anilina intersecata con una di acido nitrico concentrato pu\u00f2 dare un'importante reazione, colorata in giallo arancio, denominata \"reazione incrociata di Schaeffer\". Mescolando qualche goccia di olio di anilina in acqua si ottiene l'acqua di anilina, un reattivo importante per le Russule.\nFenolanilina.\n\u00c8 un reagente impiegato per saggio sui Cortinari e se positiva da reazioni lente con colorazioni rosse. Si prepara aggiungendo 3 gocce di olio di anilina a 5 gocce di acido solforico concentrato e mescolando il tutto con 10 ml di fenolo al 2%.\nLugol.\nSoluzione acquosa iodata impiegata per individuare i funghi con carne o elementi amiloidi, cio\u00e8 che reagiscono in blu-viola come l'amido. \u00c8 composto da 1 g di iodio, 2 g di ioduro di potassio (KI) sciolti in 150-200 ml di acqua distillata. \u00c8 utilizzato per saggi sui Cortinari.\nReattivi fenolossidasici.\nNon sono sempre specifici, ma danno delle reazioni colorate con la carne dei funghi.\nI pi\u00f9 utilizzati sono: \nPrincipali reazioni con tintura di guaiaco."}
{"id": "692566", "revid": "46931", "url": "https://it.wikipedia.org/wiki?curid=692566", "title": "Tsanuma", "text": ""}
{"id": "692570", "revid": "1305772", "url": "https://it.wikipedia.org/wiki?curid=692570", "title": "Trip (disambigua)", "text": ""}
{"id": "692572", "revid": "1442080", "url": "https://it.wikipedia.org/wiki?curid=692572", "title": "Djimon Hounsou", "text": "Biografia.\nLa vita di Djimon Hounsou \u00e8 una tipica storia di riscatto sociale: emigrato dall'Africa senza un quattrino, a Parigi \u00e8 diventato una star della moda. Tra il 1989 e il 1991 appare in video musicali come \"Straight Up\" di Paula Abdul e \"Love Will Never Do (Without You)\" di Janet Jackson. Debutt\u00f2 come attore nel 1990 nel film \"Without You I'm Nothing\". Il ruolo pi\u00f9 importante della sua carriera \u00e8 stato quello di Joseph Cinque, il capo della lotta alla schiavit\u00f9 nel film \"Amistad\", diretto da Steven Spielberg. Nel 2000 partecipa al celebre film di successo \"Il gladiatore\", nel ruolo di Juba, lo schiavo amico di Massimo.\nHa lavorato anche in altre pellicole epiche come \"Le quattro piume\", al fianco dello scomparso Heath Ledger e in \"Constantine\", tratto dal fumetto \"Hellblazer\" della Vertigo, al fianco di un esordiente Shia LaBeouf e della star di Matrix Keanu Reeves. Nel 2004 ha la possibilit\u00e0 di conquistare un Oscar per il film \"In America - Il sogno che non c'era\" del celebre regista Jim Sheridan. Diventa cos\u00ec il quarto attore afroamericano a venire candidato agli Oscar. Il premio per\u00f2 va a Tim Robbins.\nNel 2007 Honsou \u00e8 stato candidato nuovamente agli Oscar come miglior attore non protagonista per il film \"Blood Diamond - Diamanti di sangue\" di Edward Zwick, ma il premio \u00e8 andato ad Alan Arkin per \"Little Miss Sunshine\". Sempre nel 2007, un sondaggio televisivo americano lo ha posizionato al primo posto nella classifica degli uomini di colore pi\u00f9 belli del mondo, scavalcando la concorrenza di celebri attori come Will Smith e Denzel Washington. Djimon Hounsou \u00e8 anche un grande appassionato di sport, pratica basketball, tennis e taekwondo.\nNel 2009 partecipa al film \"Push\", con Chris Evans e Dakota Fanning. Nel 2013, \u00e8 apparso nella commedia \"L'amore in valigia\" al fianco di Paula Patton. Interpreta il villain Korath nel film dedicato ai Guardiani della Galassia, dei Marvel Studios. Nel 2014 invece doppia il personaggio di Drago Bludvist, antagonista del film \"Dragon Trainer 2\", seguito del film di successo \"Dragon Trainer\". Nel 2015 torna sul grande schermo con \"Fast &amp; Furious 7\" dove interpreta il terrorista Mose Jakande.\nRiconoscimenti.\nPremio Oscar\nGolden Globe\nBlockbuster Entertainment Awards\nDoppiatori italiani.\nNelle versioni in italiano dei suoi film, Djimon Hounsou \u00e8 stato doppiato da:\nDa doppiatore \u00e8 sostituito da:"}
{"id": "692573", "revid": "110157", "url": "https://it.wikipedia.org/wiki?curid=692573", "title": "Vintage Violence (album)", "text": "Vintage Violence \u00e8 il primo album da solista di John Cale, ex membro dei Velvet Underground, pubblicato dalla Columbia Records nel luglio del 1970.\nTracce.\nBrani composti da John Cale, eccetto dove indicato"}
{"id": "692574", "revid": "391034", "url": "https://it.wikipedia.org/wiki?curid=692574", "title": "Sarare (etnia)", "text": ""}
{"id": "692578", "revid": "46931", "url": "https://it.wikipedia.org/wiki?curid=692578", "title": "Nambikwara-Sarar\u00e9", "text": ""}
{"id": "692579", "revid": "46931", "url": "https://it.wikipedia.org/wiki?curid=692579", "title": "Sarar\u00e9", "text": ""}
{"id": "692582", "revid": "46291", "url": "https://it.wikipedia.org/wiki?curid=692582", "title": "Crocus sativus", "text": "Lo zafferano vero (Crocus sativus ) \u00e8 una pianta della famiglia delle Iridacee, coltivata in Asia minore e in molti paesi del bacino del Mediterraneo. In Italia le colture pi\u00f9 estese si trovano nelle Marche, in Abruzzo, in Sicilia e in Sardegna; altre zone di coltivazione degne di nota si trovano in Umbria, Toscana, Basilicata e Calabria. Dallo stimma trifido si ricava la spezia denominata \"zafferano\", utilizzata in cucina e in alcuni preparati medicinali.\nLa parola \"zafferano\" deriva dalla parola araba \"za\"\u1ffe\"far\u0101n\".\nDescrizione.\nLa pianta adulta \u00e8 costituita da un bulbo-tubero di un diametro di circa 5\u00a0cm. Il bulbo contiene circa 20 gemme indifferenziate dalle quali si originano tutti gli organi della pianta, in genere per\u00f2 sono solo 3 le gemme principali che daranno origine ai fiori e alle foglie, mentre le altre, pi\u00f9 piccole, produrranno solo bulbi secondari. Durante lo sviluppo vegetativo dalle gemme principali del bulbo si sviluppano i \"getti\", uno per ogni gemma; per cui da ogni bulbo ne spunteranno circa 2 o 3.\nI getti spuntano dal terreno avvolti da una bianca e dura cuticola protettiva, che permette alla pianta di perforare la crosta del terreno.\nIl getto contiene le foglie ed i fiori quasi completamente sviluppati, una volta fuoriuscito dal terreno, si apre e consente alle foglie di allungarsi e al fiore di aprirsi completamente.\nIl fiore dello zafferano \u00e8 un perigonio formato da 6 petali di colore violetto intenso. La parte maschile \u00e8 costituita da 3 antere gialle su cui \u00e8 appoggiato il polline. La parte femminile \u00e8 formata dall'ovario, stilo e stimmi. Dall'ovario, collocato alla base del bulbo, si origina un lungo stilo di colore giallo che dopo aver percorso tutto il getto raggiunge la base del fiore, qui si divide in 3 lunghi stimmi di colore rosso intenso.\nLe foglie di \"Crocus sativus\" sono molto strette e allungate. In genere raggiungono la lunghezza di 30\u201335\u00a0cm, mentre non superano mai la larghezza di 5\u00a0mm.\nBiologia.\n\"Crocus sativus\" \u00e8 una pianta sterile triploide, \u00e8 il risultato di una intensiva selezione artificiale di una specie originaria dell'isola di Creta, il Crocus cartwrightianus. Una selezione messa in atto dai coltivatori che cercavano di migliorare la produzione degli stimmi. La sua struttura genetica lo rende incapace di generare semi fertili, per questo motivo la sua riproduzione \u00e8 possibile solo per clonazione del bulbo madre e la sua diffusione \u00e8 strettamente legata all'assistenza umana.\nLa pianta entra in stasi vegetativa nel periodo estivo compreso tra giugno e settembre. Nei primi giorni di ottobre dal bulbo si originano 2 o 3 spate di colore bianco, rivestite da un rigido strato di tuniche, dalle spate fuoriuscite dal terreno escono dei mazzetti di circa 10 foglie. Alla fine del mese, tra le foglie, spuntano i primi fiori. L'attivit\u00e0 vegetativa rallenta durante l'inverno, per poi riprendere alla fine di marzo quando la pianta genera i nuovi bulbi. Da maggio le foglie cominciano gradatamente a essiccarsi, mentre a giugno i nuovi bulbi, accumulato il materiale di riserva, entrano in stasi vegetativa.\nColtivazione.\nLa pianta dello zafferano si adatta molto bene ai climi caratterizzati da piovosit\u00e0 media non molto alta (300-400\u00a0mm annui), tipica della Spagna e della Grecia. Tollera anche climi pi\u00f9 piovosi, come in Kashmir, dove l'indice di piovosit\u00e0 \u00e8 molto intenso (1500\u20132000\u00a0mm annui). Ci\u00f2 che i coltivatori devono assolutamente evitare sono i ristagni d'acqua, molto dannosi per lo sviluppo della pianta; per questo motivo una coltivazione su terreno leggermente scosceso \u00e8 preferibile ad una su terreno pianeggiante. Devono essere evitati i terreni poco permeabili e pesanti; \u00e8 opportuno affrontare una coltivazione solo su terreni sabbiosi, con una buona drenatura e molto permeabili.\nSopporta rigide temperature invernali, anche inferiori allo 0 termico, i bulbi cominciano a soffrire solo quando il termometro scende sotto i . Il Crocus sativus tollera la neve e anche brevi periodi di gelo. Nel periodo estivo, quando la pianta si trova in fase di quiescenza, le alte temperature non creano alcun tipo di problemi al bulbo.\nLe tecniche di coltivazione usate vengono distinte in:\nTecnica di coltura annuale.\nConsiste nel prelevare dal terreno i bulbi-tuberi al termine di ogni ciclo vegetativo, quindi in estate, per poi rimetterli a dimora in un appezzamento di terreno differente da quello precedente. Questa tecnica \u00e8 la pi\u00f9 laboriosa ed impegnativa dal punto di vista del lavoro umano ma consente di ottenere una migliore qualit\u00e0 della spezie e d\u00e0 la possibilit\u00e0 al coltivatore di controllare ogni anno lo stato di salute dei propri bulbi. La richiesta di manodopera ha un impatto notevole su questo tipo di coltivazione perch\u00e9 le procedure di lavorazione non sono facilmente meccanizzabili. Soltanto la lavorazione del terreno pu\u00f2 essere svolta grazie all'utilizzo di macchine motocoltivatrici; tutto il resto, dal prelievo alla messa in dimora dei bulbi, \u00e8 messo in atto grazie al lavoro manuale.\nIn luglio o in agosto i bulbi sono raccolti dal terreno, operazione nella quale si utilizzano di solito picconi o piccole zappe; in questo modo \u00e8 possibile estrarre i bulbi senza danneggiarli. Nella stessa giornata si procede anche alla mondatura dei bulbi, un processo che consiste nell'eliminazione della tunica del bulbo vecchio e nell'eliminazione dei bulbi troppo piccoli per essere utilizzati nella nuova coltivazione. I bulbi cos\u00ec preparati saranno reimpiantati pochi giorni dopo.\n\u00c8 adottata nelle colture italiane dell'Abruzzo, della Toscana, delle Marche e dell'Umbria. All'estero non viene praticamente utilizzata.\nVantaggi della coltura annuale:\nSvantaggi della coltura annuale\nTecnica di coltura poliennale.\nIl metodo pi\u00f9 utilizzato dai paesi produttori di zafferano prevede che i bulbi vengano prelevati dal terreno ogni determinato periodo di anni. La pianta quindi rimane nella stessa piantagione per pi\u00f9 anni di seguito. In Sardegna il periodo \u00e8 di 4 anni, mentre in Grecia i bulbi vengono prelevati ogni 7 anni.\nIn queste coltivazioni le tecniche di preparazione del terreno sono le stesse che nella coltivazione annuale. L'unica differenza \u00e8 nel posizionamento dei bulbi all'interno del solco, questi infatti devono essere posti ad una distanza di circa 12\u00a0cm, per lasciare lo spazio ai nuovi bulbi che si formeranno nel corso degli anni.\nvantaggi della coltura poliennale\nsvantaggi della coltura poliennale\nChimica.\nLa spezie prodotta dal Crocus sativus contiene circa 150 sostanze aromatiche volatili. Inoltre lo zafferano \u00e8 uno degli alimenti pi\u00f9 ricchi di carotenoidi, contiene infatti sostanze come: la Zeaxantina, il Licopene e molti alfa-beta caroteni. Tuttavia \u00e8 possibile identificare tre composti chiave, ciascuno dei quali \u00e8 associato ad una caratteristica sensoriale: le crocine (colore), il safranale (aroma) e la picrocrocina (gusto).\nIl colore giallo-oro, che la spezie conferisce alle pietanze, \u00e8 dovuto alla presenza dell'\u03b1-crocina. Questo composto \u00e8 il risultato della reazione di esterificazione tra il \u03b2-D-gentiobiosio e il carotenoide crocetina. La presenza del glucosio conferisce alla crocina la propriet\u00e0 di essere un composto idrosolubile. Allo stesso tempo la presenza della crocetina, un poliene contenente un gruppo carbossilico, rende la crocina un composto idrofobico, quindi solubile nei grassi.\nIl safranale \u00e8 un'aldeide terpenica volatile derivata dalla degradazione della picrocrocina, a sua volta prodotto di degradazione della zeaxantina. \u00c8 il componente chiave dell'aroma dello zafferano ed esibisce propriet\u00e0 antiossidanti.\nLa picrocrocina \u00e8 un glucoside monoterpenico derivato dalla degradazione della Zeaxantina. Durante l'essiccamento dello zafferano dalla picrocrocina si libera l'aglicone, che per perdita di una molecola d'acqua origina il safranale. \u00c8 il principale responsabile del sapore amaro dello zafferano.\nLo zafferano inoltre contiene le vitamine A, B1 e B2.\nParassiti.\nIl bulbo dello zafferano \u00e8 molto sensibile all'azione dei funghi parassiti. Un bulbo infestato dal \"Fusarium oxysporum\" non riesce a generare fiori e appassisce in breve tempo. Per evitare che l'intera coltivazione si infesti \u00e8 necessario eliminare immediatamente i bulbi malati, oppure ricorrere alla cura dei bulbi con prodotti fungicidi.\nUn altro pericolo per le coltivazioni di zafferano \u00e8 rappresentato dagli animali selvatici che si nutrono del bulbo come il topo, il ratto, l'istrice e il cinghiale. Il topo non \u00e8 in grado di scavare il terreno, ma \u00e8 molto dannoso nel momento in cui i bulbi vengono prelevati dal terreno e conservati in attesa della nuova coltivazione. L'istrice ed il cinghiale sono capaci di scavare il terreno, la presenza di questi animali rende quindi necessaria la costruzione di una valida recinzione a protezione della coltura.\nUtilizzi.\nUn tempo allo zafferano, di cui si utilizzano gli stimmi, venivano attribuite propriet\u00e0 antispastiche, antidolorifiche e sedative. Oggigiorno, tuttavia, sono stati trovati composti abortivi e l'uso di 20 grammi al giorno di zafferano pu\u00f2 anche risultare mortale.\nL'uso dello zafferano pu\u00f2 provocare anche effetti collaterali quali vertigini, torpore e manifestazioni emorragiche da riduzione del numero delle piastrine (trombocitopenia) e da ipoprotrombinemia (diminuzione della protrombina).\nLo zafferano, attualmente, viene utilizzato solamente dall'industria alimentare e in gastronomia come spezia o come colorante, anche se \u00e8 ricco di carotenoidi che riducono i danni cellulari provocati dai radicali liberi. Uno dei suoi utilizzi pi\u00f9 tipici nella cucina italiana \u00e8 nel risotto alla milanese o \"risotto giallo\", cos\u00ec noto appunto per la colorazione che lo zafferano d\u00e0 alla ricetta.\nPropriet\u00e0 e utilizzi dei residui floreali e delle foglie.\nNella produzione dello zafferano il 90% dei fiori raccolti va a costituire, nella maggior parte dei casi, materiale di scarto. Infatti, solo gli stigmi del fiore, opportunamente essiccati e polverizzati, sono apprezzati a livello mondiale e usati per colorare e aromatizzare i cibi sfruttandone il gradevole odore. I tepali dei fiori del \"Crocus sativus\", sebbene presentino un profilo chimico simile a quello degli stigmi e rappresentino la maggior parte del fiore di questa pianta, sono ancora oggi considerati materiale di scarto. Si calcola, infatti, che per produrre 1\u00a0kg di zafferano sono necessari pi\u00f9 di 160.000 fiori, pari a circa 68\u00a0kg, di cui 63 costituiscono la biomassa dei residui floreali (tepali, stami e stili). I tepali del Crocus sativus sono lunghi da 20 a 47\u00a0mm e larghi da 11 a 23\u00a0mm. I tepali di zafferano contengono anche dei flavonoli, appartenenti sempre alla famiglia dei flavonoidi, in particolare kempferolo, quercetina e miricetina.\nLa spezia viene usata per le sue propriet\u00e0 benefiche alla salute dell'uomo e in particolare per la sua funzione antiossidante.\nNella medicina ayurvedica, lo zafferano viene anche considerato come un agente anti-stress, afrodisiaco ed \u00e8 usato nel trattamento delle palpitazioni cardiache. Dopo la rimozione e il recupero degli stigmi, i residui floreali possono anche essere aggiunti in una concimaia per essere usati come fertilizzante. Non meno importante \u00e8 la possibilit\u00e0 di utilizzare i tepali come elemento ornamentale di piatti e bevande. Gli chef si dilettano ad abbellire i loro piatti proponendo i tepali o l\u2019intero fiore del \"Crocus sativus\" come decorazioni e guarniture. Non \u00e8 da trascurare infine l\u2019uso dei tepali essiccati per scopi ornamentali domestici: infatti sono ideali per creare composizioni, pot-pourri oltre che per la realizzazione di candele e saponi naturali.\nAdulterazione.\nLa principale contraffazione dello zafferano in polvere \u00e8 fatta con il cartamo, chiamato \"zafferano del Marocco\", o con la curcuma."}
{"id": "692585", "revid": "2173129", "url": "https://it.wikipedia.org/wiki?curid=692585", "title": "Vintage Violence (gruppo musicale)", "text": "I Vintage Violence sono un gruppo musicale italiano nato a Lecco nel 2001 con il nome Flowers of Noise.\nStoria.\nL'esordio \"live\" avviene il 7 giugno 2002 al \"Music Storm 2002\", una giornata di concerti studenteschi a Trento, in occasione della quale la band utilizza per la prima volta il nome Vintage Violence, derivante dall'album \"Vintage Violence\" di John Cale.\nCon il primo album in italiano (\"Psicodramma\") la band vince le selezioni di Arezzo Wave e partecipa al festival nell'estate 2005.\nIl singolo \"Cristina\" viene pubblicato da Rocksound in 35.000 copie allegate alla rivista.\nNel 2006 la band raggiunge le finali nazionali di Rock Targato Italia e Sanremo Rock e va in tour con il collettivo milanese \"Cadaveri a Passeggio\".\nNel 2007 pubblica l'EP \"Cinema\" e il DVD del videoclip \"Le cose cambiano\", trasmesso su Raidue a Scalo 76, e in rotazione su All Music e RockTv.\nNel 2011 i Vintage Violence pubblicano per Popolar Records \"Piccoli intrattenimenti musicali\": undici pezzi inediti, per un disco stampato anche in vinile e accompagnato da 11 videoclip autoprodotti a costo zero. Inizia un tour lungo tutto il territorio nazionale, che porter\u00e0 la band a condividere il palco con gruppi quali Il Teatro Degli Orrori, Ministri, Vallanzaska e One Dimensional Man. Nel 2012 la band vince il primo premio assegnato dall\u2019ANPI al brano \"Il processo di Benito Mussolini\" come migliore canzone sul tema della lotta di liberazione partigiana e il rilancio dei valori della resistenza. Nello stesso anno i Vintage Violence firmano per Maninalto! Records, con cui pubblicano il singolo \"Sognare sul lavoro\".\nNel 2014 esce \"Senza Paura delle Rovine\", con la partecipazione di Enrico Gabrielli (Afterhours, Calibro 35) e Karim Qqru (Zen Circus, La Notte dei Lunghi Coltelli). Il disco \u00e8 acclamato dalla critica, che ne parla come di \"\u201cun disco da sangue al naso\u201d\" (Rockit), e ancora \"\u201cil primo ascolto stordisce, il secondo affascina\u201d\" (Rockerilla), \"\u201cnon ha cedimenti\u201d\" (Blow Up) e \"\u201cuna delle migliori interpretazioni del rock moderno con cantato italiano\u201d\" (Rock Garage). Il videoclip del singolo \"Metereopatia\" raggiunge le finali nazionali dei festival \"My Generation\" e PIVI (Premio Italiano Videoclip Indipendenti).\nNel 2018 i Vintage Violence registrano il primo album in acustico, \"Senza barr\u00e8\", che rivisita i pezzi di \"Piccoli intrattenimenti musicali\" e \"Senza paura delle rovine.\"\nIl 19 novembre 2021 esce il nuovo album \"Mono\"."}
{"id": "692587", "revid": "1993636", "url": "https://it.wikipedia.org/wiki?curid=692587", "title": "Trattato di Mosca (1921)", "text": "Il trattato di Mosca fu un trattato d'amicizia tra la Grande Assemblea Nazionale Turca (TBMM) e il governo bolscevico della Russia sovietica. Fu siglato il 16 marzo 1921. All'epoca, non erano ancora state istituite n\u00e9 la Repubblica di Turchia n\u00e9 l'Unione Sovietica.\nIl trattato sanciva il riconoscimento reciproco dei governi delle nascenti Turchia e Unione Sovietica e la sistemazione del confine definitivo tra le due Nazioni, oggi rappresentato non pi\u00f9 dall'Unione Sovietica ma da Georgia e Armenia, nel 1921 gi\u00e0 parte del Governo bolscevico di Mosca dopo una breve indipendenza. Il trattato sanciva inoltre il supporto politico e militare sovietico alla Guerra d'indipendenza turca, contro le forze alleate, vincitrici della Prima guerra mondiale."}
{"id": "692590", "revid": "21880", "url": "https://it.wikipedia.org/wiki?curid=692590", "title": "Crypturellus obsoletus punensis", "text": ""}
{"id": "692592", "revid": "1305772", "url": "https://it.wikipedia.org/wiki?curid=692592", "title": "Epatite C", "text": "Lepatite C \u00e8 una malattia infettiva, causata dall\"hepatitis C virus\" (HCV), che colpisce in primo luogo il fegato (epatite). L'infezione \u00e8 spesso asintomatica, ma la sua cronicizzazione pu\u00f2 condurre alla cicatrizzazione del fegato e, infine, alla cirrosi, che risulta generalmente evidente dopo molti anni. In alcuni casi, la cirrosi epatica potr\u00e0 portare a sviluppare insufficienza epatica, cancro del fegato, varici esofagee e gastriche.\nL'HCV \u00e8 trasmesso principalmente per contatto diretto con il sangue infetto, spesso dovuto all'uso di droghe per via endovenosa, a presidi medici non sterilizzati e trasfusioni di sangue. Si stima che circa 130-170 milioni di persone al mondo siano infettate dal virus dell'epatite C. L'esistenza dell'epatite C, in origine definita \"epatite non A non B\", \u00e8 stata ipotizzata nel 1970 e confermata nel 1989.\nIl virus persiste nel fegato di circa l'85% delle persone infette. Questa infezione persistente pu\u00f2 essere trattata con numerosi farmaci, alcuni giunti a disposizione solo dal 2015. Con i farmaci pi\u00f9 moderni si pu\u00f2 avere la guarigione in oltre il 90% dei pazienti trattati. Chi ha gi\u00e0 sviluppato la cirrosi o il cancro del fegato (epatocarcinoma) beneficer\u00e0 molto meno del trattamento farmacologico e pertanto per questi pazienti in fase avanzata potrebbe essere necessario un trapianto di fegato.. Non esiste ancora un vaccino specifico contro questa infezione.\nStoria.\nA met\u00e0 degli anni settanta, Harvey J. Alter, capo della sezione Malattie Infettive del Dipartimento di Medicina Trasfusionale presso lo statunitense \"National Institutes of Health\", insieme al suo team di ricerca, dimostr\u00f2 come la maggior parte dei casi di epatite post-trasfusionale non fossero causati dal virus dell'epatite A o B. Nonostante questa scoperta, gli sforzi di ricerca internazionali per identificare il virus, inizialmente chiamato epatite non A non B (NANBH), non ebbero successo per pi\u00f9 di un decennio. Nel 1987, Michael Houghton, Qui-Lim Choo e George Kuo, della Chiron Corporation, in collaborazione con il dottor D.W. Bradley del \"Centers for Disease Control and Prevention\" (CDC), utilizzarono un nuovo approccio di clonazione molecolare per identificare il microrganismo sconosciuto e sviluppare quindi un test diagnostico.\nNel 1988, l'esistenza del virus fu confermata da Alter verificandone la presenza in una serie di campioni NANBH e, nell'aprile 1989, la scoperta del virus HCV fu pubblicata in due articoli sulla rivista \"Science\". La scoperta ha portato a significativi miglioramenti nella diagnosi e un migliore trattamento antivirale. Nel 2000 Alter e Houghton sono stati premiati con il \"Lasker Award for Clinical Medical Research\" per il loro \"lavoro pionieristico che ha portato alla scoperta del virus che causa l'epatite C e lo sviluppo di metodi di screening che hanno ridotto il rischio di trasfusione di sangue infetto da epatite, negli Stati Uniti, dal 30% nel 1970 a quasi zero nel 2000\".\nEpidemiologia.\nSi stima che vi siano circa 130-170 milioni di individui affetti da epatite C al mondo. Gli studi fanno ritenere, inoltre, che l'HCV sia responsabile, a livello mondiale, del 27% delle cirrosi epatiche e del 25% degli epatocarcinomi. In Italia vi sono circa un milione di persone infette con un'incidenza di 0,5 nuovi casi ogni abitanti (nel 2004), in diminuzione, soprattutto nei giovani, grazie alla maggiore attenzione alle pratiche di sterilizzazione, all'impiego di materiali monouso in chirurgia e odontoiatria e al controllo delle trasfusioni. La coinfezione col virus HIV \u00e8 comune e circa il 25% dei pazienti HIV positivi sono anche infettati da HCV.\nSono disponibili test sierologici per rilevare la presenza dell'infezione. Inoltre la reazione polimerasica a catena (PCR) pu\u00f2 essere usata per individuare il genotipo virale responsabile. Esistono diversi genotipi, distribuiti prevalentemente per area geografica; il genotipo 1a \u00e8 il pi\u00f9 comune in Nord America, mentre in Europa e in Italia il pi\u00f9 diffuso \u00e8 il tipo 1b.\nLa prevalenza dell'epatite C \u00e8 alta in alcuni Stati dell'Africa e dell'Asia. Paesi con alto tasso di infezioni includono: Egitto (22%), Pakistan (4,8%) e Cina (3,2%). Si ritiene che l'alta prevalenza in Egitto sia dovuta alla campagna di massa per la diagnosi di schistosomiasi in cui sono state utilizzate siringhe di vetro sterilizzate impropriamente.\nEziologia.\nL'agente eziologico dell'epatite C \u00e8 l\"hepatitis C virus\" (HCV), un virus dal diametro di 55-65 nm dotato di un pericapside a composizione prevalentemente lipidica e di un capside icosaedrico contenente un singolo filamento di RNA con polarit\u00e0 positiva, lungo nucleotidi. Si tratta di un appartenente al genere \"hepacivirus\" nella famiglia \"Flaviviridae\". Sebbene sia noto che esistono diversi genotipi del virus, non esiste una classificazione universalmente accettata; quella pi\u00f9 utilizzata, recepita dall'OMS, ne prevede undici, mentre altre ne identificano tra i quattro e i sette. Negli Stati Uniti, circa il 70% dei casi sono relativi al genotipo 1, il 20% dal genotipo 2 e circa l'1% in ciascuno degli altri genotipi. Il genotipo 1 \u00e8 anche il pi\u00f9 comune in Sud America e in Europa. In tutto sono stati identificati circa un centinaio di ceppi virali.\nTrasmissione.\nNel mondo sviluppato, la via di trasmissione principale del virus \u00e8 legata all'uso di droghe per via endovenosa, mentre nei paesi in via di sviluppo le cause maggiori sono le trasfusioni di sangue non sicure e le procedure mediche. Nel 20% dei casi, la causa di trasmissione rimane comunque sconosciuta; tuttavia si ritiene che la maggior parte di esse sia comunque legata alle iniezioni di sostanze stupefacenti.\nConsumo di droga per via endovenosa.\nL'utilizzo di droghe per via endovenosa \u00e8 un importante fattore di rischio per l'epatite C in molte parti del mondo. Dei 77 paesi esaminati, 25 hanno evidenziato una prevalenza tra il 60% e l'80% di epatite C nella popolazione facente uso di questo tipo di droghe e in dodici si sono registrati tassi superiori all'80%. Si ritiene che dieci milioni di consumatori di sostanze stupefacenti per via iniettiva siano infetti da epatite C: Cina (1,6 milioni), Stati Uniti (1,5 milioni) e Russia (1,3 milioni) hanno i tassi assoluti pi\u00f9 alti. La presenza di epatite C tra i detenuti negli Stati Uniti \u00e8 da dieci a venti volte superiore a quella riscontrabile nella popolazione generale, questo \u00e8 stato attribuito a comportamenti ad alto rischio che avvengono nelle carceri come le iniezioni di droga e i tatuaggi con attrezzature non sterili.\nEsposizione legata a procedure mediche.\nLe trasfusioni di sangue e i trapianti d'organi, in assenza di un controllo preventivo sulla presenza di HCV, sono procedure che comportano un alto rischio di infezione. Gli Stati Uniti, nel 1992, hanno istituito uno \"screening\" universale sulle sacche di sangue trasfuse e il rischio \u00e8 diminuito da 1 su a 1 su per unit\u00e0 di sangue. Il Canada aveva istituito lo screening universale gi\u00e0 nel 1990. Questo rischio, per quanto basso, \u00e8 sempre presente per via di un periodo di tempo di circa 11-70 giorni (a seconda del metodo con cui si esegue il controllo) tra il possibile contagio del potenziale donatore e la capacit\u00e0 di rilevare il virus nel suo sangue. Alcuni paesi del mondo ancora non effettuano i dovuti controlli, a causa del loro elevato costo.\nColoro che si pungono accidentalmente con un ago gi\u00e0 venuto a contatto con un paziente HCV positivo, hanno una probabilit\u00e0 di circa l'1,8% di contrarre l'infezione. Il rischio \u00e8 maggiore se la puntura avviene in profondit\u00e0. Vi \u00e8 anche un modesto rischio di trasmissione tra il sangue e le mucose, mentre \u00e8 assente se l'esposizione del sangue avviene sulla cute integra.\n\u00c8 stato provato che anche i presidi sanitari possono essere una causa di trasmissione di epatite C, se non vengono utilizzate adeguate precauzioni. Le limitazioni all'applicazione di rigorose e uniformate precauzioni in strutture mediche e odontoiatriche pubbliche e private sono note per essere la causa principale della diffusione del virus in Egitto, il paese con pi\u00f9 alto tasso di infezione nel mondo.\nTrasmissione sessuale.\nIl virus dell'epatite C, sebbene con frequenza di gran lunga inferiore a quella del virus dell'epatite B e/o dell'HIV, si trasmette per via sessuale. Tale trasmissione avviene solo se durante l'atto vi \u00e8 scambio di sangue. Non sono infettanti n\u00e9 lo sperma, n\u00e9 la saliva, n\u00e9 le secrezioni vaginali. Il rischio \u00e8 minore nei partner monogami, sia eterosessuali sia omosessuali, rispetto ai soggetti con numerosi partner sessuali. La coinfezione HIV\u2013HCV aumenta il rischio di trasmissione sessuale di HCV. Altri fattori potenzialmente in grado di aumentare il rischio di infezione sono la presenza di altre malattie sessualmente trasmissibili, come herpes simplex labiale e genitale, gonorrea e trichomoniasi vaginale. Il governo degli Stati Uniti raccomanda solo l'uso del preservativo per prevenire la trasmissione dell'epatite C negli individui con partner multipli.\nPiercing.\nAlla pratica della tatuazione \u00e8 associato un rischio da due a tre volte maggiore di contrarre l'epatite C rispetto alla popolazione generale. Questo pu\u00f2 essere dovuto a uso di apparecchiature impropriamente sterilizzate o alla contaminazione dei coloranti utilizzati. I tatuaggi e i piercing eseguiti nella prima met\u00e0 degli anni 1980 o in strutture non professionali destano una maggior preoccupazione, poich\u00e9 i requisiti di sterilit\u00e0, in tali contesti, possono essere mancanti. Il rischio sembra essere maggiore per i tatuaggi pi\u00f9 grandi. Si stima che quasi la met\u00e0 dei detenuti abbiano utilizzato attrezzature per tatuaggi non sterili. Nelle strutture autorizzate \u00e8 comunque raro poter contrarre un'infezione da HCV.\nTrasmissione parenterale inapparente.\nOggetti per la cura personale, come rasoi, spazzolini da denti e attrezzature per la manicure o pedicure, possono essere contaminati con il sangue. La loro condivisione pu\u00f2 portare all'esposizione al virus HCV. Un'appropriata cautela deve essere assunta in qualsiasi situazione in cui vi sia una perdita di sangue. L'HCV non si diffonde attraverso il contatto casuale, come ad esempio abbracci, baci o con la condivisione di utensili da cucina.\nTrasmissione verticale.\nLa trasmissione verticale del virus dell'epatite C da una madre infetta al suo bambino avviene in meno del 10% delle gravidanze. Non vi sono misure preventive che modifichino tale rischio. Non \u00e8 chiaro in quale momento della gravidanza possa avvenire la trasmissione, ma sembra che possa verificarsi sia durante la gestazione, sia al momento del parto. Non vi \u00e8 alcuna prova che l'allattamento al seno possa essere causa di trasmissione del virus, tuttavia, a scopo cautelativo, si consiglia di evitarlo se i capezzoli sono sanguinanti, o se la carica virale risulti elevata.\nClinica.\nInfezione acuta.\nL'infezione da epatite C provoca sintomi acuti nel 15% dei casi. Essi sono generalmente lievi e vaghi, tra cui una riduzione dell'appetito, stanchezza, nausea, dolori articolari o muscolari e perdita di peso. La maggior parte dei casi di infezione acuta \u00e8 accompagnata da ittero. L'infezione si risolve spontaneamente nel 10-50% dei casi e pi\u00f9 frequentemente in individui giovani e di sesso femminile.\nInfezione cronica.\nCirca l'80% delle persone esposte al virus sviluppa un'infezione cronica. La maggior parte prova pochi o nessun sintomo durante i decenni iniziali dall'infezione, generalmente solo un po' di affaticamento. Dopo numerosi anni, l'epatite C cronica pu\u00f2 portare allo sviluppo di cirrosi epatica e cancro al fegato. Circa il 10-30% delle persone manifesta cirrosi dopo oltre trenta anni di malattia, in particolar modo i pazienti coinfettati con epatite B o HIV, alcolisti e di sesso maschile. Coloro che sviluppano cirrosi hanno un rischio venti volte maggiore di carcinoma epatocellulare, e se questi sono anche forti consumatori di alcool, il rischio diventa cento volte maggiore. L'epatite C \u00e8 causa, in tutto il mondo, del 27% dei casi di cirrosi epatica e del 25% dei casi di carcinoma epatocellulare.\nLa cirrosi epatica pu\u00f2 condurre a ipertensione portale, ascite (accumulo di liquido nell'addome), ecchimosi o sanguinamento, varici (vene dilatate, soprattutto nello stomaco ed esofago), ittero, e una sindrome da deficit cognitivo conosciuta come encefalopatia epatica. Si tratta di una condizione che pu\u00f2 richiedere il trapianto di fegato.\nSegni e sintomi extraepatici.\nL'epatite C \u00e8 raramente associata alla sindrome di Sj\u00f6gren, una malattia autoimmune, a trombocitopenia, a \"lichen planus\", al diabete mellito e a malattie linfoproliferative. La presenza di trombocitopenia \u00e8 stimata tra lo 0,16% e il 45,4% delle persone con epatite cronica da HCV. Sono state segnalate anche correlazioni con la \"prurigo nodularis\" e la glomerulonefrite membrano-proliferativa.\nDiagnosi.\nVi sono una serie di test diagnostici per l'epatite C, tra cui: il test ELISA, il test western blot e la verifica della presenza di RNA virale tramite reazione a catena della polimerasi (PCR) L'RNA del virus pu\u00f2 essere rilevato tramite PCR tipicamente da una a due settimane dopo l'infezione, mentre la formazione degli anticorpi pu\u00f2 richiedere pi\u00f9 tempo e quindi inizialmente pu\u00f2 non essere rilevata.\nL'epatite C cronica \u00e8 definita come l'infezione da virus dell'epatite C, individuato in base alla presenza del suo RNA, persistente per pi\u00f9 di sei mesi. Le infezioni croniche sono in genere asintomatiche durante i primi decenni e quindi vengono pi\u00f9 frequentemente scoperte in seguito a indagini effettuate dopo una rilevazione di elevati livelli di enzimi epatici o nel corso di un'indagine di \"screening\" in individui ad alto rischio. Il test non \u00e8 in grado di distinguere tra infezioni acute e croniche.\nDiagnosi sierologica.\nIl test per l'epatite C tipicamente comincia con l'analisi del sangue per rilevare la presenza di anticorpi contro l'HCV grazie a un test immunoenzimatico. Se questa verifica ha esito positivo, un test di conferma viene quindi eseguito per verificare l'immunodosaggio e per determinare la carica virale. L'immunodosaggio \u00e8 valutato mediante un test immunoenzimatico ricombinante, mentre la carica virale viene invece determinata con una reazione a catena della polimerasi effettuata sull'RNA del virus HCV. Sono necessarie circa sei-otto settimane dall'infezione affinch\u00e9 l'immunodosaggio dia risultato positivo.\nGli enzimi epatici, in particolar modo l'alanina transaminasi (ALT), sono variabili durante il periodo iniziale dell'infezione e in media cominciano a salire a partire dalla settima settimana successiva all'infezione. Il dosaggio degli enzimi epatici \u00e8 quindi scarsamente correlabile alla gravit\u00e0 della malattia.\nBiopsia.\nBiopsie epatiche vengono utilizzate per determinare il grado di danno al fegato, tuttavia la procedura comporta dei rischi e nell'1-5% dei casi richiede l'ospedalizzazione. I cambiamenti tipici osservati sono un'infiltrazione linfocitaria all'interno del parenchima epatico, la presenza di follicoli linfoidi localizzati a livello della triade portale e l'alterazione dei dotti biliari. Vi sono anche un certo numero di esami del sangue disponibili per tentare di determinare il grado di fibrosi epatica e diminuire la necessit\u00e0 di effettuare biopsie. Utilit\u00e0, inoltre, riveste anche l'elastografia epatica, esame ecografico non invasivo effettuato per misurare la rigidit\u00e0 epatica.\nTrattamento.\nIl virus dell'epatite C porta a un'infezione cronica nel 50-80% delle persone che lo contraggono, delle quali circa il 40-80% viene trattato. In rari casi, l'infezione pu\u00f2 risolversi senza alcun trattamento. Ai pazienti affetti da epatite C cronica, si consiglia di evitare l'assunzione di alcol e di farmaci tossici per il fegato. \u00c8 raccomandata inoltre la vaccinazione contro l'epatite A e l'epatite B. Ecografie di sorveglianza per il carcinoma epatocellulare sono raccomandate nei pazienti che sviluppano cirrosi.\nTrattamento farmacologico.\nIn generale, il trattamento farmacologico \u00e8 consigliato nei pazienti con alterazioni epatiche provocate dal virus. Il trattamento fino al 2011 si basava su una combinazione di interferone alfa pegilato e ribavirina, da assumersi per un periodo di 24 o 48 settimane, a seconda del genotipo del virus HCV. Questa terapia era per\u00f2 gravata da numerosi effetti collaterali e portava alla guarigione solo nel 40-50% dei casi.\nPer il genotipo 1 e il genotipo 4, considerati meno sensibili all'interferone, un ruolo importante nella risposta alla terapia era giocato dalla carica virale nel sangue prima dell'inizio della cura.\nNel corso del 2011 furono approvati due nuovi farmaci antivirali, il boceprevir e il telaprevir, che andarono ad affiancare l'interferone e la ribavirina contro i genotipi pi\u00f9 difficili da trattare, in particolar modo il genotipo 1, portando il tasso di guarigione dal 40% al 70%. Gli effetti collaterali del trattamento erano per\u00f2 ancora molto frequenti.\nNel 2013, la FDA ha approvato definitivamente il farmaco sofosbuvir per il trattamento dell'epatite C. L'arrivo del sofosbuvir ha rivoluzionato tutta la terapia per HCV: dopo oltre un decennio in cui l'unica terapia disponibile era quella basata sulla duplice terapia interferone + ribavirina in questi anni si sta assistendo a una vera e propria rivoluzione per la cura di questa patologia con queste nuove molecole ad azione diretta sul virus (cosiddetti DAA nell'acronimo anglosassone), che faranno in modo di poter fare a meno dell'interferone e a seguire anche della ribavirina.\nLa durata della terapia si riduce infatti a tre-sei mesi contro i sei-dodici mesi dei precedenti trattamenti; l'efficacia nella eliminazione del virus tende fino al 100% dei casi; il fatto che si tratti di farmaci orali e soprattutto l'assenza di interferone e degli effetti collaterali connessi \u00e8 molto importante. Tanti pazienti che non possono - per varie ragioni - ricevere terapie a base di interferone, hanno la possibilit\u00e0 concreta di guarire. Le prime molecole e combinazioni, Sofosbuvir, Simeprevir, Daclatasvir, la combinazione Sof/ledipasvir e la terapia 3D, sono giunte nella prima met\u00e0 del 2015. Dal 2017 si hanno a disposizione anche Grazoprevir ed Elbasvir oltre alla combinazione Sofosbuvir/Velpatasvir.\nPurtroppo questi nuovi farmaci sono molto costosi e, con l'obiettivo finale di favorire l'accesso alle nuove terapie per tutti i pazienti affetti da epatite C cronica e garantire al tempo stesso la sostenibilit\u00e0 del SSN, si \u00e8 reso necessario individuare una strategia di accesso modulata sulla base dell'urgenza clinica al trattamento. Di conseguenza, l'AIFA (Agenzia Italiana del Farmaco), ha individuato i criteri di rimborsabilit\u00e0 prioritaria al trattamento con i nuovi DAA. Quindi a oggi (2020) possono essere trattati con i nuovi farmaci DAA solo i seguenti gruppi di pazienti:\nSolo per completezza, si ricorda che diverse terapie alternative sono state rivendicate da molti anni per essere utili per l'epatite C, come l'utilizzo di cardo mariano, ginseng o vitamina E. Tuttavia, nessuna terapia alternativa ha dimostrato di migliorare i risultati per il trattamento dell'epatite C e non esiste alcuna prova che queste terapie abbiano alcun effetto sul virus.\nPrognosi.\nLa risposta al trattamento con i nuovi farmaci ad azione diretta varia in base al genotipo del virus ed \u00e8 definita come la discesa dei livelli di RNA virale a valori non rilevabili dopo 12-24 settimane dalla sospensione del farmaco: \u00e8 quasi del 100% nei genotipi 1, 2 e 4 specie se senza cirrosi. \u00c8 un po' minore ma sempre molto incoraggiante nei pazienti con genotipo 3, specie se cirrotici (fino all'80%).\nPrevenzione.\nNon \u00e8 ancora disponibile un vaccino efficace nella prevenzione dall'infezione da parte del virus dell'epatite C, tuttavia alcuni sono in fase di sviluppo e i primi risultati sono incoraggianti.\nUna combinazione di strategie per la riduzione del rischio, come l'utilizzo di aghi e siringhe monouso, hanno fatto diminuire del 75% il rischio di trasmissione di epatite C nei tossicodipendenti per via iniettiva. Nei paesi in cui c'\u00e8 un insufficiente fornitura di siringhe sterili, i farmaci dovrebbero essere somministrati preferibilmente \"per os\" piuttosto che con iniezioni, al fine di ridurre il rischio di trasmissione interumana.\nSi ritiene che solo il 5-50% delle persone infettate negli Stati Uniti e in Canada diventi consapevole della propria situazione. Il test di \"screening\" \u00e8 raccomandato nei soggetti ad alto rischio, tra i quali quelli che hanno tatuaggi ed \u00e8 consigliato anche negli individui che presentano un aumento ingiustificato degli enzimi epatici, dal momento che questa condizione \u00e8 spesso l'unico segno di epatite cronica. Lo \"screening\" di routine, tuttavia, non \u00e8 previsto negli Stati Uniti. Lo \"screening\" dei donatori di sangue, invece, \u00e8 fondamentale e aderisce alle precauzioni universali suggerite alle strutture sanitarie.\nStato della ricerca.\nAl 2015, vi sono circa cento farmaci in fase di sviluppo per la cura dell'epatite C. Questi includono, tra gli altri, vaccini, immunomodulatori e gli inibitori della ciclofilina. Questi potenziali nuovi trattamenti sono stati sviluppati in seguito a una migliore conoscenza del virus dell'epatite C."}
{"id": "692594", "revid": "287204", "url": "https://it.wikipedia.org/wiki?curid=692594", "title": "Sepoltura", "text": "La sepoltura \u00e8 l'atto di deporre un cadavere nel suolo o in vari luoghi deputati e legalmente adibiti a tale pratica (cimiteri). Tra le varie forme culturali di trattamento dei cadaveri si annoverano l'immersione in acqua, la soprelevazione, l'inumazione o seppellimento, la deposizione in loculi o sarcofagi, la cremazione o ignizione, la mummificazione, la scarnificazione, il cannibalismo, l'abbandono della salma. La sepoltura fa normalmente seguito al funerale, rito in cui, a seconda delle culture in cui si svolge, la memoria della persona morta viene celebrata, commemorata, ricordata o onorata.\nDescrizione.\nLa sepoltura si differenzia da altre pratiche di ricovero delle salme perch\u00e9 avviene con la deposizione della spoglia sotto il piano del suolo a differenza per esempio della tumulazione, in cui la salma riposa in loculi ricavati sia da formazioni naturali (collinette, ecc.) o manufatti costruiti per questo scopo. Un tipo particolare di inumazione \u00e8 la cosiddetta sepoltura in mare, in cui il feretro viene liberato da una imbarcazione in alto mare e, per gravit\u00e0, lasciato deporre sul fondo marino. Si tratta di una pratica normalmente propria di gente di mare oppure di marinai militari di ogni grado. Spesso dopo un congruo periodo di tempo durante il quale le carni e le parti molli del corpo si decompongono, le ossa del defunto vengono esumate e deposte in loculi, urne o ossari.\nProcedura.\nLe varianti sono: nudo o vestito, con o senza sudario, con o senza bara. Alcune legislazioni (tra cui quella italiana) obbligano comunque l'uso di una bara per le operazioni di sepoltura. Altre legislazioni, come ad esempio quelle basate sulla religione islamica, prevedono invece che la sepoltura avvenga senza l'uso della bara, con il cadavere avvolto al pi\u00f9 in un lenzuolo a contatto con la nuda terra.\nLa sepoltura tra gli antichi.\nEgizi.\nGli Egizi usavano sarcofagi che raffiguravano il defunto e vere e proprie stanze come tombe. All'interno di queste stanze erano deposti mobili, gioielli, cibi ed effetti personali del defunto. Si credeva che le anime venissero aiutate dal \"Libro dei Morti\" dentro il quale erano incise formule, risposte e magie da usare nell'aldil\u00e0. Si pensava che successivamente, nell'altro mondo, avvenisse la pesatura del cuore. Se il cuore era leggero (quindi senza peccati) i defunti avevano libero accesso al mondo dei morti, se invece il cuore era pesante il defunto era divorato dalla demone Ammit.\nGreci.\nPer i greci la sepoltura era di importanza fondamentale. Infatti, qualora un defunto non avesse avuto la possibilit\u00e0 di riceverla, era destinato a vagare senza fine in una zona sotterranea posta al di fuori dell'Ade vero e proprio. Nella tragedia \"Aiace\" di Sofocle il protagonista, morto suicida, rischia per questo di non ricevere la sepoltura secondo le norme militari, ma Ulisse, ovvero colui che con il suo comportamento lo aveva spinto all'estremo gesto, in preda ai rimorsi aveva infine convinto l'esercito greco a compiere il rito funebre (quando poi Ulisse evocher\u00e0 i defunti durante il suo viaggio di ritorno a Itaca, l'anima di Aiace si rifiuter\u00e0 lo stesso di rivolgergli la parola, a causa del precedente oltraggio ricevuto da lui, come \u00e8 detto nell\"Odissea\"). Nell\"'Iliade\" Achille getter\u00e0 i cadaveri di alcuni nemici (tra cui Licaone e Asteropeo) nel fiume Scamandro, proprio per impedire alle loro anime di entrare nell'Ade. Un altro personaggio della mitologia greca che rimane insepolto \u00e8 Icaro, precipitato in mare durante il suo volo con le ali di cera, scioltesi dopo che si avvicin\u00f2 troppo al sole (ma secondo il poeta romano Ovidio il corpo del giovane pot\u00e9 evitare questa triste sorte, essendo stato avvistato dal padre Dedalo prima di sparire tra i flutti).\nErano gli spiriti femminili della Morte, le \"kere\", ad accompagnare i defunti sepolti ai cancelli dell'Ade.\nRomani.\nPer legge entro i confini di una citt\u00e0 non doveva esserci una necropoli.\nC'era un grande rispetto per i defunti e si aveva una cerimonia funebre simile a quella che in seguito avrebbero adottato i cristiani, il che spiega la sostanziale somiglianza dei luoghi tra le due culture.\nPresso i romani il destino dei morti senza tomba \u00e8 simile a quello contemplato dai greci, anche se alcuni autori come Virgilio affermano che dopo cento anni anche loro possono accedere all'Ade. Nel sesto libro dell\"'Eneide\", in occasione della sua catabasi, il protagonista incontra tra gli insepolti il suo nocchiero Palinuro, il cui corpo era stato buttato in mare dopo la sua uccisione, il tutto a opera di una popolazione selvaggia. Pi\u00f9 avanti, nel libro decimo, altri due personaggi subiscono la stessa sorte, nella guerra fra troiani e italici: due soldati appartenenti ai due opposti schieramenti. Il primo \u00e8 il giovane eroe e semidio etrusco Tarquito, e a lasciarlo insepolto \u00e8 proprio Enea, che dopo averlo decapitato fa rotolare testa e busto nella foce del Tevere, rivolgendo poi all'anima del nemico ucciso parole di scherno e compiacimento per il triste stato a cui l'ha condannata; l'altro \u00e8 il troiano Mimante, gettato moribondo nel mar Tirreno da Mezenzio.\nEtruschi.\nPrima dell'VIII secolo era diffusa la sepoltura nelle tombe a pozzo (semplici pozzetti rivestiti, contenenti le ceneri del defunto), poi si fa strada quella delle tombe a fossa destinate all'inumazione del cadavere. Dal VII secolo in poi viene introdotta la pi\u00f9 complessa struttura delle tombe a camera che in alcuni casi costituiscono delle vere e proprie opere artistiche: qui era seppellita un'intera famiglia, perci\u00f2 erano composte da pi\u00f9 camere collegate da corridoi ed erano arricchite da corredi funebri piuttosto preziosi che indicavano lo stato sociale del defunto. Interessante \u00e8 il perfezionamento e l'uso delle coperture a volta (tholoi di Vetulonia) e dell'arco (Tombe a ogiva di Tuscania)."}
{"id": "692599", "revid": "2124998", "url": "https://it.wikipedia.org/wiki?curid=692599", "title": "Ken Watanabe", "text": "Biografia.\nKen Watanabe nacque nel 1959 a Koide, nella prefettura di Niigata, la madre era un'insegnante di scuola mentre il padre insegnava calligrafia.\nA seguito di vari trasferimenti dei genitori per ragioni di lavoro, Watanabe si spost\u00f2 numerose volte nella regione, abit\u00f2 nei villaggi di Irihirose e di Sumon, oggi parte della citt\u00e0 di Uonuma, e a Takada, presso la citt\u00e0 di Joetsu.\nDa liceale entr\u00f2 nella banda della scuola suonando la tromba, strumento che studiava fin da ragazzino.\nDopo il diploma, nel 1978, si trasfer\u00ec a Tokyo per frequentare l'Accademia Musashino, un istituto specializzato nelle arti, ma a seguito dei problemi finanziari della famiglia dovuti ai problemi di salute del genitore, Watanabe abbandon\u00f2 la carriera concertistica.\nAttore in Giappone.\nDopo aver abbandonato il conservatorio, Watanabe entr\u00f2 in un gruppo teatrale Engeki-Shudan En con il quale si esib\u00ec a Tokyo sotto la direzione di Yukio Ninagawa, ottenendo molti consensi di critica con lo spettacolo \"Shimodani Mannencho Monogatari\", il suo ruolo ebbe molto riscontro anche tra il pubblico.\nNel 1982 fece la sua prima apparizione televisiva in \"Michinaru Hanran\" e nel ruolo del samurai nel telefilm \"Mibu no koiuta\". Nel 1984 pass\u00f2 al grande schermo con il film \"McArthur's Children\".\nDa l\u00ec in poi continu\u00f2 a recitare sia per il cinema che per il piccolo schermo, nel 1987 vest\u00ec i panni del guerriero tradizionale giapponese nel telefilm \"Dokuganryu Masamune\" della NHK, ruolo che gli diede molta notoriet\u00e0 in patria, seguirono molti ruoli da samurai in diverse produzioni Jidai-geki (telefilm in costume), tra questi \"Gokenin Zankur\u014d, Oda Nobunaga,\" \"Ch\u016bshingura\" e il film \"Bakumatsu Junjo Den;\" le serie diedero grande spinta alla carriera di Watanabe e fecero anche in modo che la sua recitazione e il suo personaggio fossero spesso associati all'immagine del samurai.\nNel 1989 gli venne diagnosticata la Leucemia mieloide acuta, continu\u00f2 a recitare anche durante la chemioterapia, rimettendosi, ma nel 1991 ebbe una ricaduta a seguito della quale dovette prendersi una pausa dal lavoro.\nRitorn\u00f2 a far parlare di s\u00e9 nel 1998 recitando nel film \"Kizuna\" per il quale vinse un Japanese Academy Award come attore non protagonista.\nNel 2002 vinse un'altra nomination ai Japanese Academy Award con \"Sennen no Koi\", film ispirato a \"Genji monogatari\" e nel 2006 vinse l'ambito premio come attore protagonista in \"Ashita no Kioku\" recitando nel difficile ruolo di un paziente affetto da Alzheimer.\nAttore internazionale.\nLa carriera di Watanabe varc\u00f2 l'oceano nel 2003 con la sua apparizione nel film \"L'ultimo samurai\", ambientato in Giappone e per il quale vennero scelti diversi attori asiatici per recitare i ruoli principali, la sua interpretazione di Lord Katsumoto gli fece ottenere una nomination agli Academy Award come miglior attore non protagonista.\nDa l\u00ec le sue apparizioni nel cinema americano continuarono, nel 2005 diede il volto al Direttore Generale Iwamura in \"Memorie di una geisha\", film ispirato all'omonimo romanzo di Arthur Golden, e poi nel film di Christopher Nolan \"Batman Begins\", in cui prest\u00f2 la voce anche per il videogame.\nNel 2006 il film Lettere da Iwo Jima, di Clint Eastwood, lo consacr\u00f2 definitivamente. Fece diverse apparizioni in ruoli da comprimario tra cui \"Inception\" (sempre di Nolan), \"Transformers 4\" e il kolossal statunitense \"Godzilla.\"\nWatanabe ha continuato ad esibirsi a teatro anche negli Stati Uniti, dal 2016 ha anche preso parte al musical di Broadway \"Il re ed io\", nel quale si esibisce nei panni del Re del Siam insieme a Kelli O'Hara; per questa parte si \u00e8 candidato ai Tony Award, riconoscimento dedicato ai musical, come miglior attore protagonista. Nel 2018 torna ad interpretare il ruolo del Re del Siam al London Palladium di Londra e per la sua interpretazione viene candidato al Laurence Olivier Award al miglior attore in un musical; nell'estate del 2019 torna ne \"Il re ed io\" a teatro a Tokyo.\nAltri media.\nIl settimanale People lo incluse tra i \"50 uomini pi\u00f9 belli\" del 2004.\nGir\u00f2 diversi spot televisivi per American Express, Canon e Yakult e sponsorizz\u00f2 anche la compagnia telefonica giapponese NTT docomo.\nNel 2011 si prodig\u00f2 per raccogliere fondi per le vittime del terremoto che distrusse la zona Tohoku e la centrale nucleare di Fukushima, esibendosi e facendo apparizioni pubbliche insieme ad altri suoi colleghi.\nVita personale.\nKen Watanabe si spos\u00f2 con Yumiko nel 1983, la coppia ebbe due figli: Dai Watanabe, nato nel 1984 e attore a sua volta, e Anne Watanabe, attrice e modella. Ken e Yumiko divorziarono nel 2005 dopo anni di separazione.\nIn quell'anno inizi\u00f2 ad uscire con la collega e attrice Kaho Minami, conosciuta sul set di un telefilm giallo, e i due si sposarono il 3 dicembre dello stesso anno, sebbene la notizia sia stata resa nota solo in seguito. Watanabe adott\u00f2 anche i figli che la moglie aveva avuto dal precedente matrimonio e la famiglia si stabil\u00ec temporaneamente a Los Angeles per poi tornare in Giappone. I due hanno divorziato formalmente nel 2018 in seguito ad una relazione extraconiugale dell'attore.\nKen Watanabe \u00e8 diventato nonno per la prima volta nel 2008, all'et\u00e0 di 48 anni, e poi nel 2010 con la nascita dei figli del primogenito Dai. Anche la figlia Anne \u00e8 diventata mamma di due gemelle nel 2016 e di un maschietto nel 2017.\nMalattia.\nNel 1989 all'attore venne diagnosticata una grave forma di leucemia per la quale si dovette sottoporre a chemioterapia a pi\u00f9 riprese. La malattia torn\u00f2 a presentarsi anche nel 1991 e nel 1994, bloccando la sua carriera all'epoca in decollo.\nIn un'intervista del 2006 Watanabe ha rivelato di essere affetto da epatite C, ma di godere di buona salute.\nNel 2016 gli \u00e8 stato diagnosticato un cancro allo stomaco, cosa che ha comportato il rinvio di diverse sue performance per via delle cure a cui ha dovuto sottoporsi.\nDoppiatori italiani.\nNelle versioni in italiano dei suoi film, Ken Watanabe \u00e8 stato doppiato da:\nCome doppiatore \u00e8 sostituito da:"}
{"id": "692600", "revid": "729019", "url": "https://it.wikipedia.org/wiki?curid=692600", "title": "Duodeno", "text": "Il duodeno \u00e8 uno dei tre segmenti, insieme al digiuno e all'ileo, in cui si suddivide l'intestino tenue. Detto anche intestino tenue fisso per distinguerlo dalle altre due porzioni, definite invece come \"mesenteriali\". Infatti, per merito del mesentere, le due porzioni pi\u00f9 distali dell'intestino tenue hanno una mobilit\u00e0 notevolmente maggiore del duodeno. Il duodeno riceve la bile, portata dal dotto coledoco, e il succo pancreatico, che giunge dal condotto del pancreas.\nQuesti due prodotti di secrezione di fegato e pancreas, sfociano in duodeno tramite la papilla maggiore, la quale \u00e8 munita di uno sfintere (anello di muscolatura liscia) detto sfintere coledocico di Oddi. Un'altra fondamentale funzione del duodeno \u00e8 quella di neutralizzare l'acidit\u00e0 del chimo gastrico mediante la secrezione alcalina delle ghiandole del Brunner, ghiandole che ne differenziano la struttura rispetto al resto dell'intestino tenue.\nDisposizione e rapporti.\nIl duodeno rappresenta la prima porzione dell'intestino tenue, nonch\u00e9 quella con calibro, fissit\u00e0 maggiore e lunghezza minore, mediamente 20\u201325\u00a0cm. Origina dal canale pilorico dello stomaco e possiede una forma a \"C\", la cui concavit\u00e0 abbraccia la testa del pancreas, continuando, poi, nel digiuno. Si tratta di un organo retroperitoneale (eccetto i primi 2,5\u00a0cm, che sono intraperitoneali), essendo accollato alla parete posteriore della cavit\u00e0 addominale, dietro il peritoneo parietale, ed \u00e8 formato da quattro porzioni: superiore, discendente, orizzontale e ascendente, che possono essere anche nominate prima, seconda, terza e quarta porzione del duodeno.\nPorzioni.\nPorzione superiore.\nLa \"porzione superiore\" o \"prima parte\" del duodeno, \u00e8 costituita da un tubo di forma cilindrica che origina dal piloro, a destra della linea mediana, e si dirige postero-lateralmente per un tratto con una lunghezza media di circa 5\u00a0cm, terminando con la flessura duodenale superiore. \u00c8 la porzione pi\u00f9 mobile di questo tratto dell'intestino. Il peritoneo viscerale ne ricopre la faccia anteriore e la parte superiore della faccia posteriore, contribuendo alla formazione della parete anteriore del foro epiploico. Il margine superiore del duodeno fornisce inserzione per i due foglietti del piccolo omento (legamento epato-duodenale) che ne rappresenta la \"pars tensa\", mentre il margine inferiore per una parte del margine superiore del grande omento. Negli ultimi centimetri della prima porzione il peritoneo ricopre solo la faccia anteriore. La \"prima parte\" del duodeno ha rapporto anteriormente con il lobo destro del fegato e il corpo della cistifellea, inferiormente con la testa del pancreas, posteriormente con la parete addominale posteriore e il margine mediale del rene di destra. A sinistra continua nello stomaco attraverso il piloro, a destra si continua con la \"seconda parte\" del duodeno attraverso una curva ad angolo retto denominata \"flessura duodenale superiore\".\nPorzione discendente.\nLa \"porzione discendente\" o \"seconda parte\" del duodeno si presenta come un condotto cilindrico a direzione verticale che si estende nello spazio sottomesocolico. \u00c8 diretta continuazione della \"porzione superiore\" attraverso la \"flessura duodenale superiore\" e si continua con la \"parte orizzontale\" attraverso la \"flessura duodenale destra\" (o \"flessura duodenale inferiore\").\nLa \"seconda parte\" del duodeno \u00e8 in rapporto anteriormente con il colon ed il mesocolon trasversi, con le anse dell'intestino tenue mesenteriale e con il mesentere, posteriormente con la parete addominale posteriore, il margine mediale del rene di destra, lateralmente a destra con la faccia viscerale del lobo destro del fegato, medialmente a sinistra con la testa del pancreas.\nQui vi si trova l'ampolla del Vater, dove sfocia la via biliare extraepatica principale (o dotto Coledoco) e il dotto pancreatico maggiore di Wirsung.\nPorzione orizzontale.\nLa \"porzione orizzontale\" o \"terza parte\" del duodeno \u00e8 orientata sul piano orizzontale; origina a destra della linea mediale dalla \"flessura duodenale destra\", oltrepassa la linea mediale e raggiunge a sinistra della stessa la \"flessura duodenale sinistra\", dove si continua con la \"porzione ascendente\".\n\u00c8 in rapporto in alto con la testa del pancreas, in basso con la radice del mesentere, anteriormente con le anse del tenue mesenteriale, posteriormente con la parete addominale posteriore.\nPorzione ascendente.\nLa \" porzione ascendente\" o \"quarta parte\" del duodeno \u00e8 posta a sinistra della linea mediana; origina dalla \"flessura duodenale sinistra\" e si dirige in basso fino a continuarsi nel digiuno attraverso la \"flessura duodenodigiunale\".\nHa rapporto anteriormente con il colon ed il mesocolon trasversi e le prime anse del digiuno, posteriormente con il corpo del pancreas, medialmente con la testa del pancreas.\nVascolarizzazione e innervazione.\nLe arterie del duodeno provengono da due vie.\nLa prima \u00e8 dal tronco celiaco, che, tramite l'arteria pancreatico-duodenale superiore (ramo della arteria gastroduodenale), serve il primo e il secondo duodeno fino all'altezza della papilla maggiore.\nLa seconda \u00e8 dall'arteria mesenterica superiore da cui giunge invece l'arteria pancreatico-duodenale inferiore, questa irrora il terzo e quarto duodeno.\nLe vene del duodeno si aprono tutte, direttamente o indirettamente, nella vena porta.\nI linfatici del duodeno originano da una rete in sede sottomucosa cui affluiscono anche i linfatici della mucosa e della muscolare. Da questa rete si dipartono dei collettori linfatici che si dirigono verso i linfonodi della regione gastrica.\nI nervi del duodeno provengono dal plesso celiaco e attraverso questo dal nervo vago, per quanto riguarda l'innervazione parasimpatica, e dalla catena dell'ortosimpatico.\nStruttura.\nIl duodeno presenta una \"tonaca mucosa\", una \"tonaca sottomucosa\", una \"tonaca muscolare\" ed una \"tonaca sierosa\", limitata al solo tratto superiore e sostituita da una \"avventizia\" nei restanti tratti.\nVisto internamente il duodeno presenta una tonaca mucosa sollevata nelle cosiddette \"pieghe circolari\". Tali pieghe sono costituite sia da mucosa che dalla tonaca sottomucosa, che si solleva spingendo in alto anche la mucosa stessa. Unica eccezione \u00e8 la \"porzione superiore\" che si presenta invece liscia.\nSulla parete mediale della \"porzione discendente\" si nota inoltre una \"piega longitudinale\" che si estende nel terzo medio di questa parete. Tale piega corrisponde allo sbocco in duodeno dell'ampolla duodenale di Vater e dell'ampolla duodenale minore.\nLa prima rappresenta il tratto intramurale comune al coledoco ed al dotto pancreatico maggiore di Wirsung, mentre la seconda rappresenta lo sbocco in duodeno del dotto pancreatico minore.\nTonaca mucosa.\nLa tonaca mucosa \u00e8 costituita da epitelio semplice batiprismatico, intercalato da elementi mucipari. Le cellule epiteliali sono del tipo degli enterociti, e pertanto presentano un orletto striato costituito dai microvilli e vescicole di pinocitosi, in ragione della funzione di assorbimento, che nel duodeno si associa a quella di digestione. Inoltre si notano gli sbocchi delle ghiandole duodenali, localizzate nella \"tonaca sottomucosa\".\nSulla mucosa del duodeno si possono osservare numerosi \"noduli linfatici\", che per\u00f2 non aggregano mai in veri e propri ammassi, come invece accade nelle altre due porzioni dell'intestino tenue mesenteriale, dove si osservano le placche di Peyer.\nTonaca sottomucosa.\nLa tonaca sottomucosa \u00e8 costituita prevalentemente di tessuto connettivo lasso, con abbondanti fibre elastiche e fibre collagene, oltre a macrofagi, granulociti eosinofili, linfociti e plasmacellule.\nNella tonaca sottomucosa sono ospitate le ghiandole del Brunner, di tipo tubulare composto, che secernono soprattutto un muco alcalino protettivo. Il muco secreto neutralizza l'acidit\u00e0 del chimo proveniente dallo stomaco permettendo di proteggere la mucosa, di inattivare alcuni enzimi gastrici come la pepsina e di creare le condizioni per l'ottimale funzionamento degli enzimi delle successive fasi digestive. Tuttavia sono presenti in queste ghiandole anche le cellule G. Queste cellule sono di tipo endocrino e producono l'ormone gastrina, che ha il compito di stimolare la secrezione di HCl da parte delle cellule delomorfe delle ghiandole gastriche propriamente dette.\nTonaca muscolare.\nLa tonaca muscolare si presenta costituita da fibrocellule muscolari lisce disposte su due strati:\nTonaca avventizia.\nLa tonaca avventizia \u00e8 costituita prevalentemente di tessuto connettivo denso con numerosi fibroblasti e fibre collagene a disposizione reticolare.\nFunzione.\nIl duodeno prepara, tramite enzimi, gli alimenti che verranno poi assorbiti nella restante parte dell'intestino tenue. Le ghiandole del Brunner, che qui si trovano, secernono muco. Nel duodeno si versa la bile, prodotta dal fegato, che serve per emulsionare i grassi. Inoltre, il pancreas vi secerne enzimi digestivi, come tripsina, amilasi e lipasi.\nIl duodeno regola anche la velocit\u00e0 di svuotamento dello stomaco attraverso vie ormonali. La secretina e la colecistochinina vengono rilasciate dalle cellule nell'epitelio duodenale in risposta agli stimoli e agli acidi grassi presenti quando il piloro si apre e rilascia il chimo gastrico nel duodeno.\nChirurgia.\nTra gli interventi chirurgici che interessano il duodeno vi \u00e8 la duodenocefalopancresectomia, che consiste nell'asportare la testa del pancreas, il duodeno, la colecisti e talvolta parte dello stomaco. Si compie quando questi organi vengono colpiti da un tumore. La complessa operazione viene anche chiamata \"procedura di Whipple\"."}
{"id": "692601", "revid": "116324219", "url": "https://it.wikipedia.org/wiki?curid=692601", "title": "Resistencia", "text": "Resistencia \u00e8 una citt\u00e0 dell'Argentina settentrionale, capitale della provincia del Chaco. \u00c8 situata sulle rive di un affluente del Paran\u00e1. Ha una popolazione di circa 290.000 abitanti, mentre l'area metropolitana ne conta circa 360.000.\nStoria.\nChiamata in origine San Fernando del R\u00edo Negro, la citt\u00e0 fu fondata nel XVII secolo come missione gesuita e successivamente abbandonata nel tardo XVIII secolo. In seguito alla guerra fra l'Argentina e il Paraguay (1864\u20131870), si ristabil\u00ec l'insediamento come importante avamposto militare. Il nome attuale fu adottato nel 1876. La citt\u00e0 venne per\u00f2 ufficialmente rifondata solo il 27 gennaio del 1878, con l'arrivo dall'Italia di un primo contingente di colonizzatori friulani. Costoro vengono ancor oggi considerati ufficialmente i padri fondatori di Resistencia e celebrati in occasione di feste e ricorrenze storiche. I discendenti di questi primi coloni continuano a detenere gran parte delle leve del potere politico ed economico in citt\u00e0 e nella Provincia del Chaco.\nEconomia.\nResistencia \u00e8 un importante nodo per il commercio e per il trasporto per la regione di frontiera del nord-ovest, scarsamente abitata. Le attivit\u00e0 industriali pi\u00f9 importanti includono il settore alimentare, tessile, metallurgico, e la realizzazione di prodotti in legno e in cuoio. Nelle vicinanze \u00e8 situato il porto fluviale di Barranqueras.\nTurismo.\nLa citt\u00e0 non \u00e8 dotata di molte attrazioni turistiche, fatta eccezione per la gara di intaglio nel legno (\"Bienal Internacional de Esculturas\"), che si svolge ogni due anni a luglio, per la durata di un'intera settimana. Nelle edizioni pi\u00f9 recenti erano incluse opere in marmo e in ghiaccio, quest'ultimo molto raro a causa del clima subtropicale della citt\u00e0, per la quale le temperature inferiori ai 5 \u00b0C sono inusuali. Le sculture generalmente rimangono in citt\u00e0, e vengono disposte lungo i marciapiedi e nei vari parchi della citt\u00e0, ed \u00e8 per questa ragione che la citt\u00e0 viene soprannominata \"La citt\u00e0 delle sculture\" (ne sono gi\u00e0 state collocate pi\u00f9 di 400). Il Consiglio Comunale di Resistencia , con l'ordinanza n. 3362 del 1 \u00b0 ottobre 1997 aveva deciso di \"adottare per la citt\u00e0 di Resistencia la caratterizzazione di \u201cCITT\u00c0 delle SCULTURE\u201d, e per legge n. 4.565 del 16 dicembre 1998, la Camera dei Deputati della Provincia del Chaco, la citt\u00e0 di Resistencia \u00e8 dichiarata \"Citt\u00e0 delle Sculture-Patrimonio Beni Culturali della Provincia del Chaco.\nDopo un rilevamento delle opere artistiche trovate nella citt\u00e0, e raccomandando al governatore di proporre all'esecutivo Nazionale, che dichiari a Resistencia \"Citt\u00e0 delle Sculture Beni Culturali di Argentina. Infine, la citt\u00e0 \u00e8 dichiarata \"capitale nazionale delle sculture\", con atto del Congresso.\nInfrastrutture e trasporti.\nStrade.\nResistencia \u00e8 un importante snodo stradale dell'Argentina centro-settentrionale. Presso la sua area urbana infatti s'intersecano la strada nazionale 11, che da Rosario conduce sino a Clorinda, presso la frontiera con il Paraguay, e la strada nazionale 16, che unisce Corrientes alla provincia di Salta. Resistencia \u00e8 unita alla vicina Corrientes dal ponte Generale Belgrano.\nAeroporti.\nLa citt\u00e0 \u00e8 servita dall'aeroporto internazionale di Resistencia."}
{"id": "692606", "revid": "712828", "url": "https://it.wikipedia.org/wiki?curid=692606", "title": "Evangeline A.K. McDowell", "text": ""}
{"id": "692610", "revid": "923674", "url": "https://it.wikipedia.org/wiki?curid=692610", "title": "Oreste De Fornari", "text": "Biografia.\n\u00c8 laureato in Lettere moderne e Scienze politiche all'Universit\u00e0 di Genova.\nDe Fornari \u00e8 autore di saggi su Walt Disney, Truffaut, Sergio Leone, oltre che di una storia dello sceneggiato televisivo (\"Teleromanza\", 1990, ristampato e aggiornato nel 2011), e di \"Classici americani\"(2011). Ha anche curato un volume su \"Il sorpasso\" di Dino Risi (\"I filobus sono pieni di gente onesta\", 1992, ristampato e aggiornato nel 2012).\nHa fatto parte per alcuni anni della Commissione Consultiva per il Cinema presso il Ministero per i Beni e le Attivit\u00e0 Culturali.\nCarriera.\nOltre che autore e conduttore televisivo, quasi sempre in coppia con Gloria De Antoni \u2013 \"Schegge di radio a colori\" (1991), \"Magazine 3\" (1992/1994), \"Letti gemelli\" (1994-'95), \"Perdenti\" (1996), \"Le infedeli\" (1997), \"La Principessa sul pisello\" (1998), \"Pacem in terris\" (1999-2000), \"La fonte meravigliosa\" (2001), \"Romanzo popolare\" (2002) \u2013, \u00e8 un critico cinematografico di lunga data, autore di diversi saggi (vedi biografia), nonch\u00e9 curatore della rassegna \"Ingrandimenti\" al Genova Film Festival. \nIn collaborazione con Gloria De Antoni ha realizzato una serie di documentari cinematografici, prodotti dalla Cineteca del Friuli, su luoghi friulani divenuti set di film famosi (\"I sentieri della gloria\", 2004, ma presentato l'anno dopo in occasione dei 90 anni del regista Mario Monicelli; \"Ritorno al Tagliamento\", 2006, mostrando le location del film \"Addio alle armi\" di Vidor) e su personaggi famosi originari del Friuli (\"Bottecchia, l'ultima pedalata\"), tutti presentati in anteprima al Trieste Film Festival. \nNel 2008 e nel 2009 ha curato, con la De Antoni, i documentari \"Il perdente gentiluomo. Vita e arte di Antonio Centa\" e \"La citt\u00e0 di Angiolina. Trieste ai tempi di Senilit\u00e0\". Dal 2007 al 2010 i due hanno condotto il programma \"Parliamo italiano\", in onda su Rai International. \nTornando a parlare di cinema, nel 2012 ha fatto uscire il documentario \"L'estate di Bruno Cortona - Castiglioncello nell'anno del Sorpasso\"."}
{"id": "692613", "revid": "486946", "url": "https://it.wikipedia.org/wiki?curid=692613", "title": "Siwenna", "text": ""}
{"id": "692615", "revid": "1892390", "url": "https://it.wikipedia.org/wiki?curid=692615", "title": "Trattato di Mosca (2002)", "text": "Lo Strategic Offensive Reductions Treaty (SORT) \u00e8 un trattato sulla riduzione delle armi nucleari firmato da Stati Uniti e Russia a Mosca, il 24 maggio 2002. Sulla base della sede della firma, viene comunemente chiamato \"Trattato di Mosca\".\nTale accordo andava a integrare l'accordo START I, limitando ulteriormente il numero di testate. Secondo tale trattato infatti, ambo le parti assumevano l'impegno di limitare entro il 31 dicembre 2012 a 1700 - 2200 il numero di testate nucleari. Ciascuna parte poteva determinare autonomamente la composizione e la struttura delle proprie armi strategiche da dismettere.\nL'accordo SORT \u00e8 stato sostituito nel 2011 dal nuovo trattato New START."}
{"id": "692619", "revid": "767487", "url": "https://it.wikipedia.org/wiki?curid=692619", "title": "Terrestre live e varie altre disfunzioni", "text": "Terrestre live e varie altre disfunzioni \u00e8 il secondo album dal vivo del gruppo musicale italiano Subsonica, pubblicato il 17 novembre 2006 dalla Virgin Records.\nDescrizione.\nIl disco \u00e8 composto da una prima parte live registrata durante l'ultima data del Terrestre Tour il 15 ottobre 2005 al Mazda Palace di Torino e da una parte acustica registrata negli studi di Casasonica.\nInsieme ad alcuni brani riproposti in veste acustica (e inediti come \"Coriandoli a Natale\") la seconda parte del cd contiene anche le cover \"Angeles\" di Elliott Smith e \"I Chase the devil\" di Max Romeo e un remix della canzone \"Salto nel vuoto\" dell'album Terrestre. L'ultima canzone del cd, \"Ancora ad odiare\" (versione domestica), si trova in versione MP3 scaricabile gratuitamente dal sito ufficiale del gruppo."}
{"id": "692621", "revid": "767487", "url": "https://it.wikipedia.org/wiki?curid=692621", "title": "The Birthday Party (Mot\u00f6rhead)", "text": "The Birthday Party \u00e8 un video live della band heavy metal britannica Mot\u00f6rhead, uscito nel 1986 per celebrare il 10\u00ba anniversario della band, nel concerto svoltosi il 26 giugno 1985 al \"Hammersmith Odeon\" di Londra, Regno Unito.\nPer festeggiare i dieci anni di attivit\u00e0 salgono sul palco anche altri musicisti, come gli ex-Mot\u00f6rhead e il bassista dei Thin Lizzy Phil Lynott, che eseguono una versione devastante dell'ultima traccia \"Mot\u00f6rhead\".\nLa versione DVD \u00e8 uscita nel 2003."}
{"id": "692622", "revid": "729019", "url": "https://it.wikipedia.org/wiki?curid=692622", "title": "Bronchite acuta", "text": "La bronchite acuta \u00e8 la forma acuta della bronchite, un'infiammazione tracheo-bronchiale. \nAttualmente si ritiene che la causa principale della bronchite acuta sia virale, ma solo in una minoranza di pazienti sono stati isolati i virus.\nIn genere \u00e8 una forma di lieve entit\u00e0 con guarigione finale completa, ma in persone debilitate ed in quelle con affezioni croniche polmonari o cardiache potrebbe rappresentare una complicanza critica.\nTra le forme di bronchite acuta troviamo:\nBronchite infettiva acuta.\nSi ha generalmente in inverno e pu\u00f2 svilupparsi a causa di un banale raffreddore o di altre infezioni virali nasofaringee, dei bronchi o della gola. Tra i virus causanti questa forma di bronchite troviamo i seguenti:\nSpecialmente nei giovani si aggiungono:\nConcause di questa infezione possono essere gli inquinanti aerei e una malnutrizione, mentre sono a maggior rischio le persone con malattie broncopolmonari croniche, sinusiti croniche, allergie broncopolmonari, bronchiettasie ed i bambini con tonsille e adenoidi ipertrofiche. La bronchite infettiva acuta \u00e8 generalmente preceduta da un'infezione delle prime vie respiratorie, accompagnata da malessere, sensazione di freddo, febbre lieve, mal di gola e mal di schiena. La comparsa di una tosse continua (inizialmente secca, ma produttiva di escreato nel giro di qualche giorno al massimo) \u00e8 comunemente indicativa di un inizio di bronchite. Solitamente dopo alcuni giorni l'escreato pu\u00f2 assumere una forma pi\u00f9 abbondante e mucosa. La presenza di un escreato purulento pu\u00f2 essere sintomo di una sovrainfezione batterica. In alcune persone \u00e8 presente un dolore retrosternale, che pu\u00f2 essere aggravato dalla tosse.\nLa presenza di febbre non deve generalmente allarmare fino a 38,8 \u00b0C, nel giro di 3-5 giorni i sintomi acuti regrediscono, eccezion fatta per la tosse che pu\u00f2 rimanere per diverse settimane. Si deve prestare altres\u00ec attenzione in caso di febbre continua oltre i 5 giorni, in quanto potrebbe essere sintomo di una complicazione polmonitica. In caso di ostruzione delle vie aeree, si pu\u00f2 presentare anche dispnea.\nBronchite acuta irritativa.\nPolveri minerali, vegetali, esalazioni di acidi forti, ammoniaca, solventi organici volatili, cloro, acido solfidrico, bromo, anidride solforosa, ozono, diossido di azoto, fumo sono tra i maggiori responsabili della bronchite acuta irritativa.\nGeneralmente questo tipo di irritazione si manifesta con una sintomatologia asmatica, variante tosse ed il suo trattamento \u00e8 simile a quello dell'asma comune, in quanto causato da una iperreattivit\u00e0 all'esposizione cronica ad irritanti o all'inalazione di un allergene.\nDiagnosi e cura.\nLa valutazione sulla base dei sintomi e dei segni \u00e8 possibile ed attendibile, ma \u00e8 consigliata una radiografia del torace al fine di escludere complicanze o possibili altre affezioni. \u00c8 particolarmente indicata anche in caso di sintomatologia grave e prolungata nel tempo.\nUlteriori particolari approfondimenti sono consigliati nel caso in cui non vi sia risposta alla terapia antibiotica o per persone che si trovano in condizioni cliniche particolari (come nel caso di pazienti immunodepressi).\n\u00c8 assolutamente indicato il riposo fino alla regressione dello stato febbrile, nonch\u00e9 l'assunzione in alte dosi di liquidi (fino a 3 o 4 litri al giorno) durante il periodo di febbre. L'assunzione di antipiretici \u00e8 indicata per alleviare il malessere e ridurre la febbre (per i bambini risulta pi\u00f9 indicato il paracetamolo).\nL'assunzione di antibiotici \u00e8 indicata solo in casi particolari, come la presenza di pus nell'escreato, quando persiste febbre alta, o in casi di concomitanza con BPCO. Tra gli antibiotici pi\u00f9 comunemente utilizzati troviamo le tetracicline (eccezion fatta per i bambini al di sotto degli 8 anni di et\u00e0, per i quali viene invece utilizzata amoxicillina), ampicillina, cotrimoxazolo.\nVengono associati in alcuni casi farmaci espettoranti, mucolitici, broncodilatatori o steroidi inalatori.\nEsami di approfondimento come striscio e coltura dell'escreato sono consigliati in caso di sintomatologie persistenti, recidive o gravi. La terapia antibiotica pi\u00f9 adatta alla situazione viene poi scelta in base ai risultati.\nPer il trattamento della tosse, spesso si ricorre a gocce e sciroppi sedativi al fine di calmarla, sarebbe per\u00f2 pi\u00f9 indicato non prendere questi calmanti, salvo in taluni casi di tosse molto dolorosa, perch\u00e9 ha una funzione molto utile. A causa dell'infiammazione infatti, viene prodotta un'alta dose di escreato che si accumula nell'albero bronchiale. La tosse ne facilita la risalita lungo le vie aeree e quindi la sua espulsione, specialmente in casi di escreato abbondante, che se trascurato andrebbe ad alterare la funzionalit\u00e0 respiratoria dell'individuo.\nPu\u00f2 risultare invece utile rendere la tosse \"grassa\" nei casi in cui si presenti estremamente secca e quindi priva di escreato. Si pu\u00f2 riconoscerla quando si ha la sensazione di graffi ad ogni colpo di tosse. In questo caso l'assunzione di medicinali adatti fa s\u00ec che la tosse favorisca l'eliminazione dell'escreato prodotto dai bronchi ed elimina la sensazione di dolore."}
{"id": "692624", "revid": "254059", "url": "https://it.wikipedia.org/wiki?curid=692624", "title": "Sisimiut", "text": "Sisimiut (talvolta chiamato con il vecchio nome danese Holsteinsborg che significa \"villaggio degli [abitanti] degli Holstein\", tuttora parte della Germania) \u00e8 la seconda citt\u00e0 della Groenlandia per grandezza dopo la capitale Nuuk (ha infatti 5400 abitanti); si trova poco sopra il Circolo Polare Artico, nel comune di Qeqqata. \u00c8 il porto pi\u00f9 settentrionale della costa occidentale e grazie all'influsso della Corrente del Golfo \u00e8 sempre libera dai ghiacci, il che permette un'attivit\u00e0 navale costante; qui si trovano edifici storici, la chiesa in legno pi\u00f9 antica dell'isola (risalente al 1775) e un interessante museo sul primo popolo, la cultura Saqqaq dal 2500 al 500 a.C. Le attivit\u00e0 principali sono la caccia e la pesca; un tempo da qui si partiva per la caccia alle balene. \u00c8 la citt\u00e0 della Groenlandia pi\u00f9 a sud ad avere dei cani da traino.\nSisimiut fu anche a capo di un comune, il comune di Sisimiut. Questo comune fu fondato il 18 novembre 1950, e fu abolito il 1\u00ba gennaio 2009 con l'entrata in vigore della riforma che rivoluzion\u00f2 la suddivisione interna della Groenlandia; dopo la riforma, il comune di Sisimiut si fuse con quello di Maniitsoq a formare l'odierno comune di Qeqqata."}
{"id": "692627", "revid": "661526", "url": "https://it.wikipedia.org/wiki?curid=692627", "title": "Birthday Party", "text": ""}
{"id": "692645", "revid": "6923", "url": "https://it.wikipedia.org/wiki?curid=692645", "title": "Barbara Boxer", "text": "Biografia.\nNata in una famiglia di religione ebraica, si \u00e8 laureata in Economia al Brooklyn College. Dal 1962 \u00e8 sposata con Stewart Boxer. La coppia ha due figli: Douglas e Nicole.\nDal 1994 al 2000, sua figlia Nicole \u00e8 stata sposata con Tony Rodham, fratello minore di Hillary Rodham Clinton.\nCarriera politica.\nMembro del Partito Democratico, la Boxer entra al Congresso per la prima volta vincendo le elezioni del 1982, rappresentando il 6\u00ba distretto della California: venne rieletta fino al 1992 con buoni margini.\nPrimo mandato al Senato.\nNel 1992, in seguito al ritiro dalla scena politica del Senatore Alan Cranston, la Boxer decide di abbandonare la Camera dei Rappresentanti per candidarsi al Senato: dopo una dura battaglia, riesce ad essere eletta (sconfiggendo lo sfidante Repubblicano Bruce Herschensohn).\nLa Boxer riusc\u00ec a ottenere il seggio senatoriale anche grazie al cosiddetto \"effetto trascinamento\" dovuto al clima politico favorevole (sia in California che a livello nazionale) alla sua parte politica e ad una coincidenza elettorale a lei favorevole.\nInfatti, in tale tornata elettorale, si votava (in via straordinaria) anche per l'altro seggio senatoriale (strappato, con un buon margine, ai Repubblicani grazie alla vittoria dall'ex-Sindaco di San Francisco Dianne Feinstein, anche lei esponente del Partito Democratico) e, soprattutto, per le Presidenziali (vinte dal candidato del Partito Democratico Bill Clinton, sia a livello nazionale che a livello locale nella conquista dei voti elettorali della California).\nIn entrambe le votazioni \"collegate\" citate, gli elettori californiani (in linea con la tendenza nazionale) premiarono con buoni margini i Democratici: la fortuita circostanza descritta sopra (secondo \"Politico.com\") ha aiutato la Boxer a vincere una sfida giudicata come \"assai difficile\" dai principali commentatori politici.\nSecondo mandato al Senato.\nNel 1998 la Boxer viene rieletta (sconfiggendo lo sfidante Repubblicano Matt Fong, all'epoca dei fatti \"Tesoriere generale della California\"), con un buon margine, per un secondo mandato: anche in questa tornata elettorale, la Boxer ha beneficiato del cosiddetto \"effetto trascinamento\" dovuto al clima politico favorevole (almeno in California) alla sua parte politica e ad una coincidenza elettorale a lei favorevole: infatti, in tale tornata elettorale, si votava anche per eleggere il nuovo Governatore della California.\nPer quanto riguarda la votazione \"collegata\", i Repubblicani erano svantaggiati dal fatto che il Governatore uscente Pete Wilson non poteva (a causa del divieto in vigore dal 1990) ricandidarsi per un terzo mandato, mentre i Democratici erano avvantaggiati dalla decisione di candidare il Vicegovernatore della California Gray Davis: quest'ultimo, assai pi\u00f9 noto dello sfidante Repubblicano Dan Lungren, vinse con una grande affermazione. Secondo \"Politico.com\", l'elezione di Gray Davis, quindi ha \"trascinato\" la rielezione della Boxer e la vittoria di Davis.\nLa fortuita circostanza descritta sopra (secondo \"Politico.com\") ha aiutato la Boxer a vincere la rielezione. In questa votazione, inoltre, la Boxer vide ampliare il suo margine \"percentuale\" di vittoria: bisogna notare che il \"voto popolare\" ricevuto dalla Boxer in questa tornata elettorale \u00e8 \"inferiore\" rispetto a quanto aveva ottenuto Bruce Herschensohn nelle precedenti votazioni.\nQuanto detto si spiega con il fatto che gli elettori americani tendono partecipare alle elezioni in misura assai maggiore negli anni in cui si hanno le Presidenziali rispetto alle altre votazioni che, \"de facto\", vedono una partecipazione assai inferiore.\nTerzo mandato al Senato.\nNel 2004 la Boxer viene rieletta (sconfiggendo lo sfidante Repubblicano Bill Jones), con una grande affermazione, per un terzo mandato: anche in questa tornata elettorale, la Boxer ha beneficiato del cosiddetto \"effetto trascinamento\" dovuto ad una coincidenza elettorale a lei favorevole: infatti, in tale tornata elettorale, si votava anche per eleggere il Presidente degli Stati Uniti.\nSiccome tra i californiani il Presidente uscente George W. Bush era particolarmente impopolare, la Boxer impost\u00f2 la sua campagna elettorale in netta opposizione alle politiche del Presidente Repubblicano: cos\u00ec facendo, la Boxer ottenne una grande affermazione e divenne il membro del Senato pi\u00f9 votato della storia, risultato ottenuto anche grazie all'aumento dell'affluenza dovuta alla coincidenza con il voto per le Presidenziali.\nLo sfidante Repubblicano Bill Jones, per\u00f2, ha ottenuto pi\u00f9 voti rispetto a quanti ne aveva ottenuti la Boxer nella tornata elettorale precedente da lei vinta: ci\u00f2 \u00e8 dovuto alla maggiore affluenza alle urne.\nQuarto mandato al Senato.\nAlle elezioni del 2010, Barbara Boxer ha seriamente rischiato (secondo \"Politico.com\") di perdere il suo seggio dopo 18 anni di mandato.\nInfatti, dal 2008, la popolarit\u00e0 della Boxer ha cominciato a calare in maniera vistosa: si ritiene che la crisi economica che ha colpito la California pi\u00f9 degli altri stati sia alla base di quanto detto.\nFin dal suo ingresso in politica (nel 1982), la Boxer si \u00e8 distinta come uno dei membri pi\u00f9 progressisti del Congresso e, a causa di ci\u00f2, \u00e8 spesso nel \"mirino\" della propaganda conservatrice: in seguito alla morte di Ted Kennedy, la Boxer \u00e8 considerata come il membro pi\u00f9 a sinistra del Senato.\nQuesta sua caratterizzazione politica \u00e8 stata il suo \"punto di forza\" fino al 2008, ma (secondo \"Politico.com\") la crisi economica ha trasformato il suo \"punto di forza\" in un \"punto di debolezza\": a causa di ci\u00f2, la sfida elettorale del 2010 \u00e8 stata giudicata come \"aperta\", ovvero assai difficile e molto pi\u00f9 combattuta rispetto a tutte le tornate elettorali precedenti, persino pi\u00f9 di quella del 1992 per la Boxer.\nNella primavera 2010, le primarie dei Repubblicani incoronarono la miliardaria Carly Fiorina come sua sfidante: la campagna elettorale fu molto dura e molto dispendiosa, la pi\u00f9 combattuta dal 1992. Moltissimo denaro fu speso, da entrambe le candidate, in spot televisivi che attaccavano l'avversaria.\nLa sfida tra la Boxer e la Fiorina, chiunque delle due fosse risultata vincitrice, era destinata ad entrare comunque nella storia dello stato della California, dato che per la prima volta due donne si contendevano il seggio: alla fine la senatrice uscente, che ha visto calare nettamente sia il suo \"voto popolare\" che il suo \"scarto percentuale\", riusc\u00ec a farsi rieleggere per il quarto mandato consecutivo nel novembre 2010.\nAnche in questa tornata elettorale, la Boxer ha beneficiato del cosiddetto \"effetto trascinamento\" dovuto ad una coincidenza elettorale: infatti, in tale tornata elettorale, si votava anche per eleggere il nuovo Governatore della California. A differenza delle precedenti tornate elettorali, il clima politico era contrario alla sua parte politica: infatti, anche in California, si sono diffusi i Tea Party.\nLe primarie dei Repubblicani incoronarono la miliardaria Meg Whitman per la successione a Arnold Schwarzenegger, mentre i Democratici schierarono Jerry Brown, gi\u00e0 Governatore della California dal 1976 al 1982: anche questa sfida fu molto combattuta, ma il \"veterano della politica\" riusc\u00ec, nell'ottobre 2010, a recuperare lo svantaggio inizialmente accumulato a favore della sfidante e riusc\u00ec a farsi eleggere Governatore della California per un terzo mandato non consecutivo. Secondo \"Politico.com\", l'elezione di Jerry Brown quindi ha \"trascinato\" la rielezione della Boxer e viceversa.\nIdeologia.\nQuestioni sanitarie.\nLa Senatrice Boxer fa parte di una coalizione per incrementare la ricerca medica per trovare nuove cure alle malattie. Nel 2007, fu autrice di una riuscita legislazione bipartisan assieme al Senatore Gordon Smith per combattere su scala globale l'HIV/AIDS e la Tubercolosi. Nel 1997 fu autrice della Carta dei Diritti del Paziente. Lei ha scritto un progetto di legge per rendere deducibile l'Assicurazione Sanitaria e altri progetti di legge per far avere ad ogni cittadino statunitense lo stesso programma di Assicurazione Sanitaria che possiede ogni membro del Congresso. Sostiene la prescrizione completa di ogni medicina attraverso Medicare e il diritto di ogni consumatore di comprare medicine low-cost importate dal Canada.\nNell'ottobre 2002, la Senatrice Boxer sollecit\u00f2 il Governo Bush a prendere provvedimenti per affrontare l'incremento di casi di Autismo in California. Lei scrisse al Segretario del dipartimento di Servizi Umani Tommy Thompson per introdurre uno standard comune in tutto il paese per la Diagnosi dell'Autismo e istruire il CDC e l'Agenzia per le Sostanze Tossiche a indire una Task force per rivedere la letteratura corrente sull'Autismo e condurre studi specifici se necessario; e dirigere l'Istituto Nazionale per la Salute e il CDC a lavorare con gli Stati per creare un database nazionale sulle malattie croniche.\nLa Boxer \u00e8 una sostenitrice della ricerca sulle cellule staminali, le quali hanno la possibilit\u00e0 di aiutare pazienti che soffrono di diabete, malattia di Parkinson, malattia di Alzheimer e altri disturbi. Nel marzo del 2010 la Boxer vot\u00f2 a favore della Riforma sanitaria proposta dal presidente Barack Obama.\nEducazione.\n\u00c8 una convinta sostenitrice del principio di separazione tra Stato e Chiesa anche in merito all'educazione scolastica: ha infatti votato contro la possibilit\u00e0 di dedicare parte delle lezioni a momenti di preghiera ed \u00e8 favorevole all'insegnamento di basi di educazione sessuale, soprattutto in merito al tema della contraccezione. \u00c8 inoltre una sostenitrice del ruolo centrale delle scuole pubbliche e ha votato pi\u00f9 volte per aumentarne i finanziamenti e migliorarne la qualit\u00e0 e i servizi: \u00e8 contraria a concedere finanziamenti a scuole private e religiose, o a incoraggiare il fenomeno dell'istruzione privata direttamente in casa dello studente.\nEconomia.\nLa senatrice ha espresso posizioni molto progressiste in ambito di politica economica: \u00e8 favorevole a un maggiore interventismo dello stato nell'economia per aiutare la ripresa dell'occupazione e l'uscita dalla crisi. Ha anche espresso perplessit\u00e0 sui salvataggi agli istituti bancari in difficolt\u00e0, ritenendone pi\u00f9 corretta una forma di nazionalizzazione. Si \u00e8 battuta per una maggiore tassazione della ricchezza, sostenendo la necessit\u00e0 di un sistema fiscale progressivo e dell'imposizione di un'aliquota minima del 30% sui redditi superiori al milione di dollari. Ritiene inoltre che bisognerebbe porre dei limiti al libero mercato laddove esso rappresenti una minaccia per la sicurezza sociale, causi problemi umanitari all'estero, o comporti danni ambientali. \u00c8 inoltre fautrice di un miglioramento delle politiche sociali sotto il diretto controllo del governo federale ed \u00e8 contraria a concedere ai fondi pensionistici la possibilit\u00e0 di investire nel mercato azionario a causa dei rischi eccessivi che tali investimenti comportano.\nAmbiente.\nHa votato ripetutamente a favore di una politica energetica pi\u00f9 pulita ed equilibrata: \u00e8 favorevole in particolare a una carbon tax per limitare il consumo dei combustili fossili e a finanziare a livello federale nuove ricerche nel campo delle energie alternative e spinge per l'attuazione del Protocollo di Kyoto.\nPolitica estera.\nIn politica estera ha espresso posizioni in linea con la componente moderata del partito: pur avendo una lunga storia di voti pro-pace, \u00e8 favorevole alla concessione di un migliore trattamento salariale al personale militare e all'aumento dei fondi dedicati al Dipartimento dei Veterani. Inoltre \u00e8 contraria ad una riduzione del numero di basi militari estere, ha votato a favore dello sviluppo di un nuovo sistema nazionale antimissile e contro il taglio di effettivi nel settore della difesa. Ha d'altra parte espresso la propria opinione contraria al mantenimento di una politica estera indipendente dall'autorit\u00e0 delle Nazioni Unite, ribadendo l'importanza di trovare soluzioni diplomatiche comuni ai conflitti internazionali. Per quanto riguarda il ruolo degli Stati Uniti all'estero, si \u00e8 impegnata per evitare conflitti militari, opponendosi a un intervento diretto contro la politica nucleare dell'Iran, che andrebbe limitata con le sole sanzioni economiche, votando per concedere aiuti alla leadership moderata dei ribelli anti-Assad in Siria e promuovendo una velocizzazione del processo di ritiro delle truppe statunitensi dall'Iraq.\nAborto.\nLa Boxer ha una lunga tradizione di votazioni pro-choice in fatto d'aborto: si \u00e8 sempre battuta per il diritto alla libera scelta e per la tutela della salute e della libert\u00e0 riproduttiva delle donne. In particolare \u00e8 favorevole a una pi\u00f9 attenta politica di controllo delle nascite, a includere nella copertura sanitaria le spese per i mezzi di contraccezione, alla possibilit\u00e0 di abortire se la gravidanza \u00e8 dovuta a casi di stupro o incesto presso strutture militari, in caso di obiezione del personale medico, alla concessione di sussidi per coloro che non possono permettersi l'aborto e alla ricerca sulle cellule staminali ricavate dall'embrione.\nLotta alla droga.\nLa senatrice ha espresso apertura politica a una depenalizzazione attentamente regolamentata delle droghe leggere: ha votato per alleggerire le pene giuridiche e depenalizzare la detenzione a uso personale, ed \u00e8 favorevole alla legalizzazione della marijuana a scopo medico. Ha inoltre votato per aumentare i finanziamenti per far fronte alle conseguenze sanitarie e sociali della tossicodipendenza, soprattutto in merito al consumo di metanfetamine da parte dei nativi americani.\nControllo delle armi.\n\u00c8 una strenua oppositrice del diritto assoluto di possedere armi: la Boxer ritiene che il Secondo Emendamento non conceda il diritto al loro impiego indiscriminato e che l'eccessiva disponibilit\u00e0 di armi causi tassi di criminalit\u00e0 pi\u00f9 alti. Per questo ha votato a favore di ogni provvedimento che ne limitasse la diffusione o ne regolamentasse in qualche modo l'impiego e si \u00e8 battuta per cambiare la legislazione attuale in merito.\nQuestioni LGBT.\nLa Boxer ha da sempre votato a favore di leggi contro l'omofobia e la discriminazione sulla base dell'orientamento o dell'identit\u00e0 sessuale, e per legalizzare il matrimonio e l'adozione per partner dello stesso sesso. In particolare ha votato per la totale e definitiva equiparazione del matrimonio omosessuale a quello etero, per la penalizzazione di qualsiasi comportamento volto a istigare all'odio verso gay, lesbiche, bisessuali o transessuali, per la sensibilizzazione contro comportamenti omofobici a partire dall'et\u00e0 scolare e per vietare qualsiasi legge statale che discrimini gli omosessuali in contrapposizione con la legislazione federale."}
{"id": "692662", "revid": "709565", "url": "https://it.wikipedia.org/wiki?curid=692662", "title": "Muriel Spark", "text": "Vita.\nNata Muriel Sarah Camberg, a Edimburgo, da padre ebreo e madre cristiana, frequent\u00f2 la scuola superiore femminile \"James Gillespie\" (\"James Gillespie's High School for Girls\"). Nel 1934-1935 si diplom\u00f2 al corso di \"corrispondenza commerciale e scrittura riassuntiva\" al Heriot-Watt College. Insegn\u00f2 brevemente inglese e successivamente lavor\u00f2 come segretaria in un grande magazzino.\nNel 1937, spos\u00f2 Sidney Oswald Spark, e lo segu\u00ec in Rhodesia (ora Zimbabwe), dove nacque l'unico figlio. Il matrimonio naufrag\u00f2 in breve. Muriel Spark torn\u00f2 in Gran Bretagna nel 1944 e durante la seconda guerra mondiale lavor\u00f2 per i servizi segreti.\nLa sua carriera letteraria ebbe inizio solo dopo la guerra, quando inizi\u00f2 a scrivere, utilizzando il cognome da sposata, poesie e pezzi di critica letteraria. Nel 1947 divenne redattrice del \"Poetry Review\". Nel 1954, decise di convertirsi al cattolicesimo: successivamente parl\u00f2 della conversione come di un elemento fondamentale nel suo divenire una scrittrice di romanzi. Penelope Fitzgerald, contemporanea di Muriel Spark e anche lei romanziera, osserv\u00f2 come la Spark \"\"aveva fatto notare che non aveva scritto romanzi prima della conversione ... questa le aveva permesso di guardare all'esistenza umana nel suo insieme, cosa necessaria per una romanziera\" \". In un'intervista con John Tusa sulla BBC Radio 4, Muriel Spark, parlando della sua conversione e dell'effetto che aveva avuto sul suo modo di scrivere, disse: \"Ero appena un po' preoccupata, titubante. Sar\u00e0 giusto, non sar\u00e0 giusto? Posso scrivere un romanzo su questo \u2014 sar\u00e0 stupido, non lo sar\u00e0? E in qualche modo con la religione \u2014 se una cosa non ha niente a che fare con l'altra, non lo so - ma non sembra cos\u00ec, che ho appena preso confidenza...\". Graham Greene e Evelyn Waugh la sostennero nella decisione.\nIl suo primo romanzo, \"The Comforters\", fu pubblicato nel 1957, ma fu \"Gli anni fulgenti di Miss Brodie\" (\"The Prime of Miss Jean Brodie\") (1961) a darle fama, per l'originalit\u00e0 dell'argomento e del modo di scrivere della Spark, che utilizza spesso l'espediente di salto nel tempo, tra passato e futuro, della narrazione. La James Gillespie's High School, dalla scrittrice frequentata in giovent\u00f9, fece da modello per la Marcia Blaine School del romanzo. In \"The Comforters\" (descritto da Sir Frank Kermode come \"un libro di straordinaria originalit\u00e0\") il protagonista sa di far parte di un romanzo, e in \"The Prime of Miss Jean Brodie\" le storie dei personaggi vanno dal passato al futuro contemporaneamente. Kermode descrisse il tema ricorrente dei romanzi della Spark come \"la domanda \u00e8 come il diavolo possa esistere in un mondo creato da un Dio buono\".\nNel 1965 il suo romanzo \"La porta di Mandelbaum\" ricevette il James Tait Black Memorial Prize.\nDopo aver vissuto a New York per alcuni anni, Muriel Spark si trasfer\u00ec a Roma, dove incontr\u00f2 l'artista e scultrice Penelope Jardine nel 1968. Nei primi anni settanta le due amiche si sistemarono in Toscana e vissero nel paese di Oliveto, del quale nel 2005 Spark ottenne la cittadinanza onoraria. La relazione riport\u00f2 alla luce dicerie sulle presunte relazioni saffiche della Spark , risalenti al tempo in cui risiedeva a New York, bench\u00e9 sia la Spark sia i suoi amici le smentirono sempre.\nMuriel Spark vinse il premio \"US Ingersoll Foundation TS Eliot Award\" nel 1992 e il \"Premio David Cohen\" nel 1997. Fu insignita del titolo di Dama di Commenda dell'Impero Britannico nel 1993, in riconoscimento dei servigi resi al paese con la sua produzione letteraria.\nRapporto con il figlio.\nIl 22 aprile 2006, il \"Daily Mail\" rese noto che l'unico figlio di Muriel Spark, Robin, non aveva partecipato al funerale della madre in Toscana. La Spark l'aveva lasciato in Rhodesia all'et\u00e0 di sei anni quando era rientrata in Inghilterra e, sebbene avesse affermato che all'epoca era sua intenzione portarlo con s\u00e9 in Inghilterra, il figlio in realt\u00e0 torn\u00f2 in Gran Bretagna con il padre solo 18 mesi dopo e crebbe con i nonni materni in Scozia. Da qui ebbe origine un rapporto conflittuale con la madre.\nMuriel Spark inviava denaro ad intervalli regolari per mantenere il figlio che era costretto a lavorare duramente senza successo nel corso degli anni. Sydney Spark, marito di Muriel e padre di Robin, sposato il 3 settembre 1937, si era rivelato, appena pochi mesi dopo il matrimonio, un maniaco depressivo incline a reazioni violente. Robin nacque nel luglio 1938, ma gi\u00e0 nel 1940 Muriel si separ\u00f2 da Sydney e nel 1944 torn\u00f2 in Gran Bretagna. Madre e figlio litigarono duramente negli anni successivi quando Robin, di fede ebraica, volle che anche la nonna defunta fosse riconosciuta come ebrea. La cattolica osservante Spark reag\u00ec furiosamente e accus\u00f2 il figlio di volersi fare pubblicit\u00e0 per emergere come artista. Una volta, mentre autografava uno dei suoi ultimi libri ad Edimburgo, rispose ad una domanda di un giornalista che chiedeva se avrebbe incontrato il figlio, dicendo \"Penso ormai di conoscere il modo migliore per evitarlo\"."}
{"id": "692668", "revid": "125345404", "url": "https://it.wikipedia.org/wiki?curid=692668", "title": "Delirio", "text": "Delirio (convincimento errato incorreggibile) \u00e8 un termine con il quale, in psichiatria e psicologia clinica, ci si riferisce a un disturbo del contenuto del pensiero, che pu\u00f2 essere presente in varie malattie psichiche, ad esempio nella schizofrenia, negli episodi depressivi o maniacali con sintomi psicotici, nel disturbo delirante cronico (o paranoia). Si tratta di un giudizio errato della realt\u00e0 che non viene corretto n\u00e9 dalla critica n\u00e9 dall'esperienza, in quanto le decisioni e i comportamenti che vengono adottati servono ad autoconfermare tale modello di pensiero. Le forme croniche di delirio, basate sull'elaborazione razionale e lucida di un sistema di credenze errate, possono essere l'unico sintomo di una patologia psichica, in questo caso si parla appunto in particolare di disturbo delirante cronico o paranoia.\nTipi di delirio.\nLe numerose forme di delirio possono essere classificate da diversi punti di vista, per esempio in funzione della causa fisiologica scatenante, della durata, o della sintomatologia.\nNella sua \"forma iperattiva\", si manifesta soprattutto come grave confusione e disorientamento, si sviluppa con una insorgenza relativamente rapida e tende a fluttuare in intensit\u00e0. \nNella sua \"forma ipoattiva\", si manifesta invece con un improvviso ritiro dalla interazione con il mondo esterno (cose e persone).\nFra le specificazioni del termine delirio si possono citare le seguenti:\nInterpretazione psicoanalitica.\nLa psicoanalisi spiega determinate forme di delirio come l'emergere a livello di pensiero cosciente, in forma metaforica e allegorica, di contenuti inconsci. Questo meccanismo psicologico si attua all'insaputa del soggetto per cui la risposta \u00e8 inerente non all'effettivo significato dell'emergere inconscio, ma al suo derivato allegorico che causa appunto la forma delirante che si riscontra nell'azione del soggetto che causa sconcerto negli altri che giudicano come un atto di follia il comportamento.\nIl delirio di persecuzione \u00e8 spiegabile in termini di un conflitto fra l'io del soggetto, fissato in una fase regressiva narcisistica (e spesso megalomaniaca) e il super io critico, che il soggetto identifica patologicamente con gli altri, attraverso il meccanismo di difesa della proiezione (sentendosi quindi giudicato e osteggiato dal prossimo). Quest'attivit\u00e0 apparentemente inspiegabile \u00e8 un tentativo del soggetto di relazionarsi con la realt\u00e0 dandogli un senso seppure discutibile, e si \u00e8 in presenza di un linguaggio schizofrenico non comprensibile."}
{"id": "692675", "revid": "486946", "url": "https://it.wikipedia.org/wiki?curid=692675", "title": "Akira \u014ck\u014dchi", "text": ""}
{"id": "692676", "revid": "119129236", "url": "https://it.wikipedia.org/wiki?curid=692676", "title": "Alexandre Koyr\u00e9", "text": "Biografia.\nNacque come Aleksandr Vladimirovich (o Volfovich) Koyra (in Russo: \u0410\u043b\u0435\u043a\u0441\u0430\u043d\u0434\u0440 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 (\u0412\u043e\u043b\u044c\u0444\u043e\u0432\u0438\u0447) \u041a\u043e\u0439\u0440\u0430) a Taganrog, nell'impero russo, da famiglia di origini ebraiche. Della sua vita in Russia non si sa molto: secondo alcune testimonianze studi\u00f2 a Tbilisi, Rostov sul Don e Odessa. Dopo la rivoluzione del 1905 fu arrestato e pass\u00f2 circa un anno in prigione, dove lesse le \"Ricerche logiche\" di Edmund Husserl; durante la sua prigionia port\u00f2 anche a termine i suoi studi liceali. Nel 1908 lasci\u00f2 la Russia e si trasfer\u00ec prima a Parigi e poi a Gottinga. L'interesse di Koyr\u00e9 per Husserl e la sua attiva partecipazione nell\u2019ambiente fenomenologico Circolo fenomenologico di Gottinga segnano le sue prime esperienze filosofiche (Koyr\u00e9 pubblicher\u00e0 le sue ricerche sui paradossi di Zenone nel vol. 5 dello Jahrbuch f\u00fcr Philosophie und ph\u00e4nomenologische Forschung); sar\u00e0 in particolare modo la fenomenologia di Adolf Reinach ad esercitare su di lui la maggiore influenza. \nIn generale, gi\u00e0 Herbert Spiegelberg, nel suo libro \"Il movimento fenomenologico\", ha notato che tutto il gruppo degli studenti a Gottinga seguiva piuttosto Reinach che Husserl. Alla fine del primo semestre dell'anno accademico 1911-12, Koyr\u00e9 present\u00f2 a Husserl il suo progetto di dottorato che riguardava i paradossi logici. Husserl rifiut\u00f2 questo progetto e ci\u00f2, probabilmente, spinse il suo studente a lasciare l'universit\u00e0 tedesca e a cominciare un nuovo percorso di studi a Parigi, all'\u00c9cole pratique des hautes \u00e9tudes. A Parigi Koyr\u00e9 consegu\u00ec il diploma in filosofia, nel 1913, e inizi\u00f2 a preparare la tesi su Anselmo, ma all'inizio della Prima guerra mondiale Koyr\u00e9, che aveva 22 anni, si arruol\u00f2 come volontario nell'esercito francese. Dopo alcuni mesi venne inviato in Russia e combatt\u00e9 prima sui campi della guerra e poi su quelli della rivoluzione russa del 1917.\nDopo la guerra Koyr\u00e9 torn\u00f2 a Parigi, si iscrisse di nuovo all'EPHE e dal gennaio 1921 divenne allievo titolare della scuola. Alla fine dello stesso anno present\u00f2 la tesi intitolata \"Trattato sull'idea di Dio e le prove della sua esistenza in Cartesio\" con la quale consegu\u00ec il diploma della scuola. Nell'anno successivo, il 1923, Koyr\u00e9 si laure\u00f2 con un dottorato \"\u00e8s lettres\" all'Universit\u00e0 di Parigi dopo aver presentato la tesi \"L'idea di Dio nella filosofia di sant'Anselmo\". Negli anni Trenta Koyr\u00e9 inizi\u00f2 la ricerca che fece di lui uno dei pi\u00f9 eminenti storici del pensiero scientifico del ventesimo secolo, la prima fase della quale fin\u00ec prima della Seconda guerra mondiale con la pubblicazione dei tre volumi degli \"Studi galileiani\". Notevole la sua interpretazione della matematica galileiana non come mero strumento per descrivere la realt\u00e0, bens\u00ec come matematicismo ontologico. Postumi furono pubblicati gli \"Studi newtoniani\".\nQuesta teoria neopitagorica afferma che ogni cosa sia riducibile a numero poich\u00e9 il reale \u00e8 in ogni sua parte matematicamente descrivibile. Le ricerche su Galileo Galilei avvicinarono Koyr\u00e9 agli altri studiosi interessati alla storia della scienza, soprattutto ai gruppi riuniti attorno alla sezione della storia della scienza del \"Centre de Synth\u00e8se\" di Henri Berr e all\"'Institut d'Histoire des Sciences et Techniques\" di Abel Rey. Questi erano i centri di consolidamento di questa nuova disciplina, la storia generale delle scienze, che pretendeva di studiare la storia del pensiero scientifico in quanto tale e nel suo insieme, non limitandosi solo allo studio sempre parziale della nascita e dello sviluppo delle scienze particolari. Tra gli studiosi del campo erano \u00c9mile Meyerson e Abel Rey, L\u00e9on Brunschvicg e \u00c9mile Boutroux, H\u00e9l\u00e8ne Metzger e Lucien Febvre, Aldo Mieli e Gaston Bachelard. Insieme con loro Koyr\u00e9 divenne uno dei protagonisti dell'epistemologia storica francese."}
{"id": "692677", "revid": "767487", "url": "https://it.wikipedia.org/wiki?curid=692677", "title": "NISO", "text": "Il NISO (National Information Standards Organization) \u00e8 un'organizzazione statunitense senza scopo di lucro che sviluppa, manutiene e pubblica standard tecnici relativi ad applicazioni bibliografiche e bibliotecarie. \u00c8 stata fondata nel 1939, costituita come associazione culturale non-profit nel 1983, ed ha assunto il suo attuale nome nel 1984.\nIl NISO \u00e8 accreditato dall'ANSI (American National Standards Institute) ed \u00e8 designato dall'ANSI per rappresentare gli interessi degli USA presso il Comitato Tecnico 46 (\"Informazione e Documentazione\") dell'ISO.\nGli standard approvati dal NISO sono pubblicati dall'ANSI. Contrariamente a molti altri standard ANSI, molti standard NISO sono disponibili gratuitamente dal suo sito Web.\nI nomi (in inglese \"designations\") degli standard NISO iniziano tutti con \"ANSI/NISO Z39.\" (\"Z39.\" in inglese si legge \"zee thirty nine dot\" oppure \"zed thirty nine dot\").\nEsempi di standard NISO sono:"}
{"id": "692680", "revid": "125621468", "url": "https://it.wikipedia.org/wiki?curid=692680", "title": "Patricia Clarkson", "text": "Biografia.\nFiglia di\u00a0Jackie Clarkson Brechtel, un politico e consigliere di New Orleans, e Arthur \"Buzz\" Clarkson,\u00a0un amministratore scolastico che ha lavorato presso la\u00a0Louisiana State University School of Medicine.\n\u00c8 una delle cinque sorelle, che hanno tutte frequentato la\u00a0O. Perry Walker High School,\u00a0dove si \u00e8 diplomata nel 1977.\u00a0\u00c8 cresciuta nella\u00a0sezione di\u00a0Algeri\u00a0di New Orleans, sulla sponda occidentale del\u00a0Fiume Mississippi.\nDal 1977 al 1979, Clarkson ha studiato\u00a0logopedia\u00a0alla Louisiana State University prima di decidere che voleva conseguire una laurea in recitazione. Nel 1980, si \u00e8 trasferita alla\u00a0Fordham University\u00a0di New York City per iscriversi al loro programma universitario di recitazione, da cui si \u00e8 laureata\u00a0con lode\u00a0nel 1982. Ha poi conseguito il\u00a0Master of Fine Arts\u00a0alla\u00a0Yale School of Drama\u00a0nel 1985.\nCarriera.\nDopo aver esordito al cinema con Brian De Palma nel film \"The Untouchables - Gli intoccabili\" del 1987, negli anni lavora con registi come Sean Penn, Woody Allen, Lars von Trier, Martin Scorsese, George Clooney. Nel corso della sua carriera ha ricevuto una nomination ai Premi Oscar 2004 come \"miglior attrice non protagonista\" per il film \"Schegge di April\". Ha vinto due Emmy come \"miglior attrice guest in una serie drammatica\" per la serie tv \"Six Feet Under\". Nel 2015 \u00e8 stata nominata per un Tony Award per la sua interpretazione nel revival di \"The Elephant Man\".\nDoppiatrici italiane.\nNelle versioni in italiano dei suoi lavori, Patricia Clarkson \u00e8 stata doppiata da:"}
{"id": "692682", "revid": "125160041", "url": "https://it.wikipedia.org/wiki?curid=692682", "title": "Lolicon", "text": " (romanizzato in lolikon/rorikon) \u00e8 una parola macedonia giapponese, abbreviazione di .\nIn Giappone, il termine descrive l'attrazione nei confronti delle ragazze minorenni appena entrate nella pubert\u00e0 o l'individuo che prova tale attrazione; ma viene anche comunemente usato in riferimento a un genere di manga e anime dove sono presenti personaggi femminili dall'aspetto fanciullesco e molto infantile, dall'apparente et\u00e0 tra gli 8 e gli 11 anni, spesso raffigurati in maniera erotica, in uno stile grafico che ricorda molto quello dei fumetti per ragazze (sh\u014djo).\nLa parola deriva dal romanzo di Vladimir Nabokov \"Lolita\", nel quale un uomo di mezza et\u00e0 diviene letteralmente ossessionato (anche sessualmente) da una dodicenne; viene rapidamente utilizzata a partire dagli anni settanta per descrivere i dojinshi (fumetti amatoriali) erotici in cui venivano ritratte adolescenti. Il termine equivalente per l'attrazione verso giovani maschi \u00e8 \"shotacon\".\nStudi di stato sui fan lolicon sono giunti alla conclusione che i loro membri sono attratti dall'estetica della bellezza giovanile (kawaii) piuttosto che dall'et\u00e0 effettiva dei personaggi (affascina cio\u00e8 lo \"stile infantile\", non la bambina in s\u00e9) e che il collezionismo lolicon rappresenta una (in certo qual modo) disconnessione dalla realt\u00e0 sociale: \u00e8 in definitiva una passione estetico-artistica che non viene ad influenzare il comportamento e i modi di vita \"veri\".\nDefinizione.\nIn genere manga ed anime lolicon vogliono rappresentare e descrivere l'attrazione sessuale di un adulto verso una ragazza molto pi\u00f9 giovane di lui, o verso ragazze con caratteristiche peculiarmente infantili.\nNelle persone adulte possono venir identificati tre tipi di attrazione sessuale rivolte ai giovani: pedofilia (preferenza per bambini o bambine in et\u00e0 prepuberale), ebefilia (preferenza per ragazzi o ragazze appena entrate nella pubert\u00e0) ed efebofilia (preferenza per tardo-adolescenti maschi-pederastia o femmine). Gli individui di ogni gruppo rispondono sessualmente ad immagini visive di giovani all'interno di queste strette fasce d'et\u00e0: il genere lolicon contiene immagini e narrazioni che coinvolgono in interazioni romantiche ed erotiche tipiche un uomo adulto ed una ragazza che pu\u00f2 rientrar in una delle tre fasce d'et\u00e0 sopra esaminate.\nA rigor di termini il \"Lolita Complex\" in giapponese si riferisce all'attrazione in s\u00e9, ma con l'abbreviazione lolicon ci si pu\u00f2 anche riferire all'individuo che prova una tale attrazione; il fenomeno \u00e8 abbastanza diffuso in Giappone, dove \u00e8 tema frequente di articoli e di critica. Molte librerie ed edicole propongono liberamente materiale illustrato di tipo lolicon, anche se in alcuni casi vi sono state azioni di polizia contro i manga lolicon; infine lo stile kawaii \u00e8 molto popolare all'interno della cultura nipponica, deve si trova presente in svariati manga ed anime di tutti i generi.\nNon bisogna poi dimenticare che le uniformi scolastiche indossate dalle studentesse adolescenti sono da sempre un fortissimo simbolo erotico in Giappone. I \"Burusera shop\" (negozi specializzati nella vendita di divise e tute da ginnastica femminili usate) soddisfano gli uomini col \"Lolita Complex\" vendendo ad esempio mutandine indossate da adolescenti e slip non lavati; inoltre esistono i Telekura dove uomini anche di mezza et\u00e0 possono intrattenere conversazioni erotiche con ragazzine (rigorosamente in forma anonima), che in alcuni casi si traducono in effettivi incontri sessuali a pagamento (pur essendo ufficialmente la prostituzione vietata).\nAlcuni studi autorevoli hanno dimostrato un notevole aumento della prostituzione adolescenziale (scelta liberamente anche da parte di ragazzine delle scuole medie, vedi enjo k\u014dsai) a partire dalla fine degli anni novanta e venendo ad assumere sempre pi\u00f9 il ruolo di autentiche \"Comfort Women\" (eufemismo per indicar durante la guerra le prostitute che intrattenevano rapporti sessuali coi soldati al fronte).\nCaratteristiche del genere e suo significato al di fuori del Giappone.\nI manga lolicon si caratterizzano per esser quasi sempre storie brevi, non seriali, di solito pubblicate come dojinshi o in riviste specializzate nel genere come \"Lemon People\", \"Manga Burikko\" e \"Comic LO (dove l'abbreviazione LO sta per \"Lolita Only\")\". La trama in cui si concentra comunemente la storia \u00e8 data dal rapporto tab\u00f9 (insegnante con studente, fratello con sorella); alcune invece si spingono fino ad una sperimentazione del filone propriamente sessuale coinvolgente bambini.\nAlcuni manga lolicon poi sono attraversati anche da altri sottogeneri hentai, quali il crossdressing e il futanari; specifici dispositivi grafici e di stampa sono utilizzati per evidenziar l'aspetto infantile di molti tra i personaggi. Altro carattere comune del genere \u00e8 il panchira, per cui studentesse mostrano \"accidentalmente\" a ripetizione la propria biancheria intima.\nIl critico e saggista Akagi sostiene che fu durante gli anni ottanta che il genere lolicon si trasmuta da quello che era originariamente (cio\u00e8 eminentemente erotica, con una ragazzina che copula con un uomo molto pi\u00f9 grande di lei) in una modalit\u00e0 basata pi\u00f9 su un'estetica del bello che esclude in partenza l'attivit\u00e0 sessuale. Lo stesso autore identifica poi all'interno del lolicon altri sottogeneri, quali quelli basati sul sadomaso e il tentacle rape (con robot che assumono il ruolo del pene), il \"fetish mecha\" (combinazione tra una macchina o un'arma ed una ragazza), fino alle parodie di anime e manga ufficiali alla pura e semplice pornografia: infine il lolicon pu\u00f2 anche includere i temi del lesbismo e della masturbazione.\nUomini adulti iniziarono a leggere manga sh\u014djo a partire dagli anni settanta, in special modo quelli del \"Year 24 Group\" e le opere proto-femministe di \"Mutsu A-ko\": secondo Zank il lolicon si radica nella glorificazione della cultura popolare femminile giovanilistica giapponese (sino a giungere eventualmente anche all'indecenza e alla perversione), viene quindi ad utilizzar tutto il vocabolario appartenente allo sh\u014djo. Lo stile lolicon prende in prestito tutta la grafica dello sh\u014djo, ed \u00e8 stato anche influenzato dalle donne che hanno creato opere hentai o yaoi destinate ad un pubblico maschile.\nSecondo Darling artisti manga donne che traggono materiale dal lolicon (o che esso prendono per trarne ispirazione) sono Chiho Aoshima col suo \"La trib\u00f9 dagli occhi rossi\", Aya Takano (\"Universe Dream\") e Kaworu Watashiya (Kodomo no Jikan, interpretato da De Angelis come un autentico lolicon). Sempre secondo Darling tra gli artisti maggiori del genere di sesso maschile ci sono Henmaru Machino (\"Green Caterpillar's Girl\"), Hitoshi Tomizawa (\"Alien 9\", \"Milk Closet\") e lo scultore Bome. Infine il settimanale intitolato \"Mio fratello carissimo\", una serie manga pubblicata nel 2003-04 completa di figurine; questa secondo Murakami, dietro un'innocente fantasia kawaii fatta apposta per piacer alle ragazze si nasconde invece l'intento di suscitar tendenze pedofile negli uomini.\nIl significato di lolicon s'\u00e8 evoluto molto all'interno del mondo occidentale, cos\u00ec come anche i termini anime, otaku e hentai. Con lolicon ci si riferisce poi anche direttamente ai prodotti anime o manga che contengono al loro interno rappresentazioni esplicitamente sessuali o erotiche di ragazzine poco pi\u00f9 che bambine: tuttavia vi \u00e8 disaccordo se questa definizione si possa applicare anche ai bambini minori di 12 anni e se si possa applicare anche al materiale privo di espliciti contenuti sessuali.\nStoria.\nLa parola \u00e8 come gi\u00e0 detto in precedenza un riferimento al libro \"Lolita\" di Vladimir Nabokov. Il termine \"Lolita Complex\" fu invece usato nei primi anni settanta da una traduzione di Russell Trainer; il nome \u00e8 entrato ben presto nel mondo delle sottoculture giapponesi di quel periodo. Shinji Wada l'ha poi usato per descrivere la sua parodia manga di Alice nel paese delle meraviglie dal titolo \u30ad\u30e3\u30d9\u30c4\u7551\u3067\u3064\u307e\u305a\u3044\u3066 (Kyabetsu-batake de Tsumazuite-inciampare su un campo di cavoli). La contrazione del termine in lolicon \u00e8 avvenuta successivamente. Le prime vere e proprie idol lolicon sono state la Clarisse di \"Lupin III - Il castello di Cagliostro\" e l'eroina sh\u014djo di \"Il magico mondo di Gig\u00ec\"; i personaggi femminili delle serie shonen fino ad allora erano state esclusivamente madri o sorelle maggiori dei protagonisti maschili. Anche se Clarisse \u00e8 stata descritta come gi\u00e0 sedicenne, tutte le immagini seguenti ispirate al lolicon hanno preso spunto da lei; mentre l'autore di Gig\u00ec ha negato d'aver tentato di far la corte ai fan lolicon.\nIl vero e proprio genere manga lolicon ha inizio nel 1980 con le creazioni di Hideo Azuma (l'autore di \"C'era una volta... Pollon\" e l'adattatore in manga di \"La maga Chappy\"): fu lui che pubblic\u00f2 il primo manga palesemente lolicon in un magazine dojinshi. L'opera di Azuma divenne ben presto popolare tra i lettori adolescenti, in quanto operava uno stacco notevole dalla maggior parte del manga pornografico che fino ad allora era caratterizzato da donne mature influenzato dalla Gekiga.\nImmediatamente altre riviste dojinshi iniziarono ad introdurre vergini minorenni in contesti erotici ed in pochi anni questo stile definito \"fantasy\" s'era gi\u00e0 diffuso sino a raggiunger alcune riviste con un mercato di massa. Altri critici suggeriscono che le leggi giapponesi che vietano la raffigurazione del pelo pubico pu\u00f2 aver favorito la diffusione del manga erotico di sapore lolicon. Nel corso degli anni ottanta, con un picco avuto nel 1985, importanti artisti manga lolicon che han pubblicato in riviste affermate sono stati Miki Hayasaka, Kamui Fujiwara, Kyoko Okazaki, Narumi Kakinouchi e Yoshiki Takaya. Schodt ha suggerito che il manga lolicon attrae un vasto pubblico in quanto i personaggi femminili ritratti sono \"pi\u00f9 giovani e danno un senso maggiore di morbidezza, raramente posseggono quel carattere aggressivo che invece caratterizza i protagonisti femminili dei fumetti americani\".\nMa l'attenzione del pubblico, in senso negativo, \u00e8 esplosa quando Tsutomu Miyazaki rap\u00ec e assassin\u00f2 quattro bambine tra i 4 e i 7 anni d'et\u00e0 tra il 1988 e il 1989, commettendo atti di necrofilia sui loro cadaveri; risult\u00f2 che fosse un otaku ossessivo ritiratosi dal mondo con una particolare predilezione per il genere lolicon (ci\u00f2 port\u00f2 a sostenere che esso fosse di fatto pericoloso). L'alta corte di Tokyo lo consider\u00f2 sano di mente affermando che \"gli omicidi sono stati accuratamente premeditati e derivati essenzialmente da fantasie sessuali perverse del soggetto\". \u00c8 stato condannato a morte ed impiccato per i suoi crimini il 17 giugno 2008, esattamente dopo vent'anni dai fatti commessi.\nIl caso provoc\u00f2 un autentico \"panico morale\" che port\u00f2 ad identificare per un breve periodo tutti i manga come essenzialmente nocivi, scatenando una vera e propria repressione da parte delle autorit\u00e0 locali per gli editori e distributori, comprese le aziende pi\u00f9 grandi, giungendo perfino ad arrestare alcuni creatori di dojinshi. In seguito, l'organizzazione no-profit CASPAR \u00e8 stata fondata con l'obiettivo di creare e favorire una regolamentazione in senso restrittivo del genere lolicon.\nIl sentimento pubblico contrario a raffigurazioni sessuali di minori negli anime s'\u00e8 rianimato nel 2005, quando un condannato per l'omicidio di una bambina di 7 anni \u00e8 stato sospettato d'essere un lolicon: nonostante le ampie speculazioni fatte a questo proposito dai media \u00e8 stato successivamente scoperto che l'assassino Kaoru Kobayashi raramente ha avuto interesse per manga, videogiochi o bambole. Egli ha tuttavia sostenuto d'aver iniziato ad interessarsi alle bambine piccole dopo aver visto un video animato pornografico che le ritraeva quand'era ancora studente al liceo.\nNel febbraio 2010 \u00e8 stata presentata una proposta di modifica alla legge che regola ci\u00f2 che pu\u00f2 essere venduto o meno ai minori, che include il divieto di raffigurazioni sessuali di giovani in materiale di fantasia. La proposta \u00e8 stata criticata da molti artisti manga e contrastata dal Partito Democratico del Giappone. Le proposte son state messe in \"lista d'attesa\" fino a giugno dello stesso anno quando hanno subito alcuni emendamenti tra cui la modifica del testo riguardante la raffigurazione grafica di giovani \"non reali\". Tuttavia il disegno di legge \u00e8 stato respinto dall'assemblea regionale di Tokyo.\nUn'edizione riveduta \u00e8 stata presentata in novembre del 2010, sempre al governo regionale di Tokyo; richiede in tal caso l'autoregolamentazione al riguardo di \"immagini in opere manga, anime ed eroge... che ingiustificatamente glorificano o enfatizzano attrazione ed eccitazione sessuale nei confronti di bambini/e... rappresentando atti che sarebbero illegali e pertanto perseguibili penalmente nella vita reale\". \u00c8 stata approvata a dicembre ed ha pieno effetto a partire dal luglio 2011; tuttavia il disegno di legge non disciplina i siti internet o i contenuti scaricati ma \u00e8 previsto solo per pubblicazioni quali libri e DVD.\nL'opera \"Oku-sama wa Sh\u014dgakusei\" di Seji Matsuyama \u00e8 stato indicato come titolo da sottoporre a restrizioni in quanto include la scena di uno stupro su un bambino; \u00e8 stato poi pubblicato dalla J-Comi. In agosto del 2011 il Partito Liberal Democratico ha presentato una petizione per chiedere leggi pi\u00f9 severe al riguardo della pornografia infantile, includenti anche la pornografia infantile animata.\nPolemiche.\nLeggi sono state emanate in vari paesi, tra cui anche in Giappone, che regolano il contenuto sessuale esplicito di opere al cui interno abbiano come personaggi protagonisti bambini o bambine; gruppi di genitori e cittadini hanno organizzato associazioni per spingere il governo ad emanar leggi pi\u00f9 severe che limitino la diffusione di manga lolicon ed altre opere consimili e le forze dell'ordine a pi\u00f9 forti controlli.\nLo status giuridico dei manga ed anime lolicon che ritraggono bambine coinvolte eroticamente con adulti \u00e8 cambiato con il tempo ed \u00e8 attualmente in una fase di dibattito molto intenso in Giappone. L'associazione senza scopo di lucro denominata CASPAR ha sostenuto che manga, videogame ed anime lolicon incoraggino i crimini sessuali.\nIn opposizione a tale impostazione, \u00e8 stato fatto notare che i crimini riguardanti abusi sessuali sui minori sono di molto diminuiti dagli anni sessanta e settanta, epoca che coincide grosso modo con la crescente presenza dei \"fantasy\" in stile lolicon: Galbraith ritiene per\u00f2 che questo non sia un argomento a favore del fatto che il lolicon \"compensi e trasformi in immagini innocue reali desideri sessuali\", ma che invece le immagini lolicon non riflettono i reali desideri dei lettori, non inducendoli o ispirandoli quindi a commetter crimini. \u00c8 stato anche suggerito che una limitazione espressiva di stampo sessuale in manga e eroge potrebbe invece in effetti aumentar il tasso dei crimini a sfondo sessuale, in quanto eliminerebbe una presa innocua sui desideri che potrebbero motivare il reato (il lolicon sarebbe allora una valvola di sfogo teorica per desideri coscientemente irrealizzabili).\nAlcuni critici hanno contestato che questo genere inciti alla pedofilia, contribuendo ad un aumento degli abusi sessuali sui bambini, mentre altri sostengono che non vi sia alcuna prova diretta di ci\u00f2, se non addirittura indizi che lasciano presupporre il contrario.\nIl critico culturale Hiroki Azuma ha affermato che ben pochi lettor di manga lolicon si sentono spinti a commetter atti criminali: nella cultura otaku il lolicon \u00e8 invece \"\"la pi\u00f9 conveniente forma di ribellione contro la societ\u00e0\". Azuma dice che alcuni otaku \"si sentono talmente esclusi e ai margini della societ\u00e0, quasi come fossero una sorta di maniaci attratti dalle bambine\"\".\nSarah Goode descrive l'accumulo di materiali lolicon come \"un mezzo attraverso il quale i maschi insoddisfatti posson sceglier di esprimere il loro senso di anomia e il ritiro interiore dalla societ\u00e0 costituita\"; quando il lolicon viene accusato di istigare alla ricerca nella realt\u00e0 di bambine sessualmente attraenti la Goode presenta l'argomentazione che l'opera di fantasia non si pu\u00f2 tradurre automaticamente come pedofilia nei fatti della vita reale.\nShigematsu ritiene che il manga lolicon non debba esser equiparato a fotografie o video porno che coinvolgono bambine reali, sostiene invece che i materiali lolicon vengano a rappresentare una sessualit\u00e0 di fatto del tutto artificiale, che si allontana dalla realt\u00e0 per ri-orientare la propria libido e desiderio verso figure immaginarie scaturite dalla fantasia e mai in nessun caso esistenti nel mondo reale.\nIto vede la preferenza per le ragazze giovanissime in qualit\u00e0 di oggetti sessuali, nelle opere di fantasia, come fatto realizzatosi a causa di un cambiamento epocale avvenuto all'interno della societ\u00e0 giapponese negli anni settanta e ottanta: in quel momento le femmine superarono per la prima volta i maschi in termini di volont\u00e0 ed azione (anche per il femminismo dilagante nel mondo occidentale), allora i maschi cominciarono a concentrar i propri desideri sulle giovanissime in quanto \"pi\u00f9 facili da controllare\". Le bambine nei lolicon credono e danno ad intender d'esser ancora il sesso debole, e ci\u00f2 tranquillizza enormemente il maschio che cos\u00ec pu\u00f2 fingere d'esser nuovamente il padrone e di controllar le cose come meglio crede.\nAlcuni paesi considerano le forme sessualmente esplicite di \"Lolicon\" come pedopornografia. Esse sono state vietate in diversi stati del mondo: in Australia, Canada, Nuova Zelanda, Norvegia, Sudafrica e Svezia ne \u00e8 stato reso illegale il traffico, la distribuzione, la fruizione e il possesso. Le leggi olandesi che riguardano la pornografia, modificate nel 2002, definiscono pedopornografia \"immagini realistiche di minori in comportamenti sessualmente espliciti\", escludendo il \"Lolicon\" poich\u00e9 non \u00e8 considerato realistico. In Italia il Lolicon non \u00e8 considerato illegale poich\u00e9 le leggi sulla pedopornografia non possono perseguire dei disegni che, in quanto tali, non coinvolgono persone reali.. Tuttavia la Corte di Cassazione, con una recente sentenza, ha creato una sorta di \"grey area\". Tra i paesi in cui la legalit\u00e0 di questo genere di pubblicazione \u00e8 oggetto di discussione vi sono il Regno Unito, gli Stati Uniti d'America e lo stesso Giappone."}
{"id": "692685", "revid": "486946", "url": "https://it.wikipedia.org/wiki?curid=692685", "title": "Y\u016bna Akashi", "text": ""}
{"id": "692689", "revid": "767487", "url": "https://it.wikipedia.org/wiki?curid=692689", "title": "Cantone di Beaupr\u00e9au", "text": "Il Cantone di Beaupr\u00e9au \u00e8 una divisione amministrativa dell'Arrondissement di Cholet.\nA seguito della riforma approvata con decreto del 26 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 22 comuni. Alla fine del 2015 per effetto di fusioni fra comuni, pur rimanendo la superficie del comune immutata il numero dei comuni \u00e8 passato 3.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono diventati i seguenti 22:\nDal 15 dicembre 2015 per effetto delle fusioni che hanno portato alla formazione dei nuovi comuni di Beaupr\u00e9au-en-Mauges e Montrevault-sur-\u00c8vre i comuni costituenti il cantone sono diventati i seguenti 3:"}
{"id": "692690", "revid": "827882", "url": "https://it.wikipedia.org/wiki?curid=692690", "title": "Cantone di Champtoceaux", "text": "Il Cantone di Champtoceaux era una divisione amministrativa dell'Arrondissement di Cholet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "692691", "revid": "1149807", "url": "https://it.wikipedia.org/wiki?curid=692691", "title": "Tom Wilkinson", "text": "Ha ricevuto due candidature ai Premi Oscar; come miglior attore protagonista per \"In the Bedroom\" (2001) e come miglior attore non protagonista per \"Michael Clayton\" (2007). Ha invece vinto un Golden Globe, un Premio BAFTA e un Premio Emmy.\nCarriera.\nNato in Gran Bretagna come Thomas Jeffrey Wilkinson, passa alcuni anni della giovinezza in Canada, dove la famiglia si trasferisce per problemi economici. Tornato nella madrepatria, comincia ad interessarsi alla recitazione: si laurea in letteratura inglese e americana all'Universit\u00e0 del Kent di Canterbury ed entra in seguito nella Royal Academy of Dramatic Art di Londra. Suo padre mor\u00ec quando aveva 16 anni.\nDebutta sul grande schermo nel 1976, dopo alcune esperienze teatrali, diretto da Andrzej Wajda. Molto attivo nella TV britannica dove gira film di successo per il piccolo schermo, trova la sua consacrazione a livello mondiale solo nel 1997, con il divertente \"Full Monty - Squattrinati organizzati\" di Peter Cattaneo, dove interpreta uno degli improbabili e improvvisati spogliarellisti.\nNell'ultimo decennio \u00e8 presente in molte pellicole, spesso in ruoli anche marginali: aria vagamente svampita e \"na\u00eff\", volto simpatico dal sorriso burlesco, \u00e8 un attore che ben si adatta sia alle commedie (anche in costume) sia a film maggiormente impegnati. Tra i successi di questi anni che lo vedono presente nel cast ricordiamo \"Shakespeare in Love\" (1998), nel ruolo del farmacista-attore, \"Il patriota\" (2000), \"In the Bedroom\" (2002), che gli vale la prima candidatura al premio Oscar come miglior attore protagonista, \"La ragazza con l'orecchino di perla\" (2004) e \"The Exorcism of Emily Rose\" (2005).\nNel 2005 ottiene il ruolo del boss mafioso Carmine Falcone nel film \"Batman Begins\", diretto da Christopher Nolan. Notevole interpretazione quella nel ruolo dell'avvocato Arthur, co-protagonista assieme a George Clooney (e a volte rubandogli perfino la scena) nel thriller giudiziario \"Michael Clayton\", che gli vale nel 2008 la seconda candidatura agli Oscar (stavolta come miglior attore non protagonista). Nel 2010 recita nel film \"Il debito\". Nel 2015 partecipa al film \"Little Boy\".\nVita privata.\nSchivo nella vita privata, nel 2005 l'attore \u00e8 stato nominato dalla regina Elisabetta nell'OBE (\"Officier of the order of the British Empire\") per meriti artistici. \u00c8 sposato dal 1988 con l'attrice Diana Hardcastle da cui ha avuto due figlie: Alice (1989) e Molly (1992).\nRiconoscimenti.\nPremio Oscar\nGolden Globe\nPremio BAFTA\nPremio Emmy\nDoppiatori italiani.\nNelle versioni in italiano delle opere in cui ha recitato, Tom Wilkinson \u00e8 stato doppiato da:\nDa doppiatore \u00e8 sostituito da: "}
{"id": "692694", "revid": "1745361", "url": "https://it.wikipedia.org/wiki?curid=692694", "title": "Eolo", "text": "Eolo () \u00e8 un personaggio della mitologia greca, le cui vicende variano notevolmente a seconda dei mitografi che le raccontano. Secondo l\"Odissea\" \u00e8 il re dei venti e incontra Ulisse in un celebre episodio del poema omerico, ma altri mitografi (in particolare Igino) non fanno alcun cenno a questo suo potere, tanto che non vi \u00e8 accordo nemmeno sul fatto che si tratti di un unico personaggio, oppure di due personaggi distinti. Secondo l\"Odissea\" e i principali mitografi \u00e8 un essere umano, non una divinit\u00e0, ma alcuni autori successivi lo annoverano tra gli dei.\nIl mito.\nL'identit\u00e0.\nSull'identit\u00e0 di Eolo non c'\u00e8 accordo tra i mitografi. I principali Eolo citati nella mitologia greca sono i seguenti:\nParecchi mitografi, gi\u00e0 dall'antichit\u00e0, hanno sovrapposto le prime due figure, considerando quindi che il re dei venti dell\"Odissea\" e il fratello di Beoto fossero la stessa persona. Altre tradizioni hanno invece sovrapposto la prima e la terza figura, oppure hanno considerato l'Eolo omerico come un personaggio a s\u00e9 stante.\nLa versione di Igino.\nSecondo Igino, una donna mortale di nome Melanippe (o Arne) ebbe dal dio Poseidone due gemelli, chiamati Eolo e Beoto. Tuttavia il padre della donna, chiamato anch'egli Eolo, non credendo al racconto della relazione col dio, per punizione fece accecare e imprigionare Melanippe, e fece esporre i figli su una montagna perch\u00e9 morissero di stenti. Arriv\u00f2 per\u00f2 una mucca ad allattarli, finch\u00e9 un gruppo di pastori, avendo visto l'evento miracoloso, decisero di raccogliere e allevare i due bambini. Fu soprattutto il mandriano Ippote a curarsi di loro.\nNel frattempo Metaponto, un re d'Italia, aveva minacciato di ripudiare sua moglie Teano per la sua sterilit\u00e0. Teano allora si rivolse ai pastori chiedendo loro dei bambini che avrebbe cercato di far passare per suoi. I pastori le diedero Eolo e Beoto, e Teano riusc\u00ec a far credere a Metaponto che fossero nati da lui. In seguito per\u00f2 Teano, superando la sterilit\u00e0, ebbe a sua volta due gemelli, che erano per\u00f2 decisamente meno amati da Metaponto rispetto a Eolo e Beoto. Allora Teano, gelosa, ordin\u00f2 ai due figli di uccidere Eolo e Beoto durante una battuta di caccia. I quattro si scontrarono sulle montagne, ma Eolo e Beoto risultarono vincitori, uccidendo i figli di Teano.\nIn seguito a questo scontro, Eolo e Beoto furono costretti a fuggire, cercando asilo presso i pastori che un tempo li avevano raccolti. Qui si trovarono al cospetto di Poseidone, che rivel\u00f2 loro di essere il loro padre e che la loro vera madre, Melanippe, era ancora prigioniera. Essi andarono subito a liberarla e Poseidone le restitu\u00ec la vista. Poi Eolo e Beoto andarono con Melanippe da Metaponto e lo informarono dei crimini commessi da Teano. Il re allora ripudi\u00f2 Teano e spos\u00f2 Melanippe. Eolo e Beoto partirono e furono fondatori di citt\u00e0, il primo in Eolide, il secondo in Beozia, che da loro presero il nome.\nLa versione di Diodoro Siculo.\nSecondo Diodoro Siculo, quando Melanippe rivel\u00f2 al padre di aver avuto i due gemelli Eolo e Beoto, egli non accec\u00f2 la donna, ma la affid\u00f2 a uno straniero che viveva nella citt\u00e0 di Metaponto perch\u00e9 la portasse via con s\u00e9, insieme ai suoi bambini. L'uomo, consigliato da un oracolo, decise di adottare i due piccoli, portando con s\u00e9 anche la loro madre, nonostante avesse gi\u00e0 una moglie chiamata Autolita o Siri. Melanippe e i bambini andarono quindi a vivere a Metaponto.\nDiventati adulti, grazie ad una sommossa popolare Eolo e Beoto riuscirono a ottenere il trono di Metaponto, tuttavia in seguito si macchiarono di un terribile delitto: uccisero Autolita, moglie del loro padre adottivo, rea solo di aver avuto un diverbio con la loro madre Melanippe. Eolo e Beoto dovettero quindi fuggire: il secondo si rifugi\u00f2 in una terra che in seguito fu chiamata Beozia, mentre il primo, insieme a un drappello di seguaci, si imbarc\u00f2 e arriv\u00f2 nell'isola di Lipari.\nQui Eolo conobbe Liparo, sovrano dell'isola, e si mostr\u00f2 subito amichevole e collaborativo con lui, esortando i suoi seguaci a fare altrettanto. Cos\u00ec Eolo e Liparo fecero amicizia, al punto che si fecero uno scambio: Eolo aiut\u00f2 Liparo a tornare nel continente, da cui proveniva e di cui aveva nostalgia, occupando una zona nei pressi di Sorrento; in cambio Liparo cedette a Eolo il dominio sulle isole Eolie, che da lui presero il nome. Eolo spos\u00f2 la figlia di Liparo, Ciane, regn\u00f2 per molti anni ed ebbe sei figli, che divennero sovrani di vari territori siciliani. Il pi\u00f9 importante di essi fu Giocasto, eroe fondatore di Reggio Calabria.\nSecondo Diodoro Siculo, col passare del tempo Eolo si fece la fama di avere il potere di controllare i venti, ed \u00e8 quindi per questo che nell\"Odissea\" \u00e8 cos\u00ec presentato. Tuttavia, in realt\u00e0 non aveva questa capacit\u00e0: a dare a Eolo tale fama fu piuttosto la sua abilit\u00e0 nell'uso delle vele e il fatto che, osservando il fumo dei vulcani delle isole Eolie, sapesse prevedere la direzione del vento senza mai sbagliare.\nL\"Odissea\".\nIn un famoso episodio dell\"Odissea\" (libro X), Ulisse approda sull'isola di Eolia, dove incontra Eolo, descritto come il re dei venti e padre di dodici figli (sei figli e sei figlie), che ha fatto sposare tra loro. Egli, saggio e ospitale, consegna a Ulisse un otre che racchiude tutti quanti i venti ad eccezione di uno, che lo condurr\u00e0 a casa. Ulisse riparte e dopo nove giorni di navigazione, quando gi\u00e0 \u00e8 in vista di Itaca, viene colto dal sonno. Allora i suoi compagni ne approfittano per aprire l'otre, credendolo pieno di oggetti preziosi. In questo modo, tutti i venti si liberano e si scatena una grande tempesta, che allontana Ulisse e l'equipaggio da Itaca e li spinge di nuovo nei pressi dell'isola di Eolia. Essi si rivolgono quindi nuovamente a Eolo, questa volta per\u00f2 il re dei venti, considerandoli invisi agli dei, li manda via senza pi\u00f9 aiutarli.\nFin dall'antichit\u00e0 parecchi autori (per esempio Diodoro Siculo) hanno considerato l'Eolo fratello di Beoto e l'Eolo dell\"Odissea\" come una sola persona, altri come due personaggi distinti. Tuttavia esiste un'ulteriore incertezza: ci sono autori secondo cui si tratta invece dell'altro Eolo, il padre di Melanippe.\nEsegesi.\nPoich\u00e9 gli dei non condannarono l'incesto che perpetravano i dodici figli di Eolo, \u00e8 probabile che il mito racconti di trib\u00f9 pelasgiche che erano rimaste fedeli al culto titanico, il cui pantheon era costituito da sei titani maschi e sei titani femmine, tra di loro fratelli e, nonostante ci\u00f2, sposi. Ci\u00f2 spiegherebbe i privilegi, di tipo divino, di cui godettero, cio\u00e8 di abitare, felici, su isole serene e libere.\nL\"Eneide\".\nNell\"Eneide\" di Virgilio (libro I), Giunone si rivolge a Eolo, padrone dei venti, chiedendogli di scatenare una tempesta che si abbatta sulla flotta di Enea, per impedirgli di continuare il suo viaggio verso l'Italia. In cambio, la dea offre a Eolo in sposa la ninfa Deiopea. Eolo tuttavia afferma che, al di l\u00e0 dei doni di Giunone, ritiene comunque suo dovere eseguire l'ordine ricevuto, cos\u00ec libera i venti, che si abbattono sulla flotta. Questa viene gravemente danneggiata, ma interviene Nettuno, dio dei mari, a placare le acque, cos\u00ec la flotta pu\u00f2 riparare in Libia."}
{"id": "692695", "revid": "767487", "url": "https://it.wikipedia.org/wiki?curid=692695", "title": "Cantone di Chemill\u00e9", "text": "Il Cantone di Chemill\u00e9 era una divisione amministrativa dell'Arrondissement di Cholet.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "692697", "revid": "599013", "url": "https://it.wikipedia.org/wiki?curid=692697", "title": "Prima di morire", "text": ""}
{"id": "692700", "revid": "125753438", "url": "https://it.wikipedia.org/wiki?curid=692700", "title": "Ascanio", "text": "Nella mitologia greca e romana Ascanio (in greco antico , in latino \"Ascanius\") era figlio di Enea e Creusa, figlia di Priamo. Era chiamato anche Iulo dai Latini, mentre altre fonti gli attribuiscono il nome alternativo di Eurileone.\nIl mito.\nLa figura di Ascanio \u00e8 del tutto sconosciuta all\"'Iliade\"; nel poema omerico il nome va a identificare un giovane condottiero frigio delle truppe che provengono dall'Ascania e uno dei suoi guerrieri, ma in realt\u00e0 questi due personaggi di nome Ascanio non possiedono alcun collegamento con il figlio di Enea e della troiana Creusa.\nNell\"'Eneide\" di Virgilio sono molti i versi dedicati ad Ascanio. Durante la notte della caduta di Troia viene improvvisamente avvolto da una misteriosa lingua di fuoco che lo lascia indenne: chiaro segno di una protezione da parte degli dei. Enea riesce comunque a fuggire da Troia con il figlio e sbarca prima a Cartagine presso la regina Didone (che s'innamora di Enea per una freccia scoccata da Cupido che ha assunto l'aspetto di Ascanio), quindi nel Lazio, dove \u00e8 accolto dal Re Latino, che gli promette in sposa la figlia Lavinia. Qui per\u00f2 Ascanio, durante una battuta di caccia, ferisce a morte accidentalmente la cerva domestica di un giovane cortigiano del re, Almone; troiani e latini passano dalle parole alle armi; Almone viene colpito alla gola da una freccia e si accascia morto al suolo. Scoppia cos\u00ec la guerra, nella quale Ascanio uccider\u00e0 Numano, cognato di Turno, re dei Rutuli. La guerra \u00e8 vinta dai troiani; dopo la morte di Enea, Ascanio (o \"Iulo\") fonda Alba Longa. Suoi discendenti saranno Romolo e Remo.\nTito Livio, nel suo \"Ab Urbe Condita\", non chiarisce la maternit\u00e0 di Ascanio. Se infatti all'inizio del suo racconto, l'attribuisce a Lavinia, pi\u00f9 avanti riporta che potrebbe essere figlio di Creusa. Di certo, conclude Livio, Enea ne \u00e8 il padre.\nMorto Enea, Lavinia, incinta, si allontana dalla reggia per contrasti con Ascanio. Si rifugia in casa di Tirro, il padre dello sfortunato Almone, dove partorisce Silvio. Paventando il rischio di nuove tensioni con Tirro, che a lungo gli aveva serbato rancore per aver provocato la rissa in cui era morto il figlio, Ascanio fa richiamare Lavinia.\nTito Livio attribuisce ad Ascanio la fondazione di Alba Longa sul Monte Albano. Mor\u00ec quattro anni dopo la fondazione di Alba Longa.\nAscanio veniva inoltre chiamato Iulo (latino: \"Iulus\"), variante onomastica di \"Ilo\". Gli successe Silvio, suo fratellastro secondo la maggior parte delle fonti; secondo Tito Livio, invece, Ascanio e Silvio erano padre e figlio. . In ogni caso da qui trasse origine la \"gens\" Iulia, a cui appartennero Gaio Giulio Cesare e Ottaviano Augusto. Con lui la \"gens\" assurse al rango di prima Dinastia Imperiale, divenendo in seguito nota come Dinastia Giulio-Claudia.\nLa figura di Ascanio nell'arte.\nNell'arte romana Ascanio \u00e8 raffigurato come un giovane vestito con abiti orientali, tipici della Frigia, come il berretto a punta e la corta clamide persiana.\nNell\"Incendio di Borgo\", affresco di Raffaello Sanzio nelle Stanze Vaticane, all'estrema sinistra sono rappresentati Enea, Anchise e Ascanio fuggenti da Troia in fiamme: Enea porta sulle spalle il vecchio padre, affiancato da Ascanio. In un altro celebre complesso di affreschi, quello di Villa Valmarana ai Nani, realizzato da Giovanbattista Tiepolo, \"Enea presenta Amore a Didone, nelle sembianze di Ascanio\" \u00e8 uno degli episodi che compongono la Sala dell'Eneide. Si ricorda infine \"Ascanio uccide la cerva di Almone\", opera pittorica di Corrado Giaquinto."}
{"id": "692704", "revid": "376939", "url": "https://it.wikipedia.org/wiki?curid=692704", "title": "Patologia tumorale", "text": ""}
{"id": "692705", "revid": "90227", "url": "https://it.wikipedia.org/wiki?curid=692705", "title": "Inferno dantesco", "text": ""}
{"id": "692708", "revid": "1872303", "url": "https://it.wikipedia.org/wiki?curid=692708", "title": "La Banda (Argentina)", "text": "La Banda \u00e8 la seconda citt\u00e0 per numero d'abitanti della provincia argentina di Santiago del Estero. Forma insieme al capoluogo provinciale un'unica area metropolitana di circa abitanti. La Banda \u00e8 il capoluogo del dipartimento omonimo.\nGeografia.\nLa Banda sorge sulla sponda sinistra del fiume Dulce, ad a nord-est dalla capitale provinciale Santiago del Estero. Nei pressi della citt\u00e0, il fiume Dulce forma un lago artificiale in corrispondenza della diga \"Los Quiroga\".\nStoria.\nLa Banda sorse come snodo stradale e ferroviario legato alla vicinanza di Santiago del Estero. Il 16 settembre 1912 ottenne lo status di citt\u00e0.\nInfrastrutture e trasporti.\nStrade.\nLa citt\u00e0 \u00e8 attraversata dalla strada nazionale 34 che unisce il nord-ovest argentino con Buenos Aires.\nFerrovie.\nLa Banda \u00e8 servita da una propria stazione ferroviaria posta lungo la linea Rosario-Tucum\u00e1n della rete General Mitre."}
{"id": "692710", "revid": "767487", "url": "https://it.wikipedia.org/wiki?curid=692710", "title": "Diga di Il\u0131su", "text": "La diga d'Il\u0131su \u00e8 una diga in costruzione in Turchia, sul fiume Tigri."}
{"id": "692711", "revid": "585241", "url": "https://it.wikipedia.org/wiki?curid=692711", "title": "Diga di Guerl\u00e9dan", "text": "La diga di Guerl\u00e9dan \u00e8 una diga francese sul fiume Blavet, situata nel territorio dei comuni di Saint Aignan (nel dipartimento di Morbihan) e di Guerl\u00e9dan (nel dipartimento delle C\u00f4tes-d'Armor), in Bretagna.\nLa diga forma l'omonimo lago."}
{"id": "692714", "revid": "767487", "url": "https://it.wikipedia.org/wiki?curid=692714", "title": "Diga di Hanca\u011f\u0131z", "text": "La diga di Hanca\u011f\u0131z \u00e8 una diga della Turchia sul fiume Nizip situato nella provincia di Gaziantep e costruito nell'ambito del progetto del sud-est dell'Anatolia. La diga si trova a una decina di chilometri dalla confluenza del fiume con l'Eufrate."}
{"id": "692715", "revid": "767487", "url": "https://it.wikipedia.org/wiki?curid=692715", "title": "Diga di \u00c7amgazi", "text": "La diga di \u00c7amgazi \u00e8 una diga della Turchia. Si trova nella provincia di Ad\u0131yaman. Il fiume Doyran (Doyran \u00c7ay\u0131, Kuzgun o Doyran ) \u00e8 un affluente del fiume G\u00f6ksu (G\u00f6ksu \u00c7ay\u0131) che \u00e8 a sua volta affluente dell'Eufrate. Confluisce nel fiume G\u00f6ksu una ventina di chilometri a valle della diga. \u00c7amgazi \u00e8 un villaggio ai piedi della diga e Doyran \u00e8 quello di un altro villaggio un chilometro pi\u00f9 a valle."}
{"id": "692717", "revid": "767487", "url": "https://it.wikipedia.org/wiki?curid=692717", "title": "Diga di Kayac\u0131k", "text": "La diga di Kayac\u0131k \u00e8 una diga della Turchia. Si trova nella provincia di Gaziantep."}
{"id": "692718", "revid": "1871412", "url": "https://it.wikipedia.org/wiki?curid=692718", "title": "Frances Trollope", "text": "Biografia.\nNata a Stapleton, Bristol, Frances spos\u00f2 nel 1809 l'avvocato Thomas A. Trollope, che cadde presto in gravi difficolt\u00e0 economiche portando la famiglia alla rovina. Nel 1827, per fronteggiare la situazione economica, Frances si trasfer\u00ec negli Stati Uniti per partecipare ad una comunit\u00e0 utopista che ebbe scarsi esiti.\nDopo aver abbandonato la comune Frances si trasfer\u00ec a Cincinnati, in Ohio, dove cerc\u00f2 di vivere facendo i lavori pi\u00f9 disparati, e dove conobbe lo scultore statunitense Hiram Powers che incoraggi\u00f2 a creare la rappresentazione in cera della \"Divina Commedia\" di Dante.\nDi ritorno in Inghilterra, si dedic\u00f2 alla pubblicazione del suo scritto \"Domestic Manners of the Americans\" (1832), nel quale costru\u00ec una critica alquanto impietosa della societ\u00e0 americana. Secondo i critici che si innalzarono a difensori della cultura statunitense e della schiavit\u00f9, le critiche della Trollope non facevano altro che riflettere il punto di vista alquanto distorto in voga nelle classi elevate della societ\u00e0 vittoriana. \nLa Trollope dal canto suo, profess\u00f2 sempre di essere stata una semplice testimone delle follie a cui aveva assistito durante il suo soggiorno negli Stati Uniti.\nScriver\u00e0 la Trollope in maniera molto decisa:\nFrances Trollope pubblic\u00f2 nello stesso periodo anche un romanzo, \"The Refugee in America\", che seguiva gli stessi toni dell'opera precedente.\nDopo il secondo romanzo, \"The Abbess\", Frances Trollope scrisse \"Belgium and Western Germany\", pubblicando in successione altre opere sulla cultura europea sulla stessa falsariga, come \"Paris and the Parisians\" e \"Vienna and the Austrians\".\nLa Trollope fu anche autrice di opere di critica sociale, ed il suo \" Michael Armstrong: Factory Boy\" del 1840, fu il primo romanzo di denuncia sulle conseguenze sociali della Rivoluzione Industriale pubblicato in Inghilterra e dove si denuncia la pratica dell'uso di minori nelle fabbriche. A questo primo romanzo di denuncia seguirono \"Jonathan Jefferson Whitlaw\", opera contro la pratica dello schiavismo, e \"The Vicar of Wrexhill\" sulla corruzione della casta ecclesiastica in Inghilterra.\nLa sua opera pi\u00f9 celebre fu la trilogia di romanzi della \"vedova Barnaby\", e la sua abitudine di scrivere romanzi concatenati in serie venne poi ereditata da suo figlio Anthony.\nFrances Trollope scrisse pi\u00f9 di cento opere, molte delle quali miscellanee sugli argomenti pi\u00f9 disparati, dimostrando un acuto senso d'osservazione e una forte grinta di toni. Trascorse i suoi ultimi venti anni di vita a Firenze dove mor\u00ec nel 1863. Fu sepolta nel Cimitero detto 'degli Inglesi' in Piazzale Donatello accanto alla nuora Theodosia Trollope.\nTraduzioni italiane.\n\"La vedova Barnaby\" (titolo originale: \"The Widow Barnaby\"), traduzione e cura di Massimo Ferraris, Elliot, Roma, 2021. "}
{"id": "692719", "revid": "1926649", "url": "https://it.wikipedia.org/wiki?curid=692719", "title": "Saul Malatrasi", "text": "\u00c8 stato il primo calciatore vincitore della Coppa dei Campioni/UEFA Champions League con due squadre differenti e l'unico a farlo con due squadre appartenenti alla stessa citt\u00e0 (Milan e Inter).\nCaratteristiche tecniche.\nFu un giocatore polivalente, in grado di giocare come terzino, come difensore centrale, come libero e come mediano. Nella fase difensiva emergeva come difensore roccioso e affidabile, sicuro ed ordinato nei passaggi, con una buona continuit\u00e0 di rendimento ma senza la capacit\u00e0 di incidere sull'esito della gara.\nCarriera.\nGiocatore.\nClub.\nNativo di Calto, inizi\u00f2 a giocare a calcio nella squadra della sua citt\u00e0 e crebbe poi nelle giovanili della : dopo essere stato mandato in prestito al Castelmassa per una stagione a fare esperienza, venne aggregato alla prima squadra poco pi\u00f9 che maggiorenne. Esord\u00ec quindi in Serie A il 21 settembre 1958, nella gara Spal- 0-0 e gioc\u00f2 25 gare ricoprendo il ruolo di terzino.\nNell'estate del 1959 fu acquistato dalla , dove venne schierato come difensore ma anche come mediano. Nella sua prima stagione gioc\u00f2 16 partite, mentre in quella successiva le presenze scesero a 10: l'annata fu inoltre impreziosita dalla vittoria della Coppa delle Coppe, della Coppa Italia, della Coppa dell'Amicizia italo-francese e dalla Coppa delle Alpi. Nel 1961-1962 conquist\u00f2 un posto da titolare e gioc\u00f2 28 incontri di campionato, e mise inoltre a segno la sua prima rete in Serie A l'8 aprile 1962 nella gara Lecco-Fiorentina 3-2. L'anno dopo le presenze nella massima serie furono 24, senza alcuna rete. Con la viola disput\u00f2 anche due finali, perse entrambe: una Coppa delle Coppe 1961-1962 e Coppa Italia 1959-1960.\nNel 1963 venne ingaggiato dalla Roma, con cui gioc\u00f2 28 partite nel campionato 1963-1964 in cui mise a segno due reti (la prima siglata il 17 novembre 1963 in Roma- 3-0, la seconda il 16 febbraio 1964 in Roma-Atalanta 1-1) (la squadra vinse la Coppa Italia, ma la finale venne svolta a novembre del 1964, quando Malatrasi era gi\u00e0 passato all').\nRimase con i capitolini solo per un anno, prima di passare all', voluto dall'allenatore Helenio Herrera come alternativa a Carlo Tagnin, anche se per necessit\u00e0 dovette sostituire Armando Picchi nel ruolo di libero quando questi si infortun\u00f2. Il difensore disput\u00f2 15 gare di campionato durante la sua prima stagione in nerazzurro, anno in cui la squadra vinse lo Scudetto, la Coppa dei Campioni (bissando la vittoria dell'anno precedente) e la Coppa Intercontinentale vinta contro l'Independiente, in cui Malatrasi disput\u00f2 sia la gara di ritorno (2-0 per l'Inter il 23 settembre) che la \"bella\" giocata al Santiago Bernab\u00e9u il 26 settembre e vinta dai milanesi per 1-0. L'annata successiva vide i nerazzurri nuovamente vincitori del campionato, con il rodigino che disput\u00f2 sette incontri: in Coppa Campioni la formazione italiana venne eliminata dal (poi vincitore) alle semifinali, mentre si biss\u00f2 il successo nella Coppa Intercontinentale ancora contro l'Independiente.\nAl termine della stagione (secondo alcuni per decisione di Herrera, a detta dello stesso difensore per una scelta della societ\u00e0) Malatrasi venne ceduto al Lecco, sempre in massima serie, dove gioc\u00f2 27 partite: la squadra termin\u00f2 il campionato in fondo alla classifica e retrocedette in Serie B, ma le sue buone prestazioni gli valsero l'attenzione del , che lo ingaggi\u00f2 nell'estate del 1967.\nNereo Rocco lo schier\u00f2 come libero, ruolo gi\u00e0 ricoperto anche all'Inter: il rodigino gioc\u00f2 28 gare durante la sua prima stagione, che vide i rossoneri vincere lo Scudetto e la Coppa delle Coppe. L'anno seguente non si riusc\u00ec a ripetere la vittoria in campionato (in cui il difensore disput\u00f2 27 gare da titolare), ma il Milan vinse la Coppa dei Campioni contro l' di Johan Cruijff e la Coppa Intercontinentale vinta contro l'Estudiantes, con Malatrasi che scese in campo sia nella gara di andata vinta 3-0 che in quella di ritorno (pi\u00f9 famosa) persa per 2-1. Il 1969-1970 fu invece un anno in tono minore: il campionato fu vinto dal Cagliari, i rossoneri non conquistarono alcun trofeo e Malatrasi gioc\u00f2 13 gare in campionato.\nLa sua carriera volgeva al termine, pertanto decise di tornare alla squadra dei suoi esordi, la SPAL, con la quale gioc\u00f2 due campionati di Serie C, marcando in totale 55 presenze, disput\u00f2 l'ultima stagione di calciatore a Busto Arsizio, prima di ritirarsi dal calcio giocato nel 1973.\nNazionale.\nMalatrasi indoss\u00f2 per la prima volta la maglia della Nazionale con la rappresentativa Under-23 nella gara - 3-0 del 13 marzo 1960: fu la sua unica gara con l'allora Nazionale Giovanile. Tre anni dopo fu invece inserito nella Nazionale B, giocando la sua prima gara contro la il 20 marzo 1963, incontro terminato 1-0 per gli azzurri: con l'Italia B il libero gioc\u00f2 in totale 3 gare.\nIl debutto in Nazionale maggiore avvenne il 13 marzo 1965 nell'1-1 contro la : venne poi convocato dopo quattro anni per due amichevoli contro il , disputate nel gennaio 1969, subentrando nella prima e giocando titolare nella seconda, in quelle che furono le sue ultime gare giocate con la Nazionale.\nAllenatore.\nDopo aver sostenuto il corso di allenatore nell'ottobre del 1971, Malatrasi ricopr\u00ec il ruolo di viceallenatore della SPAL per due stagioni, prima di essere ingaggiato dal Legnago dove rimase per una sola stagione. Successivamente guid\u00f2 le giovanili della SPAL.\nNella stagione 1980-1981 sostitu\u00ec Antonio Trebiciani alla guida della Roma Primavera, che port\u00f2 alla vittoria del Torneo di Viareggio 1981.\nNell'estate 1981 venne ingaggiato dal , militante in Serie B, per sostituire il dimissionario Aldo Agroppi: venne per\u00f2 esonerato dopo 4 sconfitte nelle prime 5 gare. Successivamente a ci\u00f2 allen\u00f2 il Pontedera, il Forl\u00ec, l'Angizia Luco e la Lodigiani."}
{"id": "692721", "revid": "33921", "url": "https://it.wikipedia.org/wiki?curid=692721", "title": "Fabrizio De Andr\u00e9 in concerto con PFM vol.1", "text": ""}
{"id": "692722", "revid": "984922", "url": "https://it.wikipedia.org/wiki?curid=692722", "title": "Diga di Adatepe", "text": "La diga d'Adatepe \u00e8 una diga della Turchia sul fiume di G\u00f6ksun \n(G\u00f6ksun \u00c7ay\u0131) che bagna la citt\u00e0 di G\u00f6ksun situata a 25\u00a0km a sud-est della diga. Si trova nella provincia di Kahramanmara\u015f."}
{"id": "692723", "revid": "767487", "url": "https://it.wikipedia.org/wiki?curid=692723", "title": "Diga di \u00c7ubuk I", "text": "La diga di \u00c7ubuk I \u00e8 una diga della Turchia. Si trova nella provincia di Ankara."}
{"id": "692724", "revid": "767487", "url": "https://it.wikipedia.org/wiki?curid=692724", "title": "Diga di \u00c7ubuk II", "text": "La diga di \u00c7ubuk II \u00e8 una diga della Turchia. Si trova nella provincia di Ankara."}
{"id": "692725", "revid": "767487", "url": "https://it.wikipedia.org/wiki?curid=692725", "title": "Diga di G\u00f6lba\u015f\u0131", "text": "La diga di G\u00f6lba\u015f\u0131 \u00e8 una diga della Turchia. Si trova nella provincia di Bursa."}
{"id": "692726", "revid": "767487", "url": "https://it.wikipedia.org/wiki?curid=692726", "title": "Diga di Gebere", "text": "La diga di Gebere \u00e8 una diga della Turchia. Si trova nella provincia di Ni\u011fde. Serve per l'irrigazione."}
{"id": "692727", "revid": "767487", "url": "https://it.wikipedia.org/wiki?curid=692727", "title": "Diga di Elmal\u0131 II", "text": "La diga d'Elmali II \u00e8 una diga della Turchia."}
{"id": "692728", "revid": "767487", "url": "https://it.wikipedia.org/wiki?curid=692728", "title": "Diga di Sar\u0131yar", "text": "La diga di Sar\u0131yar \u00e8 una diga della Turchia. Si trova nella provincia di Ankara."}
{"id": "692729", "revid": "76652", "url": "https://it.wikipedia.org/wiki?curid=692729", "title": "Diga di Seyhan", "text": "La diga di Seyhan \u00e8 una diga idroelettrica sul fiume Seyhan, a nord di Adana, in Turchia.\nLa diga \u00e8 stata costruita negli anni cinquanta, prima di una serie di progetti idroelettrici finanziati dalla Banca Mondiale.\nIl progetto di costruzione \u00e8 stato autorizzato dal primo ministro Adnan Menderes. \nProject manager fu S\u00fcleyman Demirel. in seguito Primo Ministro e nono Presidente della Turchia.\nFoto.\nBacino \naltro "}
{"id": "692730", "revid": "767487", "url": "https://it.wikipedia.org/wiki?curid=692730", "title": "Diga di Ayranc\u0131", "text": "La diga d'Ayranci \u00e8 una diga della Turchia. Si trova nella provincia di Karaman."}
{"id": "692731", "revid": "984922", "url": "https://it.wikipedia.org/wiki?curid=692731", "title": "Diga di Kemer", "text": "La diga di Kemer \u00e8 una diga della Turchia. Si trova nella provincia di Ayd\u0131n."}
{"id": "692732", "revid": "767487", "url": "https://it.wikipedia.org/wiki?curid=692732", "title": "Diga di Hirfanl\u0131", "text": "La diga di Hirfanl\u0131 \u00e8 una diga della Turchia. Si trova nella provincia di K\u0131r\u015fehir. \u00c8 stata costruita tra il 1953 ed il 1959 per la produzione di energia elettrica e la regolazione delle acque di quello che \u00e8 il pi\u00f9 lungo fiume turco."}
{"id": "692733", "revid": "767487", "url": "https://it.wikipedia.org/wiki?curid=692733", "title": "Diga di Demirk\u00f6pr\u00fc", "text": "La diga di Demirk\u00f6pr\u00fc \u00e8 una diga della Turchia che si trova nella provincia di Manisa."}
{"id": "692734", "revid": "76652", "url": "https://it.wikipedia.org/wiki?curid=692734", "title": "Diga di Sille", "text": "La diga di Sille \u00e8 una diga della Turchia. Si trova nella provincia di Konya."}
{"id": "692736", "revid": "984922", "url": "https://it.wikipedia.org/wiki?curid=692736", "title": "Diga di May", "text": "La diga di May \u00e8 una diga della Turchia. Si trova nella provincia di Konya, sul fiume omonimo."}
{"id": "692737", "revid": "984621", "url": "https://it.wikipedia.org/wiki?curid=692737", "title": "Diga di Mamas\u0131n", "text": "La diga di Mamas\u0131n \u00e8 una diga della Turchia. Si trova nella provincia di Aksaray."}
{"id": "692738", "revid": "984922", "url": "https://it.wikipedia.org/wiki?curid=692738", "title": "Diga di Apa", "text": "La diga d'Apa \u00e8 una diga della Turchia. Si trova nella provincia di Konya."}
{"id": "692739", "revid": "984922", "url": "https://it.wikipedia.org/wiki?curid=692739", "title": "Diga di Seyitler", "text": "La diga di Seyitler \u00e8 una diga della Turchia. Si trova nella provincia di Afyonkarahisar."}
{"id": "692740", "revid": "984922", "url": "https://it.wikipedia.org/wiki?curid=692740", "title": "Diga di Selevir", "text": "La diga di Selevir \u00e8 una diga della Turchia. Si trova nella provincia di Afyonkarahisar."}
{"id": "692741", "revid": "78273", "url": "https://it.wikipedia.org/wiki?curid=692741", "title": "Combustibile E85", "text": ""}
{"id": "692742", "revid": "767487", "url": "https://it.wikipedia.org/wiki?curid=692742", "title": "Diga di Bay\u0131nd\u0131r", "text": "La diga di Bay\u0131nd\u0131r \u00e8 una diga della Turchia. Si trova nella provincia di Ankara."}
{"id": "692743", "revid": "122112740", "url": "https://it.wikipedia.org/wiki?curid=692743", "title": "Antonio Maria Abbatini", "text": "Biografia.\nIn un primo tempo fu forse allievo dello zio Lorenzo e poi di Giovanni Maria e Giovanni Bernardino Nanino. Fu maestro di cappella della Cappella musicale Pia Lateranense della Basilica di San Giovanni in Laterano a Roma dal 1626 al 1628, passando 1629 nella Cattedrale della citt\u00e0 natale, dove spos\u00f2, il 30 ottobre 1631, Dorotea Giustini. Nel 1633 si trasfer\u00ec a Orvieto, iscrivendosi all'Accademia degli Assorditi e dirigendo la cappella musicale del Duomo. Fu ancora a Roma l'anno successivo e nuovamente a Citt\u00e0 di Castello, riprendendo servizio presso la cattedrale il 3 gennaio 1639.\nL'anno dopo era nuovamente a Roma, dove si fermer\u00e0 a lungo: maestro della cappella di Santa Maria Maggiore, con qualche interruzione, fino al 13 giugno 1677, ed ebbe il titolo di \u00abguardiano dei maestri\u00bb nel 1663, 1666 e nel 1669 nell'Accademia di Santa Cecilia. Ormai vecchio, prefer\u00ec tornare a Citt\u00e0 di Castello, sovrintendente della Cattedrale, per morirvi alla fine del 1679.\nProduzione.\nCompositore di opere, musica corale e sacra, \u00e8 considerato come uno dei principali precursori dello stile monumentale alto-barocco. Infatti pur coltivando la polifonia sacra si discost\u00f2 dallo stile estremamente rigido e severo che dominava in quel periodo e che si rifaceva alle composizioni di Giovanni da Palestrina. Abbatini era invece assai attratto dai nuovi caratteri dell'opera musicale, che prevedeva un apporto espressivo alla musica pi\u00f9 incentrato sulla drammaticit\u00e0, per coinvolgere maggiormente coloro che si avvicinavano ad essa.\nAbbatini fu dunque influenzato dalla \"Seconda pratica\" teorizzata da Claudio Monteverdi e fu pertanto anche operista, componendo vari lavori tra cui \"La comica del cielo\", \"Ione\" e soprattutto la prima opera lirica di argomento comico: \"Dal male il bene\", su libretto del futuro papa Clemente IX e caratterizzata dall'uso del recitativo secco.\nRiconoscimenti.\nNel 1931, per iniziativa del beato Carlo Liviero, vescovo di Citt\u00e0 di Castello, venne fondata la Schola Cantorum della Basilica Cattedrale, alla quale venne dato il nome di \"Schola Cantorum \"Anton Maria Abbatini\"\"; la corale \u00e8 diretta dal maestro Alessandro Bianconi."}
{"id": "692744", "revid": "599013", "url": "https://it.wikipedia.org/wiki?curid=692744", "title": "Diga di Cip", "text": "La diga di Cip \u00e8 una diga della Turchia. Si trova nella provincia di El\u00e2z\u0131\u011f."}
{"id": "692745", "revid": "767487", "url": "https://it.wikipedia.org/wiki?curid=692745", "title": "Diga di K\u0131z\u0131lsu", "text": "La diga di K\u0131z\u0131lsu \u00e8 una diga della Turchia. Si trova nella provincia di Burdur."}
{"id": "692746", "revid": "767487", "url": "https://it.wikipedia.org/wiki?curid=692746", "title": "Diga di Almus", "text": "La diga di Almus (Almus Baraj\u0131 in turco) \u00e8 una diga della Turchia. Si trova vicino alla citt\u00e0 di Almus (a 28 chilometri a sud di Tokat nel centro-nord della Turchia) e situata sul Kelkit, un tributario dello Ye\u015fil\u0131rmak, un fiume che sbocca sul Mar Nero. La diga ospita una centrale idroelettrica che ha una potenza di 27 megawatt (tramite tre alternatori da 9 megawatt ciascuno). Si trova in provincia di Tokat."}
{"id": "692748", "revid": "31789", "url": "https://it.wikipedia.org/wiki?curid=692748", "title": "Triticum", "text": "Il grano o frumento, arcaicamente anche trittico (con questi nomi si indica sia la pianta sia le cariossidi di tale pianta), \u00e8 un genere della famiglia graminacee, cereale di antica coltura, la cui area d'origine \u00e8 localizzata tra Mar Mediterraneo, Mar Nero e Mar Caspio.\nGeneralit\u00e0.\nIl termine \"grano\" deriva dal latino \"granum\" (cfr. tra l'irlandese \"gr\u00e0n\" e l'albanese \"gruni\", e tra il gotico \"kaurna\", l'alto-tedesco antico \"corn\" e l'inglese \"corn\"), dalla radice indoeuropea \"gar\"- (cfr. il sanscrito \"g'arati\") dal significato di \"triturare\", \"fregare\", \"scorticare\" da cui il greco antico \"g\u0177r-is\" (\u03b3\u1fe6\u03c1\u03b9\u03c2), \"fior di farina\" (lett. \"il cereale da macinarsi\"). \u00c8 anche possibile che \"grano\" derivi dalla radice \"ghar\"- (\"spargere\") e che quindi il sanscrito \"g'arati\" significhi \"la cosa che si sparge, si dissemina\".\nNe esistono cinque specie principali:\nLa legge italiana considera grano tenero e grano duro due variet\u00e0 merceologiche, le uniche che possano essere associate al termine generico \"frumento\".\nSistematica.\nClassificazione del frumento.\nLa classificazione del genere \"Triticum\" \u00e8 complessa ed \u00e8 stata oggetto di numerosi e successivi studi; quella di van Slageren \u00e8 la pi\u00f9 recente ed \u00e8 attualmente accettata dalla maggior parte degli studiosi. Inoltre, alcuni studiosi hanno suggerito l'unificazione del genere \"Aegilops\" con il genere \"Triticum\".\nPer queste ragioni \u00e8 possibile trovare citazioni di altre specie appartenenti al genere \"Triticum\", attualmente declassate al rango di sottospecie o assegnate al genere \"Aegilops\".\nIl genere \"Triticum\" comprende sei specie classificate in base al livello di ploidia (ossia al numero di cromosomi che compongono il genoma) e alla composizione genomica.\nDue specie sono diploidi con 14 cromosomi, due tetraploidi con 28 cromosomi e due esaploidi con 42 cromosomi.\nAlimentazione.\nIl grano duro e il grano tenero sono utilizzati per l'alimentazione umana. Dal grano duro si producono semole e semolati dai granuli grossi con spigoli netti, mentre dal grano tenero si ottengono farine dai granuli sottili e tondeggianti.\nLe farine di frumento, in generale, sono utilizzate per la panificazione, per la produzione di paste alimentari fresche o sottovuoto, di biscotti, di dolci, e altri prodotti da forno. Con le semole, ricavate dal grano duro, si producono pasta alimentare secca, alcuni tipi di pane, soprattutto nel sud Italia (famosi sono il pane di Altamura, di Cutro e di Castelvetrano), e prodotti da forno essiccati a lunga conservazione.\nLa legislazione italiana (Legge n. 580 del 1967) prevede che la pasta secca debba essere fabbricata solo ed esclusivamente con semola di grano duro. Qualsiasi aggiunta, anche se parziale, di grano tenero costituisce una frode. Non cos\u00ec per\u00f2 in altri Paesi in cui \u00e8 possibile utilizzare la farina di grano tenero anche per la pasta.\nDalle cariossidi si ricavano anche amido e, previa fermentazione, alcol.\nI principali componenti della farina sono l'amido e il glutine ed inoltre destrina, zuccheri, gomme, piccole quantit\u00e0 di sostanze grasse, sostanze minerali, fosfati, sostanze coloranti e vitamine.\nCon le moderne tecniche di macinazione, realizzate con laminatoi , dalla cariosside del frumento si separano come sottoprodotti: il germe, da cui si pu\u00f2 ricavare un olio (detto olio di frumento) di colore giallo-bruno, soggetto ad irrancidirsi facilmente ed impiegato soprattutto nella produzione dei saponi; la crusca, adatta all'alimentazione zootecnica o come integratore alimentare per le diete.\nCome prodotto di scarto, dalla coltivazione del grano deriva anche la paglia, impiegata per le lettiere dei bovini nelle stalle e per la fabbricazione della carta.\nColtivazione.\nLe variet\u00e0 note, derivate dalle specie maggiormente coltivate, sono numerosissime, nell'ordine di qualche migliaio. I frumenti teneri comprendono il maggior numero di variet\u00e0 e hanno la massima estensione colturale anche perch\u00e9 sono i soli in coltivazione nei paesi nordici. I grani duri, invece, sono pi\u00f9 tipici dei paesi con clima temperato caldo.\nL'Italia \u00e8 un forte produttore di frumento a motivo, tra l'altro, del clima favorevole a questa coltura. In Italia il frumento occupa circa il 35% dei seminativi, circa un terzo dell'intera superficie in rotazione agraria e il 70% della superficie coltivata a cereali.\nNella pratica agricola i frumenti si distinguono in invernenghi (o autunno-primaverili) e in marzuoli (o primaverili). Queste due definizioni si riferiscono al diverso ciclo vegetativo della pianta. I primi hanno un ciclo pi\u00f9 lungo e devono essere seminati prima dell'inverno, da met\u00e0 ottobre a met\u00e0 novembre. I secondi hanno un ciclo vegetativo pi\u00f9 breve e vengono seminati in marzo. In Italia si d\u00e0 la preferenza ai frumenti a lungo ciclo vegetativo e di norma si ripiega su quelli a breve ciclo solo quando l'andamento stagionale in autunno \u00e8 stato cos\u00ec sfavorevole da impedire gran parte delle semine in tempo utile.\nUna ricerca svolta su 108 diverse variet\u00e0 di grano duro, sia antiche che moderne, ha evidenziato che tutte le variet\u00e0 di grano duro possiedono la stessa capacit\u00e0 di mettersi in simbiosi micorriza con le specie fungine \"Funneliformis mosseae\" e \"Rhizoglomus irregulare\", che sono microrganismi benefici presenti nel suolo e che contribuiscono alla crescita della pianta permettendo di estrarre dal suolo le grandi quantit\u00e0 di nutrienti minerali fondamentali, a partire da fosforo e azoto.\nProduzione.\nLa produzione mondiale di frumento \u00e8 stata nel 2009 di 681,9 milioni di tonnellate, di cui 138,7 nella sola Unione Europea. Sempre nel 2009 i primi cinque produttori mondiali sono stati la Cina (115 mt), l'India (81 mt), la Russia (62 mt), gli Stati Uniti d'America (60 mt) e la Francia (38 mt).\nL'Italia produce annualmente circa otto milioni di tonnellate di frumento. Importanti produzioni provengono dalla provincia di Foggia, nota come il \"Granaio d'Italia\".\nIn Europa i Paesi pi\u00f9 forti produttori sono (nell'ordine) la Francia, la Germania, il Regno Unito, l'Italia, la Romania, la Spagna e l'Ungheria.\nIn America i maggiori produttori sono il Canada, gli Stati Uniti d'America e l'Argentina.\nIl volume di granaglie scambiato tra le nazioni in un anno \u00e8 di 244 milioni di tonnellate. Pi\u00f9 della met\u00e0 \u00e8 negoziato da Cargill, multinazionale con centro in Minnesota, e circa il 25-30% dalla Archer Daniels Midland (ADM).\nMolte sono le cause avverse che danneggiano la coltivazione del frumento, tra queste ci sono i parassiti.\nAvversit\u00e0.\nParassiti.\nI principali parassiti crittogamici sono le specie fungine del genere \"Puccinia\" (agenti causali della \"ruggine\") (vedi \"Basidiomiceti\"), \"Erysiphe\" (agenti causali dell'oidio o \"mal bianco\"), \"Fusarium\" (agenti causali della \"fusariosi della spiga\"), \"Gaeumannomyces\" (agenti causali del \"mal del piede\") e \"Ustilago\" (agenti causali del \"carbone\").\nLa \"carie\" del frumento \u00e8 dovuta a due specie di \"Tilletia\".\nUn parassita fungino, la \"Claviceps purpurea\", per quanto sia pi\u00f9 comune sulla segale (Segale cornuta), talvolta d\u00e0 origine anche sul grano, specialmente in quello duro, a speciali formazioni dette \"sclerozi\", che derivano dalla trasformazione dell'ovario in un corpo allungato, duro e di colore scuro. Gli sclerozi contengono composti alcaloidi molto tossici per l'uomo, per cui vi \u00e8 un limite legale di tolleranza pari all'1\u2030 di sclerozi nella massa.\nFitofagi.\nFra i fitofagi sono temibili le larve di alcuni \"elateridi\" (\"Agriotes lineatus\", \"Agriotes pilosus\", ecc.), alcune \"cimici\" (\"Aelia rostrata\", \"Aelia acuminata\"), lo \"Zabrus tenebrioides\" e le larve di alcune farfalle dei \"nottuidi\", tra cui \"Agrotis segetum\". Vi sono anche parassiti che danneggiano le cariossidi gi\u00e0 trebbiate ed immagazzinate, quali la calandra, le tignole ed il tenebrione.\nAgrotecnica.\nIl terreno viene prima preparato con un'aratura di bassa-media profondit\u00e0 (20\u201335\u00a0cm), poi viene erpicato per affinarne la superficie e infine concimato. La semina si effettua a ottobre-novembre per le \"colture invernali\" che necessitano di molta umidit\u00e0, per le altre colture la semina \u00e8 primaverile. Se la semina \u00e8 meccanizzata, avviene con una \"seminatrice a righe gravitazionale\", che distribuisce i chicchi in file parallele poco distanziate, interrandoli a una profondit\u00e0 regolare di 2\u20133\u00a0cm; per un ettaro sono necessari circa due quintali di semi. Altre fasi della lavorazione sono la concimazione invernale (fatta di solito solo con concimi contenenti azoto ammoniacale, meno dilavabile dalle frequenti piogge di questo periodo), di norma integrato con fosforo ma anche con potassio, il diserbo chimico a febbraio per distruggere le erbe infestanti. La pianta si sviluppa rapidamente in primavera (levata) e raggiunge un'altezza pari a 40\u201380\u00a0cm; a giugno le spighe sono mature. Un vecchio metodo per controllare la maturazione consiste nello schiacciare i semi con i denti, quando sono duri e ruvidi \u00e8 pronto per il raccolto.\nIl raccolto.\nConsiste nel taglio della pianta (mietitura) e nella separazione dei chicchi dalla paglia e dalla pula (trebbiatura). In genere queste due operazioni sono svolte contemporaneamente con l'impiego di una mietitrebbia.\nQualit\u00e0 e resa.\nNelle regioni a clima temperato freddo si coltiva il grano \"tenero\". Nelle regioni a clima temperato caldo si coltiva invece il grano \"duro\". La resa per ettaro pu\u00f2 variare sensibilmente in dipendenza di diversi fattori tra cui principalmente l'andamento climatico stagionale e la rotazione colturale effettuata. In media la resa \u00e8 25-90 q/ha (quintale/ettaro) per il grano tenero, 15-50 q/ha per il grano duro.\nVariet\u00e0 di frumento modificate geneticamente.\nNel 1974 fu ottenuta una mutazione di grano duro, il \"Creso\", irradiando con raggi X e raggi gamma la variet\u00e0 \"Senatore Cappelli\" (nome che il suo creatore Nazzareno Strampelli gli dette in onore del senatore Raffaele Cappelli, che gli aveva concesso i terreni per portare a termine le sue sperimentazioni). Il fusto del Creso risulta pi\u00f9 basso e dunque pi\u00f9 resistente all'allettamento, determinato dal vento, che rende difficoltosa la mietitura compromettendone la resa. Questo genere di modificazione genetica \u00e8 esclusa dall'applicazione della regolamentazione europea sugli organismi geneticamente modificati (OGM) in quanto \u00e8 stata ottenuta tramite mutagenesi.\nStoria.\nIl frumento fu tra le prime piante ad essere coltivate. Il centro della sua domesticazione \u00e8 stato identificato dagli archeologi in localit\u00e0 diverse dell'ampia area che dai rilievi iraniani e dalle montagne dell'Anatolia raggiunge la costa della Palestina, comprendendo la valle del Tigri e dell'Eufrate, area che per la sua forma \u00e8 stata definita la \"Mezzaluna Fertile\". Nella \"Mezzaluna\" il centro originario della coltura \u00e8 stato fissato da studiosi diversi in punti differenti. Gli ultimi studi, condotti comparando il corredo genetico dei frumenti selvatici tuttora esistenti e di quelli coltivati, hanno fissato la culla della coltivazione proprio nel centro geometrico della \"Mezzaluna fertile\" sui monti Karacadag, una catena posta tra l'alveo del Tigri e quello dell'Eufrate.\nArcheologi e storici hanno analizzato l'importanza che la coltura del frumento ha svolto per spingere le prime societ\u00e0 umane a forme di organizzazione pi\u00f9 complesse. Mentre gli ortaggi possono essere coltivati, infatti, anche attorno ad un campo di nomadi, il frumento, nelle condizioni climatiche della valle del Tigri-Eufrate, spinse i primi coltivatori a realizzare reti di canali per estendere la coltura, edificare le prime citt\u00e0 difese da mura per tutelare il raccolto nel corso dell'anno e organizzare eserciti per difendere dai nomadi il territorio irrigato dai canali faticosamente realizzati, oltre che per procurare gli schiavi per estendere i canali a nuove superfici. Il frumento ha costretto, in questi termini, l'uomo a organizzare la societ\u00e0 civile.\nL'assicurare alla citt\u00e0 di Roma il regolare approvvigionamento del grano divenne il cardine della politica dell'impero romano.\nIl frumento rientrava nelle abitudini alimentari della plebe romana, a differenza dei Siciliani, consumatori di \"hordeum\" (orzo) sulla base della tradizionale agronomia greca. Le abitudini della \"plebs\" romana indussero a promulgare la legge Terenzia Cassia volta a reperire frumento di buona qualit\u00e0.\nMercato del frumento.\nIl \"Wheat\" \u00e8 il contratto futures con cui si scambia il frumento sui mercati finanziari.\nFattori.\nIl prezzo del frumento \u00e8 influenzato dai seguenti fattori:\nGenetica.\nIl grano possiede il quadruplo dei geni di un essere umano. Un patrimonio genetico cos\u00ec ampio deriva dal fatto che il grano nasce della fusione di ben tre piante diverse, due graminacee e una pianta erbacea. Non \u00e8 per\u00f2 ancora chiaro perch\u00e9 si sia conservato un numero cos\u00ec alto di geni di ognuna delle specie di prigione\nLo spirito del grano.\nNel folklore europeo si suppone spesso che lo \"spirito del grano\" si incarni in diversi animali: lupo, cane, lepre, gatto, volpe, gallo, oca, quaglia, capra, vacca, maiale, cavallo. Quando si taglia il grano l'animale fugge davanti ai mietitori e se un mietitore si ammala si ritiene che sia inciampato per errore sullo \"spirito del grano\" che l'ha quindi punito. La persona che taglia le ultime spighe o l'ultimo covone prende il nome dell'animale e conserva talvolta il nome per tutto l'anno. Talvolta chi ha battuto l'ultimo covone rappresenta esso stesso l'animale. Queste incarnazioni zoomorfe dello spirito del grano mettono in evidenza il carattere sacramentale della cena del raccolto: per i mietitori si tratta dunque di un pasto sacramentale."}
{"id": "692749", "revid": "76652", "url": "https://it.wikipedia.org/wiki?curid=692749", "title": "Diga di Kesikk\u00f6pr\u00fc", "text": "La diga di Kesikk\u00f6pr\u00fc \u00e8 una diga della Turchia. Si trova nella provincia di Ankara."}
{"id": "692750", "revid": "767487", "url": "https://it.wikipedia.org/wiki?curid=692750", "title": "Diga di G\u00fcl\u00fc\u00e7", "text": "La diga di G\u00fcl\u00fc\u00e7 \u00e8 una diga della Turchia. Si trova nella provincia di Zonguldak."}
{"id": "692751", "revid": "767487", "url": "https://it.wikipedia.org/wiki?curid=692751", "title": "Diga di Tatlarin", "text": "La diga di Tatlarin \u00e8 una diga della Turchia. Si trova nella provincia di Nev\u015fehir."}
{"id": "692752", "revid": "984922", "url": "https://it.wikipedia.org/wiki?curid=692752", "title": "Diga di Buldan", "text": "La diga di Buldan \u00e8 una diga della Turchia. Si trova nel distretto di Buldan nella provincia di Denizli."}
{"id": "692754", "revid": "991694", "url": "https://it.wikipedia.org/wiki?curid=692754", "title": "Diga di Alt\u0131napa", "text": "La diga di Alt\u0131napa \u00e8 una diga della Turchia. Si trova nella provincia di Konya. Il fiume Meram (\"Meram \u00c7ay\u0131\"), tagliato da questa diga, si perde nei pressi della citt\u00e0 di Konya."}
{"id": "692755", "revid": "767487", "url": "https://it.wikipedia.org/wiki?curid=692755", "title": "Diga di Kurtbo\u011faz\u0131", "text": "La diga di Kurtbo\u011faz\u0131 \u00e8 una diga della Turchia. Si trova nella provincia di Ankara."}
{"id": "692756", "revid": "984922", "url": "https://it.wikipedia.org/wiki?curid=692756", "title": "Diga di Akkaya", "text": "La diga di Akkaya \u00e8 una diga della Turchia che si trova nella provincia di Ni\u011fde. Serve per l'irrigazione."}
{"id": "692757", "revid": "1522738", "url": "https://it.wikipedia.org/wiki?curid=692757", "title": "Diga di G\u00fcm\u00fc\u015fler", "text": "La diga di G\u00fcm\u00fc\u015fler (\"G\u00fcm\u00fc\u015fler Baraj\u0131\") \u00e8 una diga della Turchia. Si trova nella provincia di Ni\u011fde."}
{"id": "692758", "revid": "256896", "url": "https://it.wikipedia.org/wiki?curid=692758", "title": "Diga di Ona\u00e7 I", "text": "La diga d'Ona\u00e7 I \u00e8 una diga della Turchia che serve da tampone per evitare le esondazioni. La diga fu costruita per motivi di irrigazione. Si trova nella provincia di Burdur."}
{"id": "692759", "revid": "474175", "url": "https://it.wikipedia.org/wiki?curid=692759", "title": "Diga di Alt\u0131nyaz\u0131", "text": "La diga d'Alt\u0131nyaz\u0131 \u00e8 una diga della Turchia. Si trova nella provincia di Edirne. Il fiume tagliato dalla diga \u00e8 chiamato fiume Basamaklar (\"Basamaklar \u00c7ay\u0131\") che all'uscita della diga \u00e8 canalizzato per l'irrigazione (\"Sulama kanali\") e si getta nell'Ergene (\"Ergene Nehri\")."}
{"id": "692760", "revid": "767487", "url": "https://it.wikipedia.org/wiki?curid=692760", "title": "Ivittuut", "text": "Ivittuut (o Ivigt\u00fbt) \u00e8 un villaggio abbandonato della Groenlandia, fondato come villaggio minerario per l'estrazione di criolite ed ora disabitato; appartiene al comune di Sermersooq. Si trova presso la punta meridionale dell'isola, nel sud-ovest della Groenlandia; si affaccia su un fiordo che sbocca poi nel Mare del Labrador.\nIvittuut fu a capo di un comune, il comune di Ivittuut (il pi\u00f9 piccolo comune della Groenlandia dal 1950 al 2008), fondato il 18 novembre 1950, ma perse questo primato quando il villaggio si disabit\u00f2 e lo pass\u00f2 all'unico centro ancora attivo del comune, il porto di Kangilinnguit. Viste le esigue dimensioni e la scarsa popolazione, si pens\u00f2 di fondere il comune con quello vicino di Narsaq, ma non fu cos\u00ec: il 1\u00ba gennaio 2009 entr\u00f2 in vigore una riforma della suddivisione interna della Groenlandia, che abol\u00ec i precedenti comuni; il comune di Ivittuut si fuse con altri 4 (tra cui non c'era quello di Narsaq) a formare il vasto comune di Sermersooq, dove ancora oggi si trova il villaggio.\nNelle miniere di Ivittuut sono stati rinvenuti diversi minerali; i pi\u00f9 rilevanti, per i quali \u00e8 definita localit\u00e0 tipo, sono:"}
{"id": "692761", "revid": "640469", "url": "https://it.wikipedia.org/wiki?curid=692761", "title": "Diga di Akk\u00f6y", "text": "La diga d'Akk\u00f6y \u00e8 una diga della Turchia. Si trova nella provincia di Kayseri. Il fiume di Asarc\u0131k (\"Asarc\u0131k Deresi\") si perde nella depressione occupata da tre laghi (\"Yay G\u00f6l\u00fc\", \"Sobe G\u00f6l\u00fc\" e \"\u00c7\u00f6l G\u00f6l\u00fc\"). La diga \u00e8 a 8\u00a0km a sud ovest di Ye\u015filhisar tra le citt\u00e0 di Ye\u015filhisar e Develi."}
{"id": "692762", "revid": "767487", "url": "https://it.wikipedia.org/wiki?curid=692762", "title": "Diga di Sar\u0131msakl\u0131", "text": "La diga di Sar\u0131msakl\u0131 \u00e8 una diga della Turchia. Si trova nella provincia di Kayseri."}
{"id": "692763", "revid": "767487", "url": "https://it.wikipedia.org/wiki?curid=692763", "title": "Diga di S\u00fcrg\u00fc", "text": "La diga di S\u00fcrg\u00fc \u00e8 una diga della Turchia. Si trova nella provincia di Malatya."}
{"id": "692764", "revid": "125191443", "url": "https://it.wikipedia.org/wiki?curid=692764", "title": "Magic Tour", "text": "Il Magic Tour fu la quattordicesima e ultima tourn\u00e9e del gruppo rock britannico Queen, svoltasi in Europa nel 1986 e legata alla promozione del loro album \"A Kind of Magic\".\nStoria.\nIl Tour si svolse soltanto in Europa a causa dei dissapori che nacquero con gli USA dopo il video di \"I Want to Break Free\", che suscit\u00f2 molto clamore e fu censurato da MTV.\nIl tour part\u00ec in Svezia, a Stoccolma, e fin\u00ec nel Parco di Knebworth, il 9 agosto 1986 anche se in realt\u00e0 questa data fu fissata soltanto poco prima. Due esibizioni si svolsero nello stadio di Wembley, da dove venne tratto l'album \"Live at Wembley Stadium\".\nI Queen furono la prima band a suonare a Budapest, il 27 luglio al N\u00e9pstadion della capitale ungherese, cantando inoltre un brano locale, \"Tavaszi Szel Vizet Araszt\" (lo spettacolo venne immortalato l'anno successivo nel VHS \"Live in Budapest\", riedito nel 2012 in formato audio e video con il titolo \"\").\nInoltre, per ricordare i migliori momenti live della band in questo tour, la EMI pubblic\u00f2 alla fine del 1986 l'album dal vivo \"Live Magic\", testimonianza delle date a Wembley, Budapest e Knebworth.\nIl concerto veniva introdotto dalla presenza fissa della \"support band\" tedesca dei Craaft, cui episodicamente si aggiungevano o sostituivano altre band di apertura fra le quali gli Status Quo, gli INXS e The Alarm.\nCover.\nDurante il \"Magic Tour\", i Queen hanno incluso nella scaletta delle canzoni anche cinque cover:"}
{"id": "692766", "revid": "256896", "url": "https://it.wikipedia.org/wiki?curid=692766", "title": "Diga di Musa\u00f6z\u00fc", "text": "La diga di Musa\u00f6z\u00fc \u00e8 una diga della Turchia. Si trova nella provincia di Eski\u015fehir."}
{"id": "692767", "revid": "767487", "url": "https://it.wikipedia.org/wiki?curid=692767", "title": "Diga di G\u00f6lk\u00f6y", "text": "La diga di G\u00f6lk\u00f6y \u00e8 una diga della Turchia. Si trova nella provincia di Bolu."}
{"id": "692768", "revid": "767487", "url": "https://it.wikipedia.org/wiki?curid=692768", "title": "Diga di \u00c7ayg\u00f6ren", "text": "La diga di \u00c7ayg\u00f6ren \u00e8 una diga della Turchia. Si trova nella provincia di Bal\u0131kesir."}
{"id": "692769", "revid": "399", "url": "https://it.wikipedia.org/wiki?curid=692769", "title": "Diga di Damsa", "text": "La diga di Damsa \u00e8 una diga della Turchia. Si trova nella provincia di Nev\u015fehir."}
{"id": "692770", "revid": "984922", "url": "https://it.wikipedia.org/wiki?curid=692770", "title": "Diga di Mehmetli", "text": "La diga di Mehmetli \u00e8 una diga della Turchia. La diga ha cambiato nome dal vecchio di diga Kesiksuyu. Si trova nella provincia di Osmaniye, vicino alla provincia di Adana."}
{"id": "692773", "revid": "767487", "url": "https://it.wikipedia.org/wiki?curid=692773", "title": "Diga di Kad\u0131k\u00f6y", "text": "La diga di Kad\u0131k\u00f6y \u00e8 una diga della Turchia. Si trova nella provincia di Edirne."}
{"id": "692774", "revid": "767487", "url": "https://it.wikipedia.org/wiki?curid=692774", "title": "Diga di Kozan", "text": "La diga di Kozan \u00e8 una diga della Turchia. Si trova nella provincia di Adana."}
{"id": "692775", "revid": "984922", "url": "https://it.wikipedia.org/wiki?curid=692775", "title": "Diga di Kartalkaya", "text": "La diga di Kartalkaya \u00e8 una diga della Turchia. Si trova nella provincia di Kahramanmara\u015f."}
{"id": "692776", "revid": "76652", "url": "https://it.wikipedia.org/wiki?curid=692776", "title": "Diga di Porsuk", "text": "La diga di Porsuk \u00e8 una diga della Turchia. Si trova sul fiume Porsuk \u00c7ay\u0131 nella provincia di Eski\u015fehir."}
{"id": "692778", "revid": "984922", "url": "https://it.wikipedia.org/wiki?curid=692778", "title": "Diga di Enne", "text": "La diga d'Enne \u00e8 una diga della Turchia. Si trova nella provincia di K\u00fctahya."}
{"id": "692779", "revid": "76652", "url": "https://it.wikipedia.org/wiki?curid=692779", "title": "Diga di \u00d6merli", "text": "La diga d'\u00d6merli \u00e8 una diga della Turchia. Si trova nella provincia di \u0130stanbul."}
{"id": "692780", "revid": "767487", "url": "https://it.wikipedia.org/wiki?curid=692780", "title": "Diga di Devege\u00e7idi", "text": "La diga di Devege\u00e7idi \u00e8 una diga della Turchia. Il fiume di Devege\u00e7idi (\"Devege\u00e7idi \u00c7ay\u0131\" o fiume di Furtak\u015fa (\"Furtak\u015fa \u00c7ay\u0131\") sbocca nel Tigri a venti chilometri a valle della diga. Il lago \u00e8 alimentato da tre fiumi. Si trova nella provincia di Diyarbak\u0131r."}
{"id": "692781", "revid": "984922", "url": "https://it.wikipedia.org/wiki?curid=692781", "title": "Diga di Hasanlar", "text": "La diga di Hasanlar \u00e8 una diga della Turchia. Si trova nella provincia di D\u00fczce."}
{"id": "692782", "revid": "2192375", "url": "https://it.wikipedia.org/wiki?curid=692782", "title": "Diga di G\u00f6k\u00e7ekaya", "text": "La diga di G\u00f6k\u00e7ekaya \u00e8 una diga della Turchia. Si trova nella provincia di Eski\u015fehir. ha partecipato una serie di ditte italiane tra cui la societ\u00e0 Torno. questa diga e molte altre sull'Eufrate o sul Tigri sono state causa di attriti internazionali tra la Turchia e le nazioni vicino ad essa.\nFonti.\ntestimonianza di ingegneri"}
{"id": "692783", "revid": "767487", "url": "https://it.wikipedia.org/wiki?curid=692783", "title": "Diga di Atikhisar", "text": "La diga d'Atikhisar \u00e8 una diga della Turchia. Si trova nella provincia di \u00c7anakkale."}
{"id": "692784", "revid": "767487", "url": "https://it.wikipedia.org/wiki?curid=692784", "title": "Diga di Yalva\u00e7", "text": "La diga di Yalva\u00e7 \u00e8 una diga della Turchia. Si trova nella provincia di Isparta."}
{"id": "692785", "revid": "767487", "url": "https://it.wikipedia.org/wiki?curid=692785", "title": "Diga di Karamanl\u0131", "text": "La diga di Karamanl\u0131 \u00e8 una diga della Turchia. Si trova nella provincia di Burdur. Il fiume emissario della diga confluisce a 8\u00a0km a valle col ruscello di San (\"San Deresi\") per formare l'Eren \u00c7ay\u0131 che si getta nel lago endoreico di Burdur."}
{"id": "692786", "revid": "767487", "url": "https://it.wikipedia.org/wiki?curid=692786", "title": "Diga di Kara\u00e7omak", "text": "La diga di Kara\u00e7omak \u00e8 una diga della Turchia. Si trova nella provincia di Kastamonu."}
{"id": "692787", "revid": "599013", "url": "https://it.wikipedia.org/wiki?curid=692787", "title": "Diga di Kalecik (Elaz\u0131\u011f)", "text": "La diga di Kalecik \u00e8 una diga della Turchia. Si trova nella provincia di El\u00e2z\u0131\u011f."}
{"id": "692788", "revid": "1598738", "url": "https://it.wikipedia.org/wiki?curid=692788", "title": "Diga di Tahtak\u00f6pr\u00fc", "text": "La diga di Tahtak\u00f6pr\u00fc \u00e8 una diga della Turchia."}
{"id": "692789", "revid": "984922", "url": "https://it.wikipedia.org/wiki?curid=692789", "title": "Diga di Medik", "text": "La diga di Medik \u00e8 una diga della Turchia. Si trova nella provincia di Malatya."}
{"id": "692791", "revid": "599013", "url": "https://it.wikipedia.org/wiki?curid=692791", "title": "Diga di \u00c7o\u011fun", "text": "La diga di \u00c7o\u011fun \u00e8 una diga della Turchia. Si trova nella provincia di K\u0131r\u015fehir. Il fiume K\u0131z\u0131l\u00f6z\u00fc attraversa K\u0131r\u015fehir e si getta nel fiume K\u0131z\u0131l\u0131rmak."}
{"id": "692792", "revid": "767487", "url": "https://it.wikipedia.org/wiki?curid=692792", "title": "Diga di Korkuteli", "text": "La diga di Korkuteli \u00e8 una diga della Turchia. Si trova nella provincia di Antalya."}
{"id": "692793", "revid": "767487", "url": "https://it.wikipedia.org/wiki?curid=692793", "title": "Diga di Dodurga", "text": "La diga di Dodurga \u00e8 una diga della Turchia."}
{"id": "692794", "revid": "767487", "url": "https://it.wikipedia.org/wiki?curid=692794", "title": "Diga di \u00c7orum", "text": "La diga di \u00c7orum \u00e8 una diga della Turchia. Si trova nella provincia di \u00c7orum."}
{"id": "692795", "revid": "984922", "url": "https://it.wikipedia.org/wiki?curid=692795", "title": "Diga di Yap\u0131alt\u0131n", "text": "La diga di Yap\u0131alt\u0131n \u00e8 una diga della Turchia. Si trova nella provincia di Sivas."}
{"id": "692796", "revid": "984922", "url": "https://it.wikipedia.org/wiki?curid=692796", "title": "Diga di Maksutlu", "text": "La diga di Maksutlu \u00e8 una diga della Turchia. Si trova nella provincia di Sivas."}
{"id": "692797", "revid": "4252", "url": "https://it.wikipedia.org/wiki?curid=692797", "title": "Diga di Kaymaz", "text": "La diga di Kaymaz \u00e8 una diga della Turchia. Il villaggio di Kaymaz si trova nel distretto di Sivrihisar nella provincia di Eski\u015fehir. "}
{"id": "692798", "revid": "767487", "url": "https://it.wikipedia.org/wiki?curid=692798", "title": "Diga di Af\u015far", "text": "La diga d'Af\u015far \u00e8 una diga della Turchia. \u00c8 una diga di terra, costruita per l'irrigazione. Si trova nella provincia di Manisa."}
{"id": "692799", "revid": "767487", "url": "https://it.wikipedia.org/wiki?curid=692799", "title": "Diga di Atak\u00f6y", "text": "La diga d'Atak\u00f6y \u00e8 una diga della Turchia. Si trova nella provincia di Tokat. Si trova a valle della grande diga di Almus e fa da ausilio alla diga principale."}
{"id": "692800", "revid": "767487", "url": "https://it.wikipedia.org/wiki?curid=692800", "title": "Diga di Bal\u00e7ova", "text": "La diga di Bal\u00e7ova \u00e8 una diga della Turchia. Si trova nella provincia di \u0130zmir."}
{"id": "692801", "revid": "729019", "url": "https://it.wikipedia.org/wiki?curid=692801", "title": "Osso parietale", "text": "L'osso parietale \u00e8 un osso del neurocranio, pari e simmetrico. \u00c8 posto lateralmente e contribuisce a formare la volta cranica. Si articola con il parietale contro laterale lungo il piano sagittale mediano, formando la sutura sagittale.\nAspetto.\nLe ossa parietali sono ossa piatte a forma quadrangolare irregolare, concava verso l'interno; presentano quattro margini, quattro angoli e due superfici.\nFacce.\nLa \"faccia\" o \"superficie esterna\" \u00e8 la parete esocranica, convessa, dell'osso parietale. Pur essendo prevalentemente liscia, presenta centralmente un rilievo, la \"bozza parietale\", che indica la zona da cui \u00e8 cominciata l'ossificazione dell'osso, e due linee curve concave verso il basso denominate \"linee temporali superiore\" ed \"inferiore\". Queste sono rispettivamente le impronte della fascia temporale e dell'inserzione del muscolo temporale. Al di sopra di queste linee l'osso \u00e8 coperto dalla galea aponeurotica (o \"aponeurosi epicranica\"), al di sotto prende parte alla formazione della fossa temporale.\nInoltre, nella zona superiore dell'osso, si pu\u00f2 notare un foro vascolare incostante, di dimensioni e sede variabili, il \"foro parietale\" da cui fuoriescono delle emissarie del seno sagittale superiore per collegarsi a vasi del cuoio capelluto, e talvolta dell'arteria occipitale.\nLa \"faccia\" o \"superficie interna\" \u00e8 la parete intracranica, concava, dell'osso parietale. Su di essa sono presenti i solchi meningei medi, impronte dei vasi ramificate portandosi verso la linea sagittale superiore, e le impronte delle circonvoluzioni cerebrali. Lungo il margine superiore decorre la porzione parietale del \"solco del seno sagittale\", i cui margini danno attacco alla falce cerebrale. Vi sono inoltre presenti le impronte delle granulazioni aracnoidee del Pacchioni (meglio visibili in individui vecchi) e il foro parietale, se presente.\nMargini.\nIl \"margine sagittale\" \u00e8 il pi\u00f9 lungo e spesso, dentellato, per articolarsi con il parietale controlaterale, a formare la sutura sagittale.\nIl \"margine squamoso\", inferiore, \u00e8 suddivisibile in tre porzioni:\nIl \"margine frontale\" presenta delle profonde indentature ed \u00e8 assottigliato a spese della superficie esterna verso l'alto e dell'interna verso il basso. Si articola con l'osso frontale, formando met\u00e0 della sutura coronale. Il punto dove la sutura coronale si incontra con la sutura sagittale, forma una T detta bregma.\nIl \"margine occipitale\", profondamente dentellato, si articola con l'osso occipitale, formando met\u00e0 della sutura lambdoidea. Il punto dove la sutura sagittale incontra quella lambdoidea \u00e8 detto lambda, a causa della sua somiglianza con l'omonima lettera dell'alfabeto greco.\nAngoli.\nL\"'angolo frontale\" \u00e8 pressoch\u00e9 un angolo retto, e corrisponde al punto di incontro delle suture sagittale e coronale (bregma). Nel cranio fetale e per circa un anno e mezzo dopo la nascita, questa regione \u00e8 membranosa ed \u00e8 detta fontanella anteriore o bregmatica.\nL\"'angolo sfenoidale\", sottile e acuto, si inserisce nello spazio tra l'osso frontale e la grande ala dello sfenoide. Nella sua superficie interna \u00e8 marcato da un profondo solco, talvolta un canale, per le divisioni anteriori dell'arteria meningea media.\nL\"'angolo occipitale\" \u00e8 arrotondato e corrisponde al punto di incontro delle suture sagittale e lambdoidea (lambda). Questo regione nel feto \u00e8 membranosa ed \u00e8 detta fontanella posteriore o lambdoidea.\nL\"'angolo mastoideo\" \u00e8 tronco. Si articola con l'osso occipitale e con la porzione mastoidea del temporale, e presenta nella sua superficie interna un solco ampio e poco profondo, che ospita parte del seno trasverso.\nOssificazione.\nL'ossificazione del parietale \u00e8 membranosa e, differentemente da come si ritenesse una volta, non origina da un singolo centro, ma da due centri distinti, che per\u00f2 si fondono quasi subito. Tali centri appaiono presso l'eminenza parietale attorno alla settima-ottava settimana di vita fetale. L'ossificazione si estende gradualmente in maniera radiale dal centro verso i margini dell'osso. Il punto di inizio diverr\u00e0 in seguito la bozza parietale. Gli angoli sono quindi le ultime porzioni ad ossificarsi, ed \u00e8 per questo che esistono le fontanelle. L'ossificazione continua fino circa al secondo anno di vita, quando le fontanelle saranno definitivamente chiuse.\nOccasionalmente l'osso parietale \u00e8 suddiviso in due parti, superiore ed inferiore, da una sutura anteroposteriore.\nNegli altri animali.\nNei vertebrati non umani le ossa parietali formano tipicamente la parte posteriore o centrale del tetto cranico, essendo poste dietro le ossa frontali. In molti tetrapodi estinti erano delimitate posteriormente da un paio di \"ossa postparietali\" che potevano essere situate solamente nel tetto cranico oppure portarsi verso il basso, contribuendo alla formazione della porzione posteriore del cranio, a seconda della specie in oggetto. Nel tuatara ed in alcune lucertole viventi, oltre che in molte specie fossili, una piccola apertura, il forame parietale o pineale, \u00e8 posto tra le due ossa parietali o tra queste e le frontali. Quest'apertura \u00e8 il punto in cui \u00e8 localizzato un terzo occhio, lungo la linea mediana del cranio, molto pi\u00f9 piccolo dei due occhi principali."}
{"id": "692802", "revid": "767487", "url": "https://it.wikipedia.org/wiki?curid=692802", "title": "Diga di S\u00fclo\u011flu", "text": "La diga di S\u00fclo\u011flu \u00e8 una diga della Turchia."}
{"id": "692803", "revid": "984922", "url": "https://it.wikipedia.org/wiki?curid=692803", "title": "Diga di Asartepe", "text": "La diga d'Asartepe \u00e8 una diga della Turchia. Si trova nella provincia di Ankara."}
