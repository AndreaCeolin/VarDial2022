{"id": "665451", "revid": "1573940", "url": "https://it.wikipedia.org/wiki?curid=665451", "title": "Philantomba monticola", "text": "Il cefalofo azzurro (Philantomba monticola ) \u00e8 un piccolo cefalofo diffuso nelle foreste dell'Africa centrale e delle regioni meridionali del Sudafrica.\nTassonomia.\nAttualmente, gli studiosi riconoscono dodici sottospecie di cefalofo azzurro:\nDescrizione.\nIl cefalofo azzurro \u00e8 la pi\u00f9 piccola e una delle pi\u00f9 numerose e diffuse specie di cefalofo. Come altri suoi simili, questa piccola antilope ha un caratteristico corpo tozzo, grandi quarti posteriori, dorso arcuato e zampe brevi e snelle, tutti adattamenti che le consentono di muoversi con facilit\u00e0 tra la fitta vegetazione del sottobosco. Il nome \"duiker\", con cui i cefalofi sono noti in lingua inglese, \u00e8 una parola afrikaans che significa \u00abtuffatore\u00bb, e si riferisce all'abitudine, propria di questi animali, di tuffarsi tra la vegetazione se disturbati; nel cefalofo azzurro questo comportamento \u00e8 spesso accompagnato da un forte fischio simile a uno starnuto emesso dal maschio. Misura 55-90\u00a0cm di lunghezza, 32-41\u00a0cm di altezza al garrese e pesa 3,5-9\u00a0kg; la coda misura 7-13\u00a0cm. La colorazione del mantello, diversa da una localit\u00e0 all'altra, varia dal grigio ardesia al marrone scuro, talvolta con dei riflessi bluastri sul dorso, che hanno attribuito al cefalofo azzurro il nome comune. Le regioni inferiori sono biancastre, cos\u00ec come la parte inferiore della coda, dove i peli bianchi leggermente scompigliati riflettono la luce cos\u00ec bene che sullo scuro suolo della foresta questa parte del corpo, tenuta costantemente in movimento, sembra un piccolo lampo che si accende e si spegne.\nI cefalofi azzurri hanno occhi grandi, orecchie relativamente piccole e una larga bocca flessibile adattata a una dieta frugivora. I sessi sono simili ed entrambi possiedono brevi corna a forma di spina, che talvolta possono mancare nella femmina o essere nascoste da una breve cresta di peli. Le femmine possono essere leggermente pi\u00f9 grandi dei maschi. Tutti i cefalofi hanno un ottimo senso dell'olfatto e possiedono grandi e appariscenti chiandole preorbitali, simili a fessure, davanti agli occhi, impiegate nelle marcature odorose.\nDistribuzione e habitat.\nI cefalofi azzurri sono ampiamente diffusi, seppur in modo discontinuo, in tutta l'Africa centrale, orientale e meridionale, dalla Nigeria al Kenya, a est, ad Angola, Zambia, Malawi, Zimbabwe e alcune regioni del Mozambico centrale, a sud, nonch\u00e9 sulle isole di Zanzibar, Pemba e Mafia, e sull'isola di Bioko. Vivono anche in alcune zone del Sudafrica, bench\u00e9 sembri esserci una spaccatura nell'areale della specie, tra la popolazione sudafricana e quelle presenti in Zimbabwe e Mozambico.\nIl cefalofo azzurro abita una vasta gamma di foreste e habitat boschivi, tra cui foreste pluviali di pianura, foreste a galleria, aree coltivate arbustive costiere, fitte boscaglie e foreste di montagna fino a 3000 m di quota. Si incontra sia nelle foreste primarie che in quelle secondarie, e pu\u00f2 anche sopravvivere in piccole chiazze di foresta e boscaglia modificate o degradate, comprese quelle nei pressi degli insediamenti umani.\nBiologia.\nI cefalofi azzurri sono pi\u00f9 attivi all'alba e al tramonto e si nutrono soprattutto di frutta, cos\u00ec come di foglie, fiori, funghi, semi. Come altri cefalofi, talvolta seguono i branchi di scimmie e uccelli che si nutrono nella foresta, raccogliendo i frutti che lasciano cadere.\nIl cefalofo azzurro \u00e8 monogamo, con coppie che in apparenza rimangono unite per la vita e che vivono in un piccolo territorio, difeso dall'intrusione di altri cefalofi azzurri e regolarmente marcato con secrezioni odorose. La riproduzione pu\u00f2 avvenire in ogni periodo dell'anno, con un unico piccolo che nasce dopo una gestazione di 196-216 giorni. I piccoli sono in grado di correre mezz'ora dopo la nascita, sebbene di solito rimangano nascosti nel sottobosco per le prime settimane di vita. I cefalofi azzurri raggiungono la maturit\u00e0 sessuale all'et\u00e0 di un anno, quando abbandonano il territorio dei genitori, ed \u00e8 stato accertato che possano vivere fino a dieci anni.\nConservazione.\nIl cefalofo azzurro viene cacciato attivamente in tutto il suo areale e in molte aree \u00e8 uno dei pi\u00f9 importanti componenti del \"bushmeat\". Le specie di cefalofo sono particolarmente popolari tra i cacciatori, dal momento che sono facili da abbattere e trasportare, e da esse si ricava abbastanza carne da renderne proficua la cattura. Tuttavia, il cefalofo azzurro sembra essere in grado di sopportare la pressione venatoria in modo migliore della maggior parte delle specie pi\u00f9 grandi di cefalofo e attualmente \u00e8 sempre molto diffuso e numeroso.\nTra gli altri potenziali fattori di minaccia ricordiamo la distruzione dell'habitat dovuta all'abbattimento delle foreste per ricavare combustibile e materiale da costruzione, e per lasciare spazio all'agricoltura e agli insediamenti umani. L'abbattimento di alberi da frutta e l'uccisione di scimmie, in particolare, impoverisce l'habitat del cefalofo azzurro e la disponibilit\u00e0 di cibo. Sebbene questa specie, ancora una volta, tolleri meglio questi fattori di altre specie di cefalofo, tanto che riesce a sopravvivere spesso in una vasta gamma di habitat modificati dall'impatto umano, caccia e perdita dell'habitat uniti insieme potrebbero minacciare le popolazioni di alcune aree, portando a diminuzioni locali."}
{"id": "665452", "revid": "17655", "url": "https://it.wikipedia.org/wiki?curid=665452", "title": "So\u010da", "text": ""}
{"id": "665453", "revid": "1305772", "url": "https://it.wikipedia.org/wiki?curid=665453", "title": "E85", "text": ""}
{"id": "665454", "revid": "11497", "url": "https://it.wikipedia.org/wiki?curid=665454", "title": "Dialogo religioso", "text": ""}
{"id": "665455", "revid": "1610933", "url": "https://it.wikipedia.org/wiki?curid=665455", "title": "Blue duiker", "text": ""}
{"id": "665456", "revid": "4507", "url": "https://it.wikipedia.org/wiki?curid=665456", "title": "F&amp;L", "text": ""}
{"id": "665465", "revid": "125300193", "url": "https://it.wikipedia.org/wiki?curid=665465", "title": "L\u00e9o Delibes", "text": "Biografia.\nDelibes nacque nel 1836, figlio di un postino e di una musicista, ma anche nipote di un cantante lirico. Fu cresciuto dalla madre e dallo zio perch\u00e9 il padre mor\u00ec molto presto. Nel 1871, all'et\u00e0 di 35 anni, il compositore spos\u00f2 L\u00e9ontine Estelle Denain. Delibes mor\u00ec vent'anni dopo nel 1891 e fu sepolto nel cimitero di Montmartre a Parigi.\nA cominciare dal 1847, Delibes studi\u00f2 composizione al Conservatorio di Parigi come allievo di Adolphe Adam, l'autore del celeberrimo balletto \"Giselle\". Un anno dopo inizi\u00f2 a studiare canto, ma si dimostr\u00f2 molto pi\u00f9 capace come organista che come cantante.\nEbbe degli incarichi come accompagnatore per le prove e maestro del coro al \"Th\u00e9\u00e2tre Lyrique\", secondo maestro del coro all'Op\u00e9ra di Parigi (1864) e organista nella chiesa di Saint-Pierre-de-Chaillot tra il 1865 e il 1871.\nLa prima delle sue tante operette (ne scrisse circa una ogni anno) fu \"Deux sous le charbon\", scritta nel 1856 per le Folies-Nouvelles con Herv\u00e9 come tenore. \nDelibes arriv\u00f2 alla vera fama nel 1870 con il successo del balletto \"Copp\u00e9lia\" per il quale compose la musica. Il titolo si riferisce ad una bambola meccanica e prende spunto dal racconto fantastico \"L'uomo della sabbia\" di E.T.A. Hoffmann. Delibes scrisse la musica per altri balletti quali \"Sylvia\" (1876) e \"La Source\" (1866), che scrisse con L\u00e9on Minkus.\nDelibes compose anche varie opere liriche, l'ultima (completa) delle quali, la sontuosa e orientaleggiante \"Lakm\u00e9\" (1883), contiene, tra i vari numeri accattivanti, il famoso \"pezzo forte\" rappresentato dalla scena della protagonista, nota come \"L\u00e9gende du Paria\" o \"Aria delle Campanelle\", e il \"Duetto dei Fiori\", una barcarola. A quel tempo le sue opere liriche impressionarono \u010cajkovskij al punto tale che egli considerava Delibes molto pi\u00f9 capace di Brahms.\nNel 1867 Delibes compose \"Divertissement\" e \"Le Jardin Anim\u00e9\" per un revival del balletto di Joseph Mazilier/Adolphe Adam dal titolo \"Le Corsaire\". Scrisse una messa, una cantata su Algeri e compose operette e musiche di scena per il teatro, come le danze e arie per la pi\u00e8ce di Victor Hugo \"Le roi s'amuse\" (lo stesso dramma utilizzato anche da Verdi per il suo \"Rigoletto\").\nNel 1925 avvenne la prima assoluta del balletto \"Soir de f\u00eate\" su musiche di Delibes al Palais Garnier di Parigi dove nel 1931 arriva alla centesima recita.\nComposizioni.\n\"Missa brevis\" (1875)\nInfluenze.\n\u00c8 noto che il lavoro di Delibes influenz\u00f2 notevolmente compositori quali \u010cajkovskij, Saint-Sa\u00ebns e Debussy."}
{"id": "665475", "revid": "16758", "url": "https://it.wikipedia.org/wiki?curid=665475", "title": "Hockey Club Future Bolzano", "text": ""}
{"id": "665476", "revid": "113278689", "url": "https://it.wikipedia.org/wiki?curid=665476", "title": "Control Data Corporation", "text": "Control Data Corporation, o CDC, fu una societ\u00e0 pionieristica nel settore dei supercomputer. Durante gli anni sessanta svilupp\u00f2 i pi\u00f9 rapidi sistemi di calcolo del pianeta. Negli anni successivi perse il primato ma continu\u00f2 a sviluppare sistemi di calcolo fino agli anni '80 anche attraverso una societ\u00e0 sussidiaria creata appositamente per sviluppare i sistemi di supercalcolo. Durante gli anni '60 la CDC era una delle otto societ\u00e0 dedite allo sviluppo di supercomputer insieme a IBM, Burroughs, NCR, General Electric, Honeywell, RCA, e UNIVAC. CDC allora era molto conosciuta per i suoi sistemi sebbene la sua fama attualmente sia ampiamente dimenticata.\nOrigini della societ\u00e0: Dalla Seconda Guerra mondiale al 1957.\nDurante la Seconda guerra mondiale la marina statunitense riun\u00ec alcuni team di ingegneri per sviluppare delle macchine per forzare i codici crittografici tedeschi e giapponesi. Uno di questi team lavorava nell'aerea di Washington, DC. Dopo la fine della guerra la marina era preoccupata del fatto che il team di ingegneri si disperdesse nelle societ\u00e0 del paese e quindi inizi\u00f2 a cercare un modo per mantenere unito il team.\nInfine al marina trovo la soluzione. John Parker proprietario della Chase Aircraft a Saint Paul nel Minnesota stava per perdere tutte le commesse per via della fine della guerra. La marina contatt\u00f2 Parker e gli propose di assumere il team di ingegneri nella sua societ\u00e0 per sviluppare alcuni progetti per la marina. Parker era dubbioso dato che la marina non voleva specificare esattamente cosa avrebbe dovuto sviluppare il team ma dopo una serie di riunioni con ufficiali ad alto livello della marina Parker accett\u00f2 e ospit\u00f2 il team nella sua azienda. Il risultato dell'accordo fu la Engineering Research Associates (ERA), una societ\u00e0 a contratto che lavorava ad alcuni progetti apparentemente slegati dalla marina durante gli anni cinquanta.\nUno di questi progetti fu l'ERA 1103 il primo computer scientifico ad avere un certo successo commerciale. Il sistema fu sviluppato per la marina e in teoria sarebbe servito per forzare dei codici cifrati. All'inizio degli anni '50 al Congresso degli Stati Uniti d'America si svilupp\u00f2 un dibattito su chi realmente possedesse l'ERA e sulle funzioni della societ\u00e0. Dai dibattiti e dalle cause legali che ne seguirono l'azienda venne vuotata sia dei capitali che degli obiettivi iniziali. Nel 1952 Parker vendette l'ERA alla Remington Rand.\nSebbene la Rand avesse acquistato l'intera ERA e stesse portando avanti lo sviluppo dei nuovi prodotti in realt\u00e0 la Rand era interessata principalmente all'unit\u00e0 di memorizzazione a tamburo sviluppata dall'ERA. Poco dopo la Rand si fuse con la Sperry Corporation e divenne la Sperry Rand. Nel processo di fusione l'ERA divenne una divisione dell'UNIVAC. All'inizio per l'ERA la fusione non port\u00f2 grandi cambiamenti, la societ\u00e0 utilizza gli ingegneri per risolvere i problemi dei progetti seguiti dalla societ\u00e0. Tuttavia uno dei maggiori progetti mosso dall'UNIVAC all'ERA l'UNIVAC II fu soggetto a continui ritardi e fece cambiare la gestione della divisione.\nMentre la gestione da \"grande societ\u00e0\" invadeva l'ERA e ne stravolgeva l'organizzazione interna i fondatori dell'ERA decisero che era giunta l'ora di abbandonare la societ\u00e0 e nel 1957 fondarono la Control Data in un magazzino di Minneapolis al 501 Park Ave dove installarono anche il loro primo negozio. Tra i membri della CDC William Norris fu scelto all'unanimit\u00e0 come CEO mentre Seymour Cray venne designato ingegnere capo, sebbene non avrebbe ricoperto subito la carica dato che Cray stava terminando il progetto Naval Tactical Data System (NTDS) per la marina e Norris non volendo inimicarsi la marina concord\u00f2 con l'ingegnere che avrebbe abbandonato l'ESA solo al termine del progetto.\nPrimi progetti: L'epoca Cray.\nCDC inizialmente vendeva componenti per elaboratori elettronici per altre societ\u00e0. Quando Cray si uni alla societ\u00e0 inizi\u00f2 lo sviluppo di una piccola macchina a transistor a 6 bit chiamata Little Character per verificare la bont\u00e0 delle sue idee sulle architetture per un elaboratore elettronico ad alte prestazioni. Il LIttle Character si dimostr\u00f2 un progetto valido e ne venne realizzata una versione a 48 bit basata sul 1103 riprogettato per utilizzare massicciamente i transistor. La macchina venne chiamata CDC 1604, venne realizzata la prima versione nel 1959 e la Marina Statunitense ne acquist\u00f2 il primo esemplare nel 1960. Il nome 1604 deriva dal nome originario del sistema (1103) con l'aggiunta del civico (501) dello stabilimento. Una versione a basso costo a 12 bit venne prodotta con il nome di CDC 160A e probabilmente \u00e8 il primo minicomputer della storia. Il 160A era notevole per l'epoca dato che fu costruito per entrare in un cabinet standard per ufficio, una cosa inusuale all'epoca. Una nuova versione dell'architettura 1604 fond\u00f2 i sistemi CDC 3000, che vennero venduti durante gli anni 60.\nCray subito dopo inizi\u00f2 lo sviluppo di un sistema che si proponeva l'obiettivo di diventare il supercomputer pi\u00f9 rapido del mondo, il sistema doveva avere prestazioni 50 volte superiori a quelle del 1604. Un cos\u00ec ambizioso programma richiedeva una radicale modifica dell'architettura e per questo il progetto richiese di poter lavorare in pace in un laboratorio lontano dalla sede principale. Norris discusse a lungo con Cray ma alla fine nel 1962 acconsent\u00ec alla creazione di un laboratorio a Chippewa Falls nel Wisconsin anche perch\u00e9 Cray aveva minacciato di abbandonare il progetto.\nL'accesso al laboratorio era consentito solo su invito e lo stesso presidente Bill Norris non era ammesso senza un invito preventivo. here.)\nPeriferiche CDC.\nAll'inizio degli anni 60 Norris decise che era necessario aumentare la dimensione della CDC per raggiungere una \"massa critica\" in modo da poter competere ad armi pari con l'IBM. Per ottenere questo inizi\u00f2 un'aggressiva campagna di acquisto di compagnie legate al settore delle periferiche. Il suo obiettivo era competere con IBM fornendo dei prodotti del 10% pi\u00f9 rapidi a un costo del 10% inferiore. Una strada non facile da seguire.\nUna delle prime periferiche vendute fu un nastro trasportatore sviluppato dalla divisione Peripherals Equipment. Il tape drive poteva essere utilizzato in altri progetti della societ\u00e0 ma si pose il problema di come suddividere i guadagni derivati dalla vendita interna del tape drive. Dopo alcune discussioni si decise di suddividere il guadagno equamente tra la divisione Peripherals Equipment e quella che acquistava il tape drive. Lo stesso principio venne applicato per gli altri prodotti.\nIl nastro trasportatore fu seguito dal lettore di schede 405 e dal punzonatore di schede 415. In seguito vennero prodotti una serie di lettori di nastri, stampanti a tamburo e altre periferiche prodotte internamente. Le stampanti inizialmente erano sviluppate tramite l'utilizzo di componenti Holly Carburetor, una societ\u00e0 di Rochester nei sobborghi di Detroit. In seguito la CDC realizz\u00f2 una compagnia con la Holly dal nome Holly Computer Products. Holly in seguito vendette la propria quota della societ\u00e0 a CDC creando la divisione Rochester.\nNorris era molto interessato al mercato legato alle macchine preposte alla lettura delle schede perforate, un settore dove IBM dominava. Infine Norris decise di comprare la Rabinow Engineering, una societ\u00e0 pioniera nell'optical character recognition (OCR). L'idea era di saltare l'intera fase di creazione delle schede perforate, voleva realizzare un sistema che permettesse all'operatore di inserire semplicemente un foglio scritto con un carattere noto per permettere l'inserimento dei dati nella macchina. Dato che una pagina poteva contenere molte pi\u00f9 informazioni rispetto a una scheda questo avrebbe permesso un notevole risparmio. Quella che sembrava un'operazione semplice, in realt\u00e0 si rivel\u00f2 molto difficile. Il riconoscimento automatico dei caratteri era molto impreciso e quindi non commercializzabile. La CDC divenne uno dei maggiori competitori del riconoscimento automatico ma questo era un settore di nicchia del mercato, mentre l'obiettivo di invadere il settore dell'inserimento automatico dei dati fall\u00ec e la CDC lo abbandono nel 1976.\nQuando si rese evidente che le schede perforate non sarebbero state soppiantate facilmente, si rese necessario recuperare rapidamente mercato nel settore. Il lettore 405 rimaneva in produzione ma era una macchina costosa da produrre e quindi la CDC decise di acquistare la Bridge Engineering, una societ\u00e0 che aveva una linea di lettori di schede perforate economiche e ad alta velocit\u00e0. Tutti i lettori di schede perforate vennero raggruppati nella divisione Valley Forge dopo che la societ\u00e0 Bridge fu trasferita nella nuova fabbrica. La Valley Forge e la divisione Rochester con la partecipazione della National Cash Register formarono la Computer Peripherals Inc (CPI), una societ\u00e0 nata per condividere i costi di produzione tra le due societ\u00e0. In seguito si \u00e8 unita anche la ICL. Nel 1982 comunque la divisione Rochester venne venduta alla Cetronics.\nUn effetto secondario indesiderato del tentativo di Norris di diversificare la societ\u00e0 fu la creazione di molti centri di supporto per le attivit\u00e0 che svolgevano lavori le piccole divisioni che non potevano permettersi un computer. Nel 1965 molti dirigenti consigliarono il CEO di liquidare i centri che non erano in attivo dato che generavano notevoli perdite. Norris non era convinto della soluzione e prefer\u00ec emanare delle circolari che imponevano un taglio dei costi piuttosto che la chiusura dei centri non redditizi.\nIl CDC 6600.\nIntanto nel laboratorio di Chippewa, Seymour Cray, Jim Thornton e Dean Roush con un team di 34 ingegneri (loro compresi) avevano continuato lo sviluppo della nuova architettura. Nel 1964 venne presentato il CDC 6600, un sistema talmente potente da essere dieci volte pi\u00f9 rapido della concorrenza. Il 6600 aveva una CPU con molteplici unit\u00e0 funzionali asincrone e aveva 10 processori per l'I/O che gestivano le comunicazione esterna, il controllo dei lettori magnetici e delle schede perforate, permettendo al processore di preoccuparsi solamente dell'elaborazione dei dati. Utilizzando un compilatore scritto appositamente si potevano ottenere 0.5 MegaFLOPS mentre con del codice assembly opportunamente ottimizzato si arrivava a 1 MegaFLOPS. Una versione pi\u00f9 lenta chiamata CDC 6400 venne presentata e in seguito venne presentato il CDC 6500 una versione biprocessore del CDC 6400. Cray inizi\u00f2 lo sviluppo di una linea pi\u00f9 rapida di sistemi che venne chiamata 6800.\nPoco dopo la presentazione del 6600 l'IBM si rese conto della presenza della CDC sul mercato. In quel periodo Thomas J. Watson, Jr. CEO IBM chiese \"Come pu\u00f2 questa compagnia di solo 34 persone - compresi i fondatori - batterci dato che abbiamo migliaia di dipendenti?\" Cray rispose \"Tu hai risposto alla tua domanda\". Nel 1965 IBM avvi\u00f2 un progetto per sviluppare un sistema pi\u00f9 rapido del 6600 e lo chiam\u00f2 ACS. Duecento persone furono riunite sulla costa ovest degli Stati Uniti per sviluppare il progetto. Venne replicata l'idea di un laboratorio separato come quello di Cray per permettere agli ingegneri di lavorare con tranquillit\u00e0. Il progetto produsse un'interessante architettura che per\u00f2 non era compatibile con la serie System/360 una linea di grande successo per IBM. Il progetto venne modificato per renderlo compatibile con la linea System/360 ma questo compromise le prestazioni del sistema e il progetto ACS venne cancellato nel 1969 senza produrre nessun sistema.\nDopo poco l'IBM annunci\u00f2 che a breve sarebbe stata disponibile una versione della linea System/360 veloce quanto il 6600, questa macchina venne chiamata Modello 92. Il modello 92 in realt\u00e0 non esisteva, IBM mise in giro la voce per bloccare le vendite del 6600. Norris fiut\u00f2 l'inganno e l'anno successivo si rivolse all'antitrust per concorrenza sleale. IBM fu condannata a pagare 600 milioni di dollari e dovette dismettere la Service Bureau Corporation, una sussidiaria IBM che svolgeva elaborazioni elettroniche per altre societ\u00e0.\nDurante lo sviluppo del progetto 6600 venne avviato anche il \"Project SPIN\" un sistema che prevedeva la realizzazione di hard disk ad alta velocit\u00e0. In quel periodo non era chiaro se i dischi potessero rimpiazzare le memorie e se potessero venir utilizzati come supporti removibili per trasportare i dati. Il progetto SPIN esplor\u00f2 entrambe le possibilit\u00e0 e svilupp\u00f2 dei dischi da 28 pollici (71 centimetri) per le altre prestazioni e dei dischi da 14 pollici (35.5 centimetri) per i supporti rimovibili. In seguito il mercato dei dischi che il progetto SPIN aveva analizzato divenne un mercato molto importante.\nIl CDC 7600 e l'8600.\nLo stesso mese che la CDC vinse la causa contro l'IBM present\u00f2 anche la sua nuova macchina il CDC 7600 (il modello 6800). Cray aveva iniziato la sua progettazione ancora prima della messa in vendita del 6600 e questo gli aveva permesso di realizzare una macchina matura. La macchina aveva un clock quattro volte pi\u00f9 rapido del 6600 e aveva una banda passante di I/O quadrupla rispetto al 6600. La macchina utilizzava una struttura a pipeline per incrementare la velocit\u00e0 di elaborazione. In un processore con pipeline i dati erano elaborati come in una catena di montaggio, ogni unit\u00e0 eseguiva solo un'operazione di quelle necessarie per eseguire un'istruzione e tutte le unit\u00e0 funzionali erano sempre attiva dato che in realt\u00e0 il processore elaborava pi\u00f9 istruzioni contemporaneamente. Questa catena di montaggio era limitata dal dover essere in grado di eseguire correttamente anche l'istruzione pi\u00f9 lenta ma comunque nel complesso la tecnica forniva un miglioramento delle prestazioni. L'elevata complessit\u00e0 della macchina rese il sistema poco affidabile e questo danneggi\u00f2 la reputazione della CDC.\nDopo, Cray inizi\u00f2 a sviluppare il progetto CDC 8600. L'8600 era in sostanza formato da quattro CPU 7600 inserite in una singola macchina molto compatta. La struttura molto compatta della macchina permise di realizzare dei collegamenti molto corti e questo combinato con una nuova tecnologia permise di innalzare la frequenza di clock. Questo combinato con l'utilizzo di memorie molto veloci avrebbe dovuto produrre una macchina molto veloce. L'8600 era una macchina della \"vecchia scuola\" e quindi era composta da componenti discreti saldati su circuiti stampati. L'8600 era formata da moltissimi componenti con moltissime saldature e bastava una saldatura sbagliata per rendere la macchina inaffidabile. L'8600 non funzionava correttamente, era troppo complesso per essere affidabile e Cray comunic\u00f2 a Norris che era necessario una riprogettazione da zero della macchina. Norris rifiut\u00f2 l'idea essendo troppo costosa una riprogettazione della macchina e insistette per lo sviluppo dell'attuale modello.\nLo STAR e il Cyber.\nOltre alla progettazione dell'8600 la CDC aveva in cantiere lo sviluppo dello STAR sotto la direzione dell'ex-collaboratore di Cray Jim Thornton. A differenza dell'8600 che non era altro che quattro 7600 in una scatola lo STAR analizzava una nuova architettura per velocizzare le elaborazioni. Lo STAR si basava su processori vettoriali per le elaborazioni. In un sistema vettoriale il processore \u00e8 in grado di accettare come parametro per le istruzioni non solo delle locazioni di memoria ma anche dei vettori contenenti centinaia o migliaia di dati da elaborare. In sostanza quando la macchina doveva elaborare molti dati con la stessa istruzione utilizzava un'istruzione vettoriale. La macchina decodificava l'istruzione e sapeva che l'insieme indicato andava elaborato con la stessa istruzione e quindi non doveva passare il tempo a decodificare istruzioni identiche dato che sapeva gi\u00e0 che cosa fare dei dati. Inoltre il sistema poteva caricare i dati in modo efficiente dato che non doveva leggere un singolo dato ma sapeva di dover leggere un ampio insieme di dati e quindi poteva utilizzare delle tecniche di caricamento parallelo per aumentare la banda dalla memoria. Questo permetteva ad una macchina pi\u00f9 lenta del CDC 7600 nelle normali operazioni di superarla in molte applicazioni.\nI due progetti competevano per i fondi e alla fine degli anni '60 Norris decise che l'azienda non poteva sostenere lo sviluppo di due macchine contemporaneamente e fece diventare l'8600 un progetto secondario. Cray decise di abbandonare la societ\u00e0 nel 1972 e fond\u00f2 la Cray Research. Norris decise di supportare Cray e invest\u00ec nella societ\u00e0 del denaro. Il progetto 8600 venne cancellato nel 1974 e nello stesso anno venne prodotto lo STAR. Lo STAR venne venduto anche come Cyber 203 ma le prestazioni della macchina nelle applicazioni reali erano inferiori alle aspettative. Jim Thornton abbandon\u00f2 la CDC per fondare la Network Systems Corporation.\nDiverse varianti dell'architettura 6600/7600 vennero prodotte con diversi prezzi e diverse prestazioni sotto il nome di CDC Cyber la linea principale della CDC degli anni '70. Questa linea includeva una versione migliorata dell'architettura STAR chiamata Cyber 205 che forniva prestazioni decisamente pi\u00f9 soddisfacenti. Nello stesso periodo Cray termin\u00f2 lo sviluppo del Cray-1 una macchina basata sulla stessa tecnica vettoriale dell'architettura STAR ma con un'architettura molto efficiente che forniva prestazioni molto elevate. Le vendite dello STAR erano molto modeste e la CDC costru\u00ec la serie Cyber 200/205 che comunque riusc\u00ec a fornire una certa concorrenza a Cray.\nCDC inoltre svilupp\u00f2 alcuni progetti speciali per i suoi clienti, questi progetti portarono allo sviluppo di alcuni sistemi riservati. Il CDC Advanced Flexible Processor (AFP), conosciuto anche come CYBER PLUS era uno di questi sistemi, ne vennero prodotti solamente uno o due esemplari.\nETA Systems, hard disk e la fine della CDC.\nCDC decise di abbandonare il settore dei supercomputer e Norris giunse alla stessa conclusione di Cray, la societ\u00e0 era moribonda e incapace di sviluppare prodotti innovativi. Norris cre\u00f2 una societ\u00e0 spinoff della CDC per lo sviluppo di supercomputer che chiam\u00f2 ETA Systems. L'obiettivo della societ\u00e0 era sviluppare una macchina da 10 GigaFLOPS, 40 volte le prestazioni del Cray-1. ETA non riusc\u00ec a raggiungere gli obiettivi previsti con l'ETA10 ma comunque realizz\u00f2 una delle macchine pi\u00f9 veloci del mercato e riusc\u00ec a venderne alcune. La CDC cerc\u00f2 di vendere l'ETA ma con pochi risultati. Infine nel 1989 la maggior parte degli impiegati furono licenziati e i rimanenti vennero incorporati nella CDC.\nIl mercato dei supercomputer in quel periodo era invaso da costruttori Giapponesi e dato che il mercato era limitato CDC decise che era meglio cercare un nuovo mercato in cui investire. Un mercato in forte crescita in quel periodo era quello degli hard disk soprattutto di quelli legati all'utilizzo sui personal computer che dalla met\u00e0 degli anni 80 iniziavano a includere hard disk. CDC grazie alla sua unit\u00e0 Magnetic Peripherals, (una unit\u00e0 che inizialmente era in collaborazione con la Honeywell) era una delle maggiori aziende del settore. La serie Wren fu molto popolare all'epoca tra gli utenti di fascia alta. CDC insieme a Compaq e Western Digital svilupp\u00f2 lo standard che port\u00f2 all'attuale standard ATA. Lo standard venne sviluppato per standardizzare i componenti e ridurre i costi.\nStranamente CDC decise di abbandonare il mercato degli hard disk nel 1988 e utilizz\u00f2 l'unit\u00e0 Magnetic Peripherals per realizzare la societ\u00e0 Imprimis che l'anno successivo venne acquisita da Seagate Technology che in quel momento era poco presente nei dispositivi di fascia alta. Quello che rimaneva della CDC divenne la Syntegra (USA) una sussidiaria del gruppo BT, la BT Global Service. Le attivit\u00e0 non legate all'informatica divennero la Ceridian Corporation."}
{"id": "665479", "revid": "767487", "url": "https://it.wikipedia.org/wiki?curid=665479", "title": "Il vedovo", "text": "Il vedovo \u00e8 un film del 1959 diretto da Dino Risi.\nTrama.\nIl commendatore Alberto Nardi \u00e8 un giovane industriale romano, megalomane ma dalle scarse capacit\u00e0. \u00c8 sposato con la ricca Elvira Almiraghi, donna d'affari milanese di successo, abile e spregiudicata, alla quale il marito, perennemente assediato dai creditori, si rivolge quando ha bisogno di firme per cambiali o nuovo denaro per le sue fallimentari iniziative. La coppia abita assieme in un appartamento nella torre Velasca a Milano. Elvira, saggiamente, ha smesso ormai di sussidiare il marito e, con fare canzonatorio, lo punzecchia chiamandolo \"cretinetti\". La donna, tuttavia, dietro anonimato, presta continuamente denaro al marito, a condizioni usurarie, tramite il commendator Lambertoni, suo intermediario. Impossibilitato a saldare le pressanti scadenze di debiti, interessi, cambiali, e sostenendo comunque uno stile di vita agiato per salvare in pubblico il suo status di uomo d'affari, Alberto Nardi vive in uno stato di continua tensione, che l'ha gi\u00e0 portato in passato all'esaurimento nervoso e a un ricovero in clinica. Alberto ha anche un'amante, Gioia, una donna giovane e ingenua.\nNardi ha urgente bisogno di altri soldi prestati da Lambertoni anche per poter tenere a galla la sua ditta di ascensori, sempre pericolosamente vicina alla bancarotta, dove da mesi non paga gli stipendi agli infuriati operai. Nessun istituto di credito \u00e8 disposto a concedere prestiti a Nardi senza la garanzia della moglie, proprietaria di un patrimonio di oltre un miliardo di lire dell'epoca, la quale per\u00f2 si rifiuta. Dopo l'ennesima discussione su una cambiale da firmare, con conseguente umiliazione pubblica, Nardi, di fronte al deciso rifiuto di lei, ripiomba nuovamente in uno stato nevrastenico, e minaccia di compiere un gesto estremo, mentre Elvira si dirige con l'autista alla stazione ferroviaria per prendere un treno notturno che parte per la Svizzera, dove \u00e8 diretta a far visita alla madre. Il mattino seguente, la notizia di una tragedia compare sui giornali: il treno della sera precedente diretto in Svizzera ha avuto un incidente e si apprende che la carrozza prenotata da Elvira \u00e8 precipitata nel lago. Non ci sono superstiti. Nardi conclude, come fan tutti, che Elvira dev'essere perita, ritrovandosi improvvisamente erede del patrimonio miliardario della moglie, e quindi pu\u00f2 saldare tutti i debiti.\nNella casa di campagna dove \u00e8 vissuta Elvira viene allestita, con grande sfarzo, una veglia funebre, alla quale prendono parte moltissime persone, in attesa dell'arrivo della salma, che i sommozzatori dovrebbero recuperare. Prendono parte alla commemorazione della defunta amici, come il commendator Fenoglio; una prefica staziona nella stanza allestita per la camera ardente; il celebre cantante Rabagliati viene assunto per cantare al funerale. Ma accade l'incredibile quando, a serata inoltrata, Elvira appare, viva e vegeta, accompagnata dall'autista. \u00c8 stata una telefonata del marchese Stucchi, collaboratore del marito, ad averle fatto perdere il treno, salvandole la vita.\nNardi, che in poche ore di vedovanza \u00e8 gi\u00e0 riuscito a compiere una speculazione disastrosa, acquistando una zolfatara col denaro della moglie, si ritira in convento per alcuni giorni, onde evitare nuovamente l'assedio dei creditori. A padre Agostino che lo saluta in partenza, Alberto comunica di avere ora le idee chiare, ritemprato dall'agreste \"buen retiro\". In realt\u00e0, come comunica una volta tornato in fabbrica allo zio, al marchese Stucchi e all'ingegnere Fritzmayer, egli ha deciso di organizzare l'omicidio di Elvira: un incidente che, simulando un blackout, faccia precipitare la moglie nel vuoto dell'ascensore della Torre Velasca, sfruttando il brevetto dell'ingegnere tedesco, gi\u00e0 rivelatosi pericolosamente difettoso. Ma, ennesima beffa, a causa dell'inettitudine dei suoi complici, sar\u00e0 proprio Nardi a morire, precipitando nella tromba dell\u2019ascensore.\nProduzione.\nIl soggetto del film \u00e8 in parte ispirato al caso Fenaroli, anche noto come Mistero di via Monaci, in cui un imprenditore edile in difficolt\u00e0 fu accusato di aver organizzato la morte della moglie per incassarne l'assicurazione sulla vita.\nCritica.\n\"\u00abPiccola ma riuscita commedia... Risi rivela un insolito black humour\u00bb\" **\u00bd \nRemake.\nNel 2013 \u00e8 uscito il remake \"Aspirante vedovo\", diretto da Massimo Venier e interpretato da Fabio De Luigi e Luciana Littizzetto. Il film \u00e8 stato distribuito nelle sale italiane a partire dal 10 ottobre 2013.\nCensura.\n\"Il vedovo\", che usc\u00ec nei cinema italiani nel 1959, fu revisionato dalla Commissione per la revisione cinematografica del Ministero per i beni e le attivit\u00e0 culturali con i seguenti tagli:\nDocumento n\u00ba 30636, firmato il 17 novembre 1959 dal ministro Domenico Magr\u00ec."}
{"id": "665482", "revid": "1718925", "url": "https://it.wikipedia.org/wiki?curid=665482", "title": "Manrico Ducceschi", "text": "Biografia.\nNato a Capua l'11 settembre 1920, figlio dell'aviatore pistoiese Fernando e di Matilde Bonaccio, casalinga, trascorse l'infanzia e l'adolescenza nella citt\u00e0 natale del padre, a Pistoia in Toscana, dove frequent\u00f2 il Liceo classico Niccol\u00f2 Forteguerri. In seguito frequent\u00f2 il Liceo classico Niccol\u00f2 Machiavelli di Lucca dove consegu\u00ec la maturit\u00e0 classica. Successivamente si iscrisse alla facolt\u00e0 di Lettere e Filosofia a Firenze, senza per\u00f2 terminare gli studi a causa della chiamata alle armi.\nL'8 settembre 1943 lo trov\u00f2 a Tarquinia, allievo ufficiale del V Rgt. Alpini. Riusc\u00ec a sottrarsi alla cattura e a fare ritorno nella sua citt\u00e0, ove entr\u00f2 in relazione con ex compagni di studi, militanti dei gruppi Giustizia e Libert\u00e0 di Firenze, vicini al Partito d'Azione, dandosi successivamente alla macchia per partecipare alla Resistenza italiana con il nome di battaglia di \"Pontito\" prima e di \"Pippo\" (in ricordo di Giuseppe Mazzini) successivamente.\nGi\u00e0 a met\u00e0 settembre costitu\u00ec la prima Brigata Rosselli e, stabilito il quartier generale alle Tre Potenze, assorb\u00ec alcune formazioni minori del Pistoiese e della Lucchesia. Il 16 marzo 1944 la formazione assunse la denominazione ufficiale di \"Esercito di Liberazione Nazionale - XI Zona Patrioti\" con caratterizzazione dichiaratamente apartitica e operante fra la Garfagnana, la Valdinievole e la Montagna Pistoiese.\nDurante la lotta di Resistenza la squadra entr\u00f2 anche in contatto con quella di Silvano Fedi che agiva nei dintorni di Pistoia e anche all'interno della citt\u00e0 (mentre quella di Ducceschi agiva prevalentemente in montagna).\nUna delle operazioni principali della formazione fu l'intercettazione, al Passo dell'Abetone, di T\u014dy\u014d Mitsunobu, del Contrammiraglio della Marina imperiale giapponese, la cui uccisione permise di raccogliere documenti importanti per le successive operazioni belliche degli Alleati nel Pacifico.\nGrazie agli ottimi rapporti mantenuti con gli Alleati, tramite agenti dell'OSS paracadutati, la formazione pot\u00e9 ricevere alcuni rifornimenti con aviolanci.\nDopo l'arrivo degli Alleati della V Armata, dall'ottobre 1944, la formazione, inquadrata in forma di reparto regolare e organico, sar\u00e0 denominata \"Battaglione Autonomo Patrioti Italiani Pippo\", e con divise ed equipaggiamento americano, fu destinata al controllo di ben 40 chilometri di fronte, in corrispondenza della \"Linea Gotica\", dalla Garfagnana all'Appennino Pistoiese, contrastando valorosamente le forze tedesche e alcuni contingenti delle Divisioni \"Italia\", \"San Marco\" e \"Monterosa\" della RSI.\nDopo lo sfondamento della \"Linea Gotica\", la formazione affianc\u00f2 le truppe Alleate nell'avanzata e con esse, spesso precedendole, partecip\u00f2 alla liberazione di Modena, Reggio Emilia, Parma, Piacenza e Lodi, entrando quindi in Milano e arrivando fino al confine svizzero. Rientrata trionfalmente in Toscana, il 6 di giugno del 1945, all'Abetone, alla presenza di ufficiali alleati, la formazione fu infine sciolta con l'onore delle armi.\nL'indipendenza - in termini di libert\u00e0 d'azione - di Ducceschi non fu mai ben accettata.\nAlla fine della guerra, il Comandante partigiano \"Pippo\" fu insignito della Bronze Star Medal al valor militare da parte degli Alleati, ma non ebbe alcun riconoscimento n\u00e9 da parte delle organizzazioni partigiane n\u00e9 da parte dello Stato Italiano. L'attrito si fece ancor pi\u00f9 aspro allorch\u00e9 Pippo dichiar\u00f2 che avrebbe denunciato alcuni abusi commessi da gruppi resistenziali.\nLe denunce non ebbero seguito, perch\u00e9 Pippo fu trovato - dal padre - impiccato nella sua casa di Lucca. Nonostante le indagini svolte, data anche la limitatezza degli strumenti scientifici dell'epoca, gli inquirenti non riuscirono a raggiungere la prova certa che si trattasse di un omicidio e pertanto prevalse l'ipotesi di un suicidio anche se quest'ultima non convinse mai quelli che a Ducceschi erano pi\u00f9 vicini.\nOnorificenze.\n Bronze Star Medal"}
{"id": "665486", "revid": "63078", "url": "https://it.wikipedia.org/wiki?curid=665486", "title": "Football Club Bolzano Bozen 1996", "text": ""}
{"id": "665488", "revid": "1573940", "url": "https://it.wikipedia.org/wiki?curid=665488", "title": "Oncorhynchus gorbuscha", "text": "Oncorhynchus gorbuscha (), conosciuto comunemente come salmone rosa, \u00e8 una specie di pesce osseo marino e d'acqua dolce appartenente alla famiglia Salmonidae.\nDistribuzione e habitat.\nLa specie \u00e8 diffusa nella parte settentrionale dell'oceano Pacifico, sia sul lato americano (dal fiume Mackenzie nel Canada artico e l'Alaska, comprese le Aleutine, alla California meridionale dove \u00e8 raro a sud del fiume Sacramento) che su quello asiatico (dalla Corea del Nord, la Russia Pacifica e l'isola di Hokkaid\u014d in Giappone fino ai fiumi Jana e Lena nella Siberia artica), e nei mari di Bering e di Okhotsk. \u00c8 stato introdotto in vari stati tra cui il Canada, la Russia europea e l'Europa settentrionale. Come tutti i salmoni, \u00e8 una specie anadroma che passa gran parte della vita in mare ed effettua migrazioni riproduttive verso le acque dolci, dove avviene la deposizione delle uova. In mare ha abitudini epipelagiche. In acqua dolce si trova in torrenti montani o di fondovalle, con fondi sabbiosi e corrente pi\u00f9 o meno vivace.\nDescrizione.\nDurante la vita marina \u00e8 simile agli altri salmoni: corpo affusolato e leggermente appiattito lateralmente e bocca grande quasi orizzontale. La pinna adiposa \u00e8 particolarmente grande. Il maschio riproduttivo ha mascelle arcuate e incurvate in punta e una vistosa gobba dietro la testa. La specie pu\u00f2 essere riconosciuta anche in mare a causa della livrea che \u00e8 blu o verdastra sul dorso e argentea sui fianchi fino a biancastra sul ventre. Sul dorso, la pinna adiposa ed entrambi i lobi della pinna caudale sono presenti numerosi grossi punti neri. Durante la risalita la colorazione diventa vivace, scura sul dorso e rossastra sui fianchi con macchie indistinte sui fianchi. Le femmine hanno colorazione simile ma meno vivace. I giovanili non hanno le tipiche macchie \"parr\" sui fianchi presenti in gran parte dei salmonidi.\n\u00c8 la specie pi\u00f9 piccola di salmone del Pacifico: la taglia massima nota \u00e8 di 76\u00a0cm di lunghezza (normalmente non oltre i 50\u00a0cm). Il peso massimo noto \u00e8 leggermente inferiore a 7\u00a0kg.\nBiologia.\nLa vita in mare dura 18 mesi.\nAlimentazione.\nI giovanili in acqua dolce spesso non mangiano, ma a volte catturano larve di insetti. In mare si cibano di copepodi, tunicati larvacei, anfipodi, eufausiacei, ostracodi, larve di crostacei, cirripedi e insetti ditteri. Gli adulti si nutrono prevalentemente di pesci.\nRiproduzione.\nDurante i mesi di luglio e agosto i salmoni rosa adulti si concentrano in banchi presso le foci dei fiumi prima di iniziare la risalita verso le zone in cui deporranno le uova, di solito non troppo distanti dal mare. La femmina prepara un nido scavando una profonda buca dove verranno deposte da 1200 a 1800 uova. A volte si accoppia con pi\u00f9 maschi. Poche settimane dopo la riproduzione gli adulti muoiono. Appena sono in grado di nuotare, gli avannotti scendono rapidamente verso il mare. Poco tempo dopo entrano nelle acque dell'oceano Pacifico, dove maturano sessualmente. Al contrario degli altri salmoni del Pacifico, questa specie sembra meno legata al ritorno al fiume natale per la riproduzione; si sono trovati esemplari in riproduzione anche a 650\u00a0km di distanza dal luogo natio.\nPesca.\nLe carni, ottime, sono simili a quelle del salmone atlantico. Viene catturato con reti da posta e reti a strascico. Gli stati che catturano le maggiori quantit\u00e0 sono la Russia e gli Stati Uniti. \u00c8 una preda apprezzata per il pescatore sportivo, a mosca e a spinning. Viene commercializzato in scatola, affumicato, congelato o fresco. Produce anche un caviale molto apprezzato in Russia e in Giappone. Le marinerie dell'Alaska che pescano questa specie hanno ricevuto la certificazione di sostenibilit\u00e0 e di buona gestione degli stock del Marine Stewardship Council."}
{"id": "665497", "revid": "1543377", "url": "https://it.wikipedia.org/wiki?curid=665497", "title": "Sagittarius serpentarius", "text": "Il serpentario o uccello segretario (\"Sagittarius serpentarius\" ) \u00e8 un grande uccello rapace prevalentemente terrestre. Endemico dell'Africa centro-meridionale, questo uccello abita prevalentemente le praterie aperte e le savane della regione sub-sahariana. John Frederick Miller descrisse la specie nel 1779. Sebbene sia un membro dell'ordine Accipitriformes, che comprende anche molti altri rapaci diurni come nibbi, poiane, avvoltoi e albanelle, questo uccello rappresenta l'unica specie vivente del genere Sagittarius, e della famiglia Sagittariidae.\nIl serpentario \u00e8 un uccello iconico, immediatamente riconoscibile per il suo aspetto inusuale ed elegante. Il corpo non \u00e8 dissimile da quello di un'aquila, ma le zampe sono lunghe e sottili pi\u00f9 simili a quelle di un trampoliere, che danno a questo uccello un'altezza massima di 1,30 metri. Il serpentario non mostra dimorfismi sessuali accentuati. Gli adulti hanno il volto glabro color rosso-arancio, becco giallo con la punta grigio chiaro, ed un piumaggio bianco sporco, con una cresta di penne nere sulla nuca, penne remiganti e piume delle cosce nere.\nL'accoppiamento pu\u00f2 avvenire in qualsiasi periodo dell'anno, ma tende ad essere pi\u00f9 frequente a stagione secca inoltrata. Il nido viene costruito sulla chioma degli alberi, dove viene deposta la covata, che in genere contiene 1-3 uova. Se il cibo \u00e8 abbondante, tutti e tre i pulcini possono sopravvivere all'involo. Il serpentario caccia e cattura le sue prede a terra, spesso calpestandole e calciandole fino alla morte. La sua dieta comprende soprattutto insetti e piccoli vertebrati.\nSebbene l'areale del serpentario sia molto vasto, i risultati delle indagini localizzate suggeriscono che la popolazione totale stia subendo un rapido declino, probabilmente a causa del degrado dell'habitat. La specie \u00e8 quindi stata classificata come in Pericolo dall'Unione Internazionale per la Conservazione della Natura (IUCN).\nIl serpentario appare sugli stemmi del Sudan e del Sudafrica.\nDescrizione.\nIl serpentario \u00e8 un uccello immediatamente riconoscibile per il suo aspetto inusuale ed elegante. Il corpo non \u00e8 dissimile da quello di un'aquila, ma le zampe sono lunghe e sottili pi\u00f9 simili a quelle di un trampoliere, il che gli conferisce un'altezza di circa 1,30 metri. Un esemplare adulto pu\u00f2 raggiungere una lunghezza compresa tra i 112 e i 150 centimetri, per un'apertura alare compresa tra i 191 e i 215 centimetri. Il peso varia da 3,74 a 4,27 kg, con una media di 4,05 kg. Il tarso \u00e8 lungo in media 31 centimetri e la coda piumata pu\u00f2 raggiungere anche i 57-85 centimetri; entrambi contribuiscono a rendere questo uccello pi\u00f9 alto e pi\u00f9 lungo di qualsiasi altra specie di rapace. Il collo non \u00e8 particolarmente lungo e l'animale \u00e8 in grado di abbassarlo solamente fino all'articolazione intertarsale, oltre al quale l'animale deve chinarsi per raggiungere il suolo.\nDurante il volo il collo viene disteso in avanti, come nelle cicogne, e dalla coda si estendono due lunghe penne centrali che si estendono oltre i piedi. Il piumaggio del corpo, del collo, della testa, le parti superiori e le copritrici inferiori e mediane delle ali sono di colore bianco sporco o grigio-blu, mentre le parti inferiori e le copritrici sottostanti sono di un grigio pi\u00f9 chiaro o grigio-bianco. La cresta \u00e8 costituita da lunghe piume nere che spuntano dalla nuca. Il piumaggio scapolare, le penne remiganti primarie e secondarie, la groppa ed il piumaggio che ricopre le cosce sono neri, mentre le copritrici della coda sono di colore bianco, anche se in alcuni individui possono essere barrate di nero. La coda \u00e8 a forma di cuneo e di colore grigio marmorizzato e nera alla base, su cui sono presenti due larghe bande nere, una alla base e l'altra all'estremit\u00e0, mentre le punte delle penne sono bianche.\nNon vi sono particolari dimorfismi tra i sessi, sebbene il maschio tenda ad avere penne della coda pi\u00f9 lunghe, pi\u00f9 pennacchi sulla nuca, una testa pi\u00f9 corta e un piumaggio tendente al grigio-blu. Gli uccelli adulti hanno il volto glabro, privo di piume, e di un colore rosso-arancio vivo, con iridi marrone chiaro, e la cera gialla. Le gambe e i piedi sono di colore grigio rosato, mentre le cosce sono ricoperte di piume nere. Le dita sono corte - circa il 20% della lunghezza di quelle di un'aquila della stessa taglia - e robuste, rendendo l'animale incapace di afferrare oggetti con le zampe. Il primo dito delle zampe (il dito rivolto posteriormente) \u00e8 piccolo, mentre le tre dita rivolte in avanti sono collegate alla base da una leggera palmatura. I giovani hanno un piumaggio brunastro, volti gialli che si inscuriscono con l'et\u00e0, penne della coda pi\u00f9 corte e iridi grigiastre piuttosto che marroni.\nGli adulti sono solitamente silenziosi, ma possono emettere un profondo gracidio gutturale durante le esibizioni nuziali o quando sono nei loro nidi.. I serpentari emettono questo suono quando salutano i propri compagni di ritorno al nido, o durante un'esibizione di aggressivit\u00e0 quando combattono contro altri uccelli, a volte gettando la testa all'indietro allo stesso tempo. Quando allarmato, il serpentario pu\u00f2 emettere un gracido acuto. Quando sono nel nido le coppie emettono leggeri schiamazzi o fischi. I pulcini emettono un suono acuto, simile ad un \"chee-uk-chee-uk-chee-uk\", nei loro primi 30 giorni.\nBiologia.\nIl serpentario \u00e8 un uccello prevalentemente solitario, ad eccezione delle coppie e della loro prole. Questi uccelli dormono e nidificano sugli alberi del genere \"Acacia\", \"Balanites\", e anche sui pini introdotti in Sudafrica. La loro giornata inizia 1-2 ore dopo l'alba, generalmente dopo essersi lisciati e puliti il piumaggio. Le coppie dormono insieme nello stesso nido o sullo stesso posatoio, ma cacciano perlopi\u00f9 separatamente per coprire un maggiore territorio, sebbene restino sempre in vista l'una dell'altra. A terra questi uccelli camminano ad una velocit\u00e0 di 2,5\u20133 km/h, facendo in media 120 passi al minuto. Dopo aver trascorso gran parte della giornata a terra, i serpentari tornano al nido al tramonto, spostandosi prima sottovento per poi volare controvento. Gli esemplari solitari sono perlopi\u00f9 maschi scapoli, e generalmente il loro territorio si trova in aree con poche risorse. Al contrario, gruppi che possono contare fino a 50 individui possono essere avvistati in un'area con risorse localizzate, come una pozza d'acqua in un'area asciutta o un'abbondanza di roditori o cavallette in fuga da un incendio.\nI serpentari volano con le loro penne primarie aperte per gestire meglio le turbolenze. Come la maggior parte dei rapaci in volo sbattono raramente le ali, facendo invece uso delle correnti termiche. Durante il giorno, usano le correnti ascensionali per salire fino a 3.800 metri di quota.\nSi pensa che la durata media della vita per questi uccelli si aggiri intorno ai 10-15 anni in natura. L'esemplare pi\u00f9 vecchio conosciuto era un esemplare inanellato quando era ancora un nidiaceo il 23 luglio 2011 a Bloemfontein, e recuperato, dopo 5 anni, a 440 km di distanza a Mpumalanga il 7 giugno 2016, passando poi il resto della vita in cattivit\u00e0 dove mor\u00ec all'et\u00e0 di 19 anni.\nAlimentazione.\nInsieme al caracara, il serpentario \u00e8 l'unico rapace che caccia le sue prede prevalentemente a terra, utilizzando le lunghe zampe artigliate. Gli adulti cacciano in coppia e, talvolta, come branchi familiari sciolti, per coprire un maggior territorio. La loro dieta \u00e8 composta da insetti, come locuste e scarafaggi, piccoli mammiferi, come topi, lepri e manguste, granchi, lucertole, serpenti, tartarughe, piccoli uccelli, uova, e talvolta piccoli animali morti negli incendi. Nutrendosi primariamente di piccoli animali i serpentari non attaccano gli erbivori pi\u00f9 grandi, sebbene alcune fonti riportino di attacchi da parte di serpentari a giovani gazzelle e cuccioli di ghepardo. L'importanza dei serpenti nella dieta di questi uccelli \u00e8 stata esagerata in passato, sebbene i serpentari possano essere localmente importanti per il controllo delle popolazioni di serpenti velenosi, come vipere e cobra, predati regolarmente da questi uccelli. I serpentari non si nutrono di carogne.\nI serpentari cacciano spesso nell'erba alta, calpestando la vegetazione circostante per far uscire allo scoperto i piccoli animali che vi si nascondono. Durante la caccia, le piume della cresta vengono sollevate, il che pu\u00f2 servire sia per spaventare le prede sia per fornire ombra al viso. Una volta individuata la sua preda, l'uccello la inseguir\u00e0 con le ali spiegate per poi ucciderla colpendola con rapidi calci e colpi d'artiglio. Il becco non viene usato durante la caccia, se non per prede molto piccole, come le vespe che vengono catturate in volo dall'animale direttamente con il becco. Alcuni rapporti affermano che una volta catturata una preda, l'animale spicchi il volo con quest'ultima per poi lasciarla cadere per finirla, anche se tale comportamento non \u00e8 mai stato documentato o verificato. Anche con le prede pi\u00f9 grandi, la preda viene generalmente inghiottita intera grazie alla considerevole apertura del becco di questi uccelli. Occasionalmente, come altri rapaci, le prede vengono fatte a pezzi con il becco mentre vengono tenute ferme con le zampe.\nIl cibo che non pu\u00f2 essere digerito viene rigurgitato sotto forma di borra di 40\u201345 millimetri di diametro e 30\u2013100 millimetri di lunghezza. Le borre vengono rigurgitate a terra, solitamente nei pressi del nido o del posatoio dove gli uccelli passano la notte. Il serpentario ha un tratto digerente relativamente corto rispetto a quello dei grandi uccelli africani con diete pi\u00f9 generaliste, come l'otarda kori. L'apparato digerente anteriore \u00e8 specializzato per il consumo di grandi quantit\u00e0 di carne, non avendo necessit\u00e0 di decomporre meccanicamente il cibo. Il gozzo \u00e8 dilatato e il ventriglio non \u00e8 molto muscoloso, come in altri uccelli carnivori. L'intestino crasso presenta un paio di cechi vestigiali, inutilizzati in quanto non devono digerire la fermentazione di materiale vegetale.\nI serpentari sono specializzati nel calpestare le loro prede fino a quando quest'ultima non viene uccisa o immobilizzata. Questo metodo di caccia \u00e8 comunemente applicato alle lucertole e ai serpenti. Le lunghe zampe sono ricoperte da squame dure che proteggono l'uccello dai morsi dei serpenti velenosi. Si \u00e8 scoperto che un maschio adulto addestrato a colpire un serpente di gomma su una piastra per la misurazione della forza, pu\u00f2 colpire con una forza pari a cinque volte il proprio peso corporeo, con un periodo di contatto di soli 10-15 millisecondi. Questo breve periodo di contatto suggerisce che questi uccelli facciano affidamento su un targeting visivo superiore per determinare la posizione precisa della testa della preda. Sebbene si sappia poco del suo campo visivo, si presume che sia ampio, frontale e binoculare. I serpentari hanno gambe insolitamente lunghe (quasi il doppio degli altri uccelli terrestri della stessa massa corporea), un adattamento per il metodo di caccia unico e sorprendente di questo uccello. Tuttavia, questi arti cos\u00ec lunghi sembrano anche ridurre la sua efficienza nella corsa. L'ecofisiologo Steve Portugal e colleghi hanno ipotizzato che gli estinti uccelli del terrore, della famiglia Phorusrhacidae, attuassero una strategia di caccia simile a quella di questi uccelli, vista la loro anatomia simile, sebbene non siano strettamente correlati.\nI serpentari entrano raramente in conflitto con altri predatori, tranne nel caso delle aquile fulve, che rubano spesso le loro prede. Queste aquile rubano principalmente le prede pi\u00f9 grandi, attaccando sia agli uccelli che le coppie. Talvolta le coppie di serpentari riescono a scacciare le aquile e possono persino abbatterle e inchiodarle a terra.\nGli uccelli segretari, come tutti gli uccelli, hanno parassiti del sangue ematozoi che includono \"Leucocytozoon beaurepairei\" Dias 1954, registrati nel Mozambico. \u00c8 stato scoperto che gli uccelli selvatici della Tanzania possiedono \"Hepatozoon ellisgreineri\", un genere unico tra gli ematozoi aviari nella maturazione all'interno dei granulociti, principalmente eterofili. Gli ectoparassiti presenti su questi uccelli includono i pidocchi \"Neocolpocephalum cucullare\" (Giebel) e \"Falcolipeurus secretarius\" (Giebel).\nRiproduzione.\nI serpentari formano coppie monogame e difendono un vasto territorio di circa 50 km\u00b2. Possono riprodursi in qualsiasi periodo dell'anno, pi\u00f9 frequentemente a stagione secca inoltrata. Durante il corteggiamento, si esibiscono in una danza nuziale librandosi in volo con schemi di volo ondulati ed emettendo dei gracidii gutturali. Il corteggiamento pu\u00f2 avvenire anche al suolo, dove il maschio e la femmina si rincorrono spiegando e richiudendo le ali, che \u00e8 anche il modo in cui difendono il loro territorio. L'accoppiamento avviene a terra o sugli alberi.\nIl nido viene costruito da entrambi, in cima a un fitto albero spinoso, spesso un'acacia, ad un'altezza compresa tra i 2,5 e i 13 metri dal suolo. Il nido \u00e8 costruito come una piattaforma relativamente piatta di bastoni, di 1,0\u20131,5 metri di diametro con una profondit\u00e0 di 30\u201350 centimetri. La depressione poco profonda in cui vengono deposte le uova \u00e8 spesso fiancheggiata da erba e occasionali pezzi di letame.\nLe uova vengono deposte ad intervalli di 2-3 giorni fino a quando la covata di 1-3 uova \u00e8 completa, sebbene il terzo uovo sia quasi sempre non fecondato. Le uova sono allungate, di colore verde bluastro gessoso o bianco, e lunghe in media 78 millimetri \u00d7 57 millimetri per un peso di 130 grammi. Entrambi i genitori covano le uova, iniziando non appena viene deposto il primo uovo, ma di solito \u00e8 la femmina che rimane sul nido durante la notte. Il genitore che cova saluta il suo partner di ritorno al nido con un'esibizione di inchini e dondolamenti della testa con il collo teso. La coda \u00e8 tenuta in posizione verticale con le piume aperte e le penne del petto gonfie.\nLe uova si schiudono dopo circa 45 giorni ad intervalli di 2-3 giorni ed entrambi i genitori provvedono al nutrimento dei pulcini. Gli adulti rigurgitano il cibo sul pavimento del nido, per poi imboccare i pulcini. Per le prime 2 o 3 settimane dopo la schiusa delle uova, i genitori si alternano per rimanere nel nido con i pulcini. Nonostante la differenza nelle dimensioni dei nidiacei per via della schiusa asincrona, i casi di aggressivit\u00e0 e comportamenti fratricidi sono piuttosto rari. In condizioni favorevoli tutti e tre i pulcini raggiungono l'impennamento, ma se il cibo scarseggia uno o pi\u00f9 pulcini possono morire di fame. I pulcini incustoditi possono essere predati dai corvi, cornacchie, buceri e grossi gufi.\nI pulcini nascono coperti da un piumino grigio-bianco che diventa pi\u00f9 scuro dopo due settimane. La zampe e la pelle nuda del viso sono gialle. Le piume della cresta compaiono al 21\u00ba giorno, mentre le piume di volo compaiono al 28\u00ba giorni. Dopo il 40\u00ba giorno i pulcini sono in grado di alzarsi in piedi e nutrirsi da soli, anche se i genitori continueranno ad imbeccarli per qualche tempo. A 60 giorni, i giovani ora completamente piumati iniziano a sbattere le ali. Il loro aumento di peso in questo periodo cambia da 56 grammi alla schiusa, a 500 grammi a 20 giorni, 1,1 kg a 30 giorni, 1,7 kg a 40 giorni, 2 kg a 50 giorni, 2,5 kg a 60 giorni, e 3 kg a 70 giorni. I giovani infine lasciano il nido a 65-106 giorni di et\u00e0, anche se in genere la maggior parte dei giovani non lascia il nido prima dei 75-80 giorni di vita. L'involo avviene abbandonando il nido e usando una planata semi-controllata per raggiungere il terreno. Da quel momento, imparano rapidamente a cacciare al suolo.\nI giovani rimangono nel territorio dei genitori prima di disperdersi, all'et\u00e0 di 4-7 mesi. L'et\u00e0 abituale a cui questi uccelli si riproducono per la prima volta \u00e8 incerta, ma secondo una fonte, un maschio si riprodusse con successo all'et\u00e0 di 2 anni e 9 mesi, un'et\u00e0 piuttosto precoce per un grande rapace.\nDistribuzione e habitat.\nIl serpentario \u00e8 un uccello endemico dell'Africa subsahariana e non \u00e8 un uccello migratore, sebbene possa spostarsi saltuariamente seguendo le piogge e la conseguente abbondanza di prede. Il suo areale si estende dal Senegal alla Somalia e dal sud alla Provincia del Capo, Sudafrica.\nLa specie pu\u00f2 vivere a diverse altitudini, dalle pianure costiere agli altopiani. Questo uccello predilige le praterie aperte, savane e macchie di cespugli bassi (Karoo), piuttosto che foreste e fitte boscaglie che possono ostacolare la sua ricerca del cibo e la possibilit\u00e0 di spiccare il volo. Pi\u00f9 specificamente, preferisce le aree con erba alta meno di 50 centimetri ed evita le aree con erba alta pi\u00f9 di 1 metro. L'animale \u00e8 piuttosto raro nelle praterie della parte settentrionale del suo areale, che curiosamente presenta un habitat simile delle aree dell'Africa meridionale dove invece \u00e8 abbondante, suggerendo che l'animale eviti regioni pi\u00f9 calde. Evita anche i deserti, che sono privi di riparo dal sole, luoghi dove nidificare e offrono poche prede. Nidifica sugli alberi, specialmente sulle acacie, ma passa quasi tutta la giornata a terra.\nTassonomia.\nNel 1769, il naturalista olandese Arnout Vosmaer descrisse il serpentario sulla base di un esemplare vivo che gli era stato inviato nei Paesi Bassi da Capo di Buona Speranza due anni prima da un funzionario della Compagnia olandese delle Indie orientali. Vosmaer sugger\u00ec che la specie fosse chiamata \"sagittario\" dai coloni olandesi perch\u00e9 si pensava che la sua andatura elegante assomigliasse a quella di un arciere. Vosmaer menzion\u00f2 anche che l'uccello era conosciuto come \"secretarius\" dai contadini locali che avevano addomesticato l'uccello per combattere i parassiti intorno alle loro fattorie, e propose che la parola \"secretarius\" potesse essere una corruzione di \"sagittarius\". Tuttavia, Ian Glenn dell'Universit\u00e0 del Free State suggerisce che il \"sagittario\" di Vosmaer sia una forma di \"secretarius\" mal interpretata o trascritta in modo errato, piuttosto che il contrario..\nNel 1779 l'illustratore inglese John Frederick Miller inser\u00ec una tavola a colori dell'uccello nelle sue \"Icones animalium et plantarum\" e coni\u00f2 il nome binomiale \"Falco serpentarius\". Essendo il pi\u00f9 antico nome specifico pubblicato, \"serpentarius\" ha la priorit\u00e0 sui nomi scientifici successivi. La specie fu assegnata al proprio genere \"Sagittarius\" solo nel 1783 dal naturalista francese Johann Hermann nella sua \"Tabula affinitatum animalium\". Il nome del genere, \"Sagittarius\", \u00e8 latino per \"arciere\", e l'epiteto specifico, \"serpentarius\", viene dal latino per \"serpens\" che significa \"serpe\" o \"serpente\", riferendosi all'abilit\u00e0 di questo uccello come cacciatore di serpenti. Una seconda edizione delle tavole di Miller fu pubblicata nel 1796 come \"Cimelia physica\", con testi aggiunti del naturalista inglese George Shaw, che chiam\u00f2 l'animale \"Vultur serpentarius\". Il naturalista francese Georges Cuvier eresse il genere \"Serpentarius\" nel 1798, e il naturalista tedesco Johann Karl Wilhelm Illiger eresse il (ora sinonimo) genere \"Gypogeranus\", formato dalle parole greche \"gyps\" ossia \"avvoltoio\" e \"geranos\" ossia \"gru\", nel 1811.\nNel 1835, il naturalista irlandese William Ogilby parl\u00f2 a una riunione della Zoological Society of London e propose l'istituzione di tre specie distinti di serpentario, distinguendo gli esemplari di Senegambia per la larghezza delle penne della nuca, maggiore di quella degli esemplari sudafricani. L'esistenza di terza presunta specie era stata riportata dalle Filippine sulla base di alcuni manoscritti di Pierre Sonnerat nel suo \"Voyage \u00e0 la Nouvelle-Guin\u00e9e\". Tuttavia, non ci sono altre prove dell'esistenza di questo taxon. Oggi, nonostante il suo vasto areale, il serpentario \u00e8 considerato monotipico, e non ha sottospecie.\nLe relazioni evolutive del serpentario con gli altri rapaci sono state oggetto di discussione per lungo tempo tra gli ornitologi. La specie era solitamente collocata nella propria famiglia Sagittariidae nell'ordine dei Falconiformes. Nel 2008, un ampio studio filogenetico molecolare ha dimostrato che il serpentario \u00e8 gemello ad un clade contenente i falchi pescatori della famiglia Pandionidae e nibbi, poiane e aquile della famiglia Accipitridae. Lo stesso studio ha dimostrato che i falchi dell'ordine Falconiformes erano solo lontanamente imparentati con gli altri rapaci diurni. Le famiglie Cathartidae, Sagittariidae, Pandionidae e Accipitridae furono quindi trasferiti da Falconiformes al re-istituito Accipitriformes. Un successivo studio filogenetico molecolare pubblicato nel 2015 ha confermato questa classificazione.\nI primi fossili associati alla famiglia Sagittariidae sono due specie del genere \"Pelargopappus\". Le due specie, rispettivamente dell'Oligocene e del Miocene, sono state scoperte in Francia. Le zampe di questi uccelli fossili sono molto pi\u00f9 simili a quelli degli Accipitridae; il che suggerisce che queste caratteristiche siano ancestrali all'interno della famiglia. Nonostante l'et\u00e0 a cui risalgono, le due specie non sono ritenute ancestrali rispetto al serpentario. Sebbene fortemente convergente con il moderno serpentario, si pensa che l'estinto \"Apatosagittarius\" sia in realt\u00e0 un accipitride.\nL'Unione Internazionale degli Ornitologi ha designato \"uccello segretario\" (\"secretary bird\" in inglese) come nome comune ufficiale della specie. Nel 1780, il poliedrico francese Georges-Louis Leclerc, conte di Buffon, sugger\u00ec che il nome secretary/secr\u00e9taire fosse stato scelto per via delle lunghe penne che l'animale presenta sulla nuca, che ricordavano le penna d'oca che gli antichi scribacchini tenevano dietro le orecchie. Nel 1977, C. Hilary Fry dell'Universit\u00e0 di Aberdeen sugger\u00ec che \"segretario\" provenisse dalla parola francese \"secr\u00e9taire\", una corruzione dell'arabo \u0635\u0642\u0631 \u0627\u0644\u0637\u064a\u0631 \"saqr et-tair\" che significa \"falco del semi-deserto\" o \"falco che vola\". Glenn ha respinto questa etimologia sulla base del fatto che non ci sono prove che il nome provenisse dal francese, sostenendo invece l'etimologia di Buffon; vale a dire che la parola deriva dall'olandese \"secretaris\" ossia \"segretario\", usato dai coloni in Sudafrica.\nDi seguito un cladogramma che mostra il posizionamento del serpentario all'interno dell'ordine Accipitriformes. Il cladogramma si basa su un'analisi filogenetica molecolare pubblicata nel 2008.\nSinonimi.\nI sinonimi di questa specie comprendono:\nConservazione.\nMinacce e conservazione.\nNel 1968, la specie entr\u00f2 sotto la protezione dalla \"Convenzione africana sulla conservazione della natura e delle risorse naturali\". Nel 2016, l'Unione internazionale per la conservazione della natura (IUCN) ha elencato il serpentario come specie Vulnerabile. Nel 2020, il suo stato \u00e8 stato cambiato a specie in Pericolo, a causa del rapido declino della popolazione in tutto il suo areale. Sebbene diffusa, la specie \u00e8 distribuita in modo sparso in tutto il suo areale; la popolazione totale di questi uccelli \u00e8 stata stimata, nel 2016, tra i 6.700 e i 67.000 individui. Il monitoraggio a lungo termine in Sudafrica tra il 1987 e il 2013 ha mostrato che le popolazioni sono diminuite in tutto il paese, anche in aree protette come il Kruger National Park a causa dell'aumento di boscaglie ricche di cespugli, un aumento di vegetazione alta, e la conseguente perdita dell'habitat aperto che l'animale predilige.\nCome popolazione, il serpentario \u00e8 principalmente minacciato dalla perdita dell'habitat a causa della frammentazione dovuta alla costruzione di strade e del pascolo eccessivo nelle praterie da parte del bestiame. \u00c8 stato registrato un certo adattamento alle nuove aree modificate dall'uomo, ma questa tendenza \u00e8 in declino.\nIn cattivit\u00e0.\nIl primo esemplare nato in cattivit\u00e0 nacque nel 1986 allo zoo di Oklahoma City. Sebbene i serpentari costruiscano normalmente i loro nidi sugli alberi in natura, gli uccelli in cattivit\u00e0 realizzano i loro nidi a terra, il che li rende vulnerabili alla predazione da parte dei mammiferi selvatici locali. Pertanto, il personale degli zoo rimuove le uova dal nido ogni volta che vengono deposte in modo che possano essere incubate e schiuse in un luogo pi\u00f9 sicuro. La specie \u00e8 stata anche allevata in cattivit\u00e0 allo Zoo Safari Park di San Diego.\nInterazioni con l'uomo.\nIl serpentario \u00e8 raffigurato su un manico di un coltello d'avorio recuperato da Abu Zaidan nell'Alto Egitto, risalente alla cultura Naqada III (circa 3.200 a.C.). Questo e altri manici di coltelli indicano che questo uccello storicamente era presente anche pi\u00f9 a nord lungo il Nilo.\nMolti popoli africani ammiravano il serpentario per il suo aspetto elegante e la sua capacit\u00e0 di uccidere i serpenti. In quanto tale, l'animale era salvo dalla caccia da parte delle popolazioni locali, sebbene ci\u00f2 stia cambiando con il declino delle osservanze tradizionali. L'uccello \u00e8 anche parte dello stemma del Sudafrica, adottato nel 2000. Con le sue ali spiegate, rappresenta la crescita, e la sua inclinazione per l'uccisione dei serpenti \u00e8 simbolica come protettore del Sudafrica contro i nemici. \u00c8 anche presente sull'stemma del Sudan, adottato nel 1969, sulla bandiera presidenziale sudanese e sul sigillo presidenziale. L'uccello \u00e8 un motivo comune nei francobolli dei paesi africani: sono noti oltre un centinaio di francobolli di 37 emittenti, inclusi alcuni di enti che emettono francobolli come Ajman, Manama e Maldive, regioni in cui l'uccello non \u00e8 diffuso, nonch\u00e9 le Nazioni Unite.\nI Maasai lo chiamano \"ol-enbai nabo\", o \"una freccia\", riferendosi alle piume della cresta. I Maasai usavano parti dell'uccello nella medicina tradizionale: le sue piume potevano essere bruciate e il fumo risultante inalato per curare l'epilessia, le sue uova potevano essere consumate con il t\u00e8 due volte al giorno per curare il mal di testa e il suo grasso poteva essere bollito e bevuto per la crescita dei bambini o la salute del bestiame.[52] Gli Xhosa chiamano l'uccello \"inxhanxhosi\" e gli attribuiscono una grande intelligenza nel loro folklore. Gli Zulu invece lo chiamano \"intungunono\".\nNel 2008, il biologo tedesco Ragnar Kinzelbach propose che l'uccello fosse registrato nell'opera del XIII secolo \"De arte venandi cum avibus\" del Sacro Romano Impero di Federico II. Descritta come \"bistarda deserti\", \u00e8 stata scambiata per un'otarda. Molto probabilmente Federico venne a conoscenza dell'animale da fonti in Egitto. Il sacerdote e viaggiatore francese del XVI secolo Andr\u00e9 Thevet scrisse una descrizione di un misterioso uccello nel 1558 che \u00e8 stato paragonato da Kinzelbach a questa specie.\nPi\u00f9 recentemente, il serpentario \u00e8 comparso anche in alcuni cartoni: nel film Disney \"Pomi d'ottone e manici di scopa\" (1971), uno degli abitanti di Naboombu, l'assistente di re Leonida, \u00e8 un serpentario; Nell'anime \"Aggretsuko\" (2016), il personaggio di Washimi \u00e8 un serpentario."}
{"id": "665498", "revid": "599013", "url": "https://it.wikipedia.org/wiki?curid=665498", "title": "Segretario", "text": ""}
{"id": "665499", "revid": "14691", "url": "https://it.wikipedia.org/wiki?curid=665499", "title": "Sagittariidae", "text": ""}
{"id": "665500", "revid": "827882", "url": "https://it.wikipedia.org/wiki?curid=665500", "title": "Sagittarius", "text": ""}
{"id": "665506", "revid": "1566286", "url": "https://it.wikipedia.org/wiki?curid=665506", "title": "Livio Lorenzon", "text": "Biografia.\nCominci\u00f2 l'attivit\u00e0 di attore con lo pseudonimo di Elio Ardan, partecipando al film \"Ombre su Trieste\" (1952), girato nella citt\u00e0 natale.\nSi trasfer\u00ec poi a Roma, dove notevoli furono le partecipazioni alla pellicola \"La grande guerra\" (1959) di Mario Monicelli e al filone della commedia all'italiana: \"Il vedovo\" (1959) accanto ad Alberto Sordi e \"Frenesia dell'estate\" (1963) con la regia di Luigi Zampa. Partecip\u00f2 poi, nel corso degli anni Sessanta, anche in virt\u00f9 della prestanza fisica, a molteplici produzioni di pellicole di serie B d'ambientazione storica, interpretando per lo pi\u00f9 parti di cattivo.\nApparve anche in sceneggiati televisivi prodotti dalla Rai, come \"Una tragedia americana\" (1962) e \"Giocando a golf una mattina\" (1969).\nDopo aver subito un grave incidente automobilistico, fu colpito da una grave forma di cirrosi epatica e dopo una lunga degenza all'Ospedale di Trieste mor\u00ec prematuramente all'et\u00e0 di 48 anni."}
{"id": "665507", "revid": "998462", "url": "https://it.wikipedia.org/wiki?curid=665507", "title": "Albi di Nathan Never", "text": "Elenco delle pubblicazioni relative al fumetto Nathan Never. L'elenco riguarda esclusivamente la serie regolare.\nLe copertine che sono state realizzate da:\nCome da tradizione della Bonelli il numero 100 e suoi multipli sono a colori:"}
{"id": "665521", "revid": "1031941", "url": "https://it.wikipedia.org/wiki?curid=665521", "title": "Eraclio di Alessandria", "text": "Fu fratello del martire san Plutarco.\nNel 231 Origene divenne inviso al vescovo Demetrio, che chiam\u00f2 Eraclio a sostituirlo alla testa della scuola. Dopo pochi mesi Demetrio mor\u00ec ed Eraclio fu chiamato a sostituirlo. Vescovo di Alessandria, pose allora alla guida della scuola di Alessandria Dionisio, compagno di studi e, come Eraclio stesso, discepolo di Origene. Occup\u00f2 la cattedra vescovile dal 231 fino alla sua morte, avvenuta nel 247.\n\u00c8 ricordato il 4 dicembre."}
{"id": "665526", "revid": "1983214", "url": "https://it.wikipedia.org/wiki?curid=665526", "title": "Terme dell'Indirizzo", "text": "Insieme alle Terme della Rotonda, alle Terme Achilliane, alle Terme di Piazza Dante e alle Terme di Sant'Antonio (note anche come Bagni Sapuppo), le Terme dell'Indirizzo sono uno dei tanti complessi termali romani della citt\u00e0 di Catania. Situate in piazza Curr\u00f2 a poca distanza dalla Cattedrale e da Castello Ursino, esse risalgono probabilmente alla tarda et\u00e0 imperiale (III-V secolo d.C.), e sono spesso indicate come uno dei bagni romani meglio preservati in Europa.\nOrigine del nome.\nLe Terme dell'Indirizzo prendono il nome dalla vicina chiesa di Santa Maria dell'Indirizzo e dall'annesso convento dell'Ordine dei Carmelitani Scalzi, oggi Istituto Comprensivo 'Amerigo Vespucci'. Chiesa e convento, a loro volta, devono il loro nome ad una nota leggenda secondo la quale, nel 1610, Don Pedro T\u00e9llez-Gir\u00f3n, duca di Osuna e Vicer\u00e9 di Sicilia, sarebbe riuscito a scampare ad una terribile tempesta grazie all'apparizione di una luce che l'avrebbe guidato verso un approdo sicuro.\nStoria.\nGli archeologi sono concordi nell\u2019affermare che le Terme dell\u2019Indirizzo vadano datate alla tarda et\u00e0 imperiale (III-V secolo d.C.). Adiacente al porto e situata in un quartiere a forte vocazione commerciale, la struttura potrebbe essere stata utilizzata in epoca medievale come bottega. All\u2019inizio del XVII secolo, il terreno su cui insistono le terme fu affidato ai Padri Carmelitani Riformati (o Scalzi), fino a quel momento di stanza nella chiesa di Santa Maria in Mano Santa, nell\u2019attuale zona di Piazza Dante. Fonti dell\u2019epoca identificano erroneamente nella struttura un\u2019ecclesia o \u201cPalazzo di Citt\u00e0\u201d, un luogo pubblico destinato a riunioni e consigli. Inglobati all\u2019interno del monastero carmelitano ed utilizzati inizialmente come magazzino, i ruderi furono studiati nel \u2018700 dal Principe di Biscari Ignazio Patern\u00f2 Castello, che li interpret\u00f2 correttamente come resti di un impianto termale, e che cos\u00ec ne parla nel suo celebre \"Viaggio per tutte le antichit\u00e0 di Sicilia\":Seguitando il Viaggiatore ordinatamente il suo giro per la Citt\u00e0, si porter\u00e0 al Convento de\u2019 PP. Carmelitani sotto il titolo di Monte Santo, volgarmente chiamato dell\u2019Indirizzo. Qui gli sar\u00e0 mostrato dalla cortesia di quei Religiosi una bellissima stanza ottagona coperta di maestevole cupola, formata di riquadrate pietre tutte d\u2019uguale altezza; in maniera che sembra composta di tante regolari zone.\nQuesto edifizio \u00e8 certamente un Laconico, lo che non si potea con certezza affermare fino all\u2019anno 1779., restandone allora la maggior parte sepolta, ed impiegati i siti adjacenti in varj Oratorj per uso di diverse Congregazioni di devote secolari Persone: ma per Regale volont\u00e0 sloggiate quelle, e sgombrata la terra, porgeranno il piacere al Viaggiatore di osservare il luogo della fornace; il passaggio per andarvi a farne uso; porzione del sotterraneo, che ricevea il calore del fuoco, e come questo da per tutto si comunicava. Quindi passando gradatamente sotto il pavimento delle stanze collaterali, trover\u00e0 un sito provvisto di tali circostanze, che gli fanno credere un luogo comune, il tutto in buono stato, e conservazione. I resti delle terme tornarono ad essere pienamente visibili solo negli anni Trenta del secolo scorso, e furono oggetto di un primo restauro negli anni Ottanta. Ulteriori studi e restauri sono stati condotti tra il 2011 e il 2013. \nDescrizione.\nPer quanto di piccole dimensioni, il complesso termale dell\u2019Indirizzo \u00e8 uno dei meglio conservati dell\u2019intero Impero Romano. Oggi ne rimangono in piedi cinque vani e diversi ambienti secondari. L\u2019ingresso avviene da un ambiente rettangolare normalmente identificato come apodyterium (spogliatoio). Sulla parete settentrionale (entrando sulla destra) si scorge una piccola nicchia che dovette servire da vespasiano. Un\u2019apertura sulla parete ovest conduce ad un secondo ambiente rettangolare, probabilmente un frigidarium. Come l\u2019apodyterium, anche il frigidarium \u00e8 attraversato da un canale che dovette servire a garantire il deflusso delle acque. A sinistra del frigidarium si trova un ambiente trapezoidale che, al pari dell\u2019annesso vano rettangolare a sud dell'apodyterium, dovette fungere da tepidarium. Le due aperture che collegano l\u2019apodyterium al frigidarium e al secondo tepidarium sono entrambe sormontate da un architrave monolitico in pietra calcarea. Blocchi simili sono stati rinvenuti nella limitrofa via Zappal\u00e0 Gemelli e fanno parte, probabilmente, dell\u2019antica cinta muraria della citt\u00e0. Dal tepidarium rettangolare, attraverso un\u2019apertura sulla parete meridionale, si accede alla sala principale della struttura, il calidarium. Tale ambiente, a pianta ottagonale, \u00e8 sormontato da una cupola che sfiora i 10 metri d\u2019altezza. L\u2019illuminazione nel calidarium era assicurata da diverse aperture su due ordini \u2013 ma si noti l\u2019assenza di aperture sui lati esposti a settentrione. Attorno al calidarium si aprono tre vasche rettangolari, in una delle quali \u00e8 ancora possibile osservare le suspensurae che dovettero sorreggere il pavimento. Tra la vasca occidentale ed il tepidarium trapezoidale si trova infine un piccolo vano (laconicum) destinato alla sudorazione."}
{"id": "665531", "revid": "1005847", "url": "https://it.wikipedia.org/wiki?curid=665531", "title": "Autonomie Libert\u00e9 Democratie", "text": ""}
{"id": "665537", "revid": "561713", "url": "https://it.wikipedia.org/wiki?curid=665537", "title": "Segnali di pericolo nella segnaletica verticale italiana", "text": "Un segnale di pericolo \u00e8 un tipo di segnale stradale verticale. Ha di solito forma triangolare con uno dei vertici verso l'alto e di norma \u00e8 posto a 150 m dall'inizio del pericolo che segnala. In caso sia posto ad una distanza diversa, questa \u00e8 specificata in un pannello integrativo, sottostante. Un segnale di questo tipo indica la natura del pericolo e di conseguenza impone un comportamento adeguato ai conducenti.\nNelle tabelle che seguono:\nSegnaletica temporanea.\nI segnali di pericolo di carattere temporaneo differiscono da quelli a carattere definitivo per il colore di fondo: giallo anzich\u00e9 bianco. Sono regolati dal Codice della strada e dal \"Disciplinare tecnico relativo agli schemi segnaletici, differenziati per categoria di strada, da adottare per il segnalamento temporaneo\" (decreto del Ministero delle Infrastrutture e dei Trasporti del 10 luglio 2002, GU n. 226 del 26 settembre 2002) previsto dall'art. 21 del Codice della strada.\nPannelli distanziometrici.\nSono pannelli che integrano i segnali di passaggio a livello di qualsiasi tipo (con barriere, semibarriere e senza barriere) e ponte mobile (opzionale). Indicano la distanza dal pericolo e sono:"}
{"id": "665542", "revid": "486946", "url": "https://it.wikipedia.org/wiki?curid=665542", "title": "Diario di una cameriera", "text": ""}
{"id": "665545", "revid": "486946", "url": "https://it.wikipedia.org/wiki?curid=665545", "title": "Le memorie di una cameriera", "text": ""}
{"id": "665548", "revid": "282579", "url": "https://it.wikipedia.org/wiki?curid=665548", "title": "Ad verum", "text": ""}
{"id": "665549", "revid": "1543377", "url": "https://it.wikipedia.org/wiki?curid=665549", "title": "Nazionale di calcio di Porto Rico", "text": "La nazionale di calcio di Porto Rico (spagnolo: \"Selecci\u00f3n de f\u00fatbol de Puerto Rico\", inglese: \"Puerto Rico national football team\") \u00e8 la rappresentativa calcistica nazionale dell'omonimo paese centroamericano, posta sotto l'egida della Federaci\u00f3n Puertorrique\u00f1a de F\u00fatbol ed affiliata alla CONCACAF.\nNel ranking FIFA ha raggiunto al massimo la 97\u00aa posizione nel marzo 1994, ma dal 2000 alla fine del 2007 ha occupato stabilmente i posti intorno al 200\u00ba. Occupa la 178\u00aa posizione del ranking FIFA.L'unica competizione internazionale della quale ha raggiunto la fase finale \u00e8 la Coppa dei Caraibi, nel 1981 (in qualit\u00e0 di organizzatrice) e nel 1993.\nRosa attuale.\nLista dei giocatori convocati per le sfide contro e , valevoli per le qualificazioni al campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "665550", "revid": "5456", "url": "https://it.wikipedia.org/wiki?curid=665550", "title": "Nazionale di calcio di Portorico", "text": ""}
{"id": "665553", "revid": "767487", "url": "https://it.wikipedia.org/wiki?curid=665553", "title": "Ombre (film 1980)", "text": "Ombre \u00e8 un film italiano del 1980 diretto da Giorgio Cavedon, giornalista dalla breve carriera cinematografica, \u00e8 un dramma di tipo psicologico con risvolti thriller.\n\u00c8 girato prevalentemente in una casa di ringhiera del quartiere di Porta Ticinese.\nTrama.\nMilano, anni Ottanta. Renato, un pittore con propositi suicidi, conosce Monica, studentessa universitaria che proviene dalla periferia lombarda. Monica, giunta a Milano da alcune settimane, si era subito sistemata in una casa di ringhiera e qui aveva conosciuto sia la portinaia, una anziana signora milanese che si occupa di affittare gli alloggi sia la di lei nipote, anche lei di nome Monica, una ragazzina di dodici anni. Nell'appartamento di Monica aveva vissuto, fino a pochi mesi prima, un vecchio pittore, recentemente scomparso, a cui la nipote della signora milanese, si era molto affezionata. Renato, dopo avere conosciuto Monica, finisce col trascurare la sua relazione con la ricca Susanna, appartenente alla buona borghesia milanese. La storia tra Monica e Renato, per\u00f2, non avr\u00e0 seguito. La giovane e misteriosa Monica presto muore a seguito di un improvviso attacco di leucemia fulminante. Renato, intenzionato a saperne di pi\u00f9 sul conto di Monica, raggiunge la sua abitazione d'origine. La casa risulta isolata dalle altre abitazioni e, peraltro, \u00e8 situata in una zona sempre molto nebbiosa. In essa abita un uomo, che tutti ritengono erroneamente il padre di Monica, che racconta invece a Renato come Monica fosse giunta, da Alleghe, nella sua casa alcuni anni prima, ci\u00f2 del tutto casualmente ed in compagnia di sua madre Clara e di suo nonno, un pittore mezzo pazzo che si dilettava a dipingere continuamente autoritratti. Clara e il nonno di Monica erano poi scomparsi, lasciando Monica con lui. L'uomo si era affezionato a Monica che, per\u00f2, insofferente per l'isolamento della zona in cui abitava, era andata a vivere Milano, per perfezionare i suoi studi all'Accademia delle Belle Arti. Sar\u00e0 la nipote della portinaia a scoprire che, l'uomo che aveva abitato l'appartamento prima di Monica, altri non era che il nonno della ragazza. La casa in cui abitava Monica, peraltro, sembrava covare ancora la presenza del vecchio pittore tanto che, Monica, che era un'ottima pittrice, durante la sua residenza nell\u2019appartamento, aveva progressivamente dipinto un quadro da cui si scovavano le sembianze di suo nonno, evidenziando un ottimo stile neo-impressionista. Renato, che non aveva mai lasciato Monica durante la sua agonia, si trasferisce quindi nella abitazione della ragazza, comprendendo come la presenza sia di Monica sia del nonno, siano tuttora presenti nell'appartamento. Impossessatosi del quadro dipinto da Monica, Renato se lo vede sottrarre da Susanna che, nel tentativo di rilanciare Renato come pittore, lo vende sul mercato. La giovane nipote della portinaia, a questo punto, forse per vendetta verso Renato, sempre pi\u00f9 aggressivo, forse per esaudire il desiderio di questi di ricongiungersi a Monica, avvelena l'uomo mischiando un'alta dose di topicida al cibo che la stessa portinaia cucinava per conto dell'uomo. All'arrivo del padre di Susanna nella casa di ringhiera, che annuncia alla portinaia il fatto che Susanna \u00e8 finalmente in dolce attesa e che, quindi, Renato diverr\u00e0 presto padre, l'uomo verr\u00e0 rinvenuto nell'appartamento di Monica senza vita. La nipote della portinaia, per non destare sospetti, spinge un topo morto, che si trova vicino ai piatti, gi\u00f9 dal balcone dell'appartamento. Nell'appartamento si ritrover\u00e0 un fallito tentativo di Renato di dipingere un proprio autoritratto, opera meschina, senza talento ed incompiuta.\nProduzione.\nLa lavorazione del film inizi\u00f2 nell'estate del 1979 con il titolo \"Autoritratto\". Molte fonti indicano in Mario Caiano il secondo regista del film, ma secondo una testimonianza di Lou Castel, sul set c'era soltanto Cavedon come regista. I quadri di scena sono di Carlo Jacono.\nAccoglienza.\nSecondo il \"Dizionario dei film italiani Stracult\" di Marco Giusti, il film riusc\u00ec a raccogliere soltanto 565 spettatori, restando nelle sale per una settimana, incassando appena 1.695.000 lire dell'epoca."}
{"id": "665554", "revid": "30610", "url": "https://it.wikipedia.org/wiki?curid=665554", "title": "Rossella", "text": ""}
{"id": "665555", "revid": "110157", "url": "https://it.wikipedia.org/wiki?curid=665555", "title": "Sora no Niwa", "text": "Sora no Niwa (\u305d\u3089\u306e\u5ead - Giardino del Cielo) \u00e8 il terzo album ufficiale di Akino Arai pubblicato nel 1997.\nIl disco.\nPubblicato nel 1997 \u00e8 il terzo album ufficiale di Akino Arai. Composto da 11 tracce che spaziano dal j-pop puro a melodie pi\u00f9 tradizionali, fino a giungere a canzoni che si appoggiano soltanto sulla dolce voce della cantante e il pianoforte.\nSi parte quindi con brani piuttosto veloci ed evocativi, che segnano la prima met\u00e0 dell'album come \"Kotori no Su\" o l'allegra \"Koneko no Shinzou\" per passare a due ballate lente e struggenti dal titolo inglese \"Black Shell\" e \"Solitude\". Per poi infine giungere alla chiusura dell'album con la breve \"Little Edie\", canzone dai toni onirici in inglese.\nLa canzone \"Ningen no Kodomo\" \u00e8 stata utilizzata anche nell'anime Outlaw Star."}
{"id": "665568", "revid": "1543377", "url": "https://it.wikipedia.org/wiki?curid=665568", "title": "Nazionale di calcio delle Isole Vergini americane", "text": "La nazionale di calcio delle Isole Vergini americane \u00e8 la rappresentativa calcistica delle omonime isole caraibiche, posta sotto l'egida della U.S. Virgin Islands Soccer Federation ed affiliata a CONCACAF e FIFA.\nLa selezione americo-verginiana \u00e8 una delle pi\u00f9 deboli del panorama centroamericano e mondiale: ha vinto soltanto 7 partite sulle 57 giocate, subendo 244 gol (in media pi\u00f9 di 4 ad incontro); occupa attualmente il 207\u00ba posto (su 210) del ranking FIFA.\nStoria.\nLa selezione delle Isole Vergini americane ha esordito nel 1998 ed \u00e8 rimasta per la maggior parte della propria storia nelle ultime posizioni della graduatoria FIFA per nazionali. L'unica ascesa avvenne nel 2011 sotto la guida tecnica di Keith Griffith, collaboratore di molte altre rappresentative caraibiche, il quale aiut\u00f2 la formazione americo-verginiana a scalare ben 51 posizioni del ranking FIFA, fino a raggiungere quale miglior piazzamento di sempre, il 149\u00ba posto nel luglio di quell'anno.La nazionale della \"Dashing Eagle\" ha un saldo positivo negli scontri diretti soltanto nei confronti di e .\nPartecipazioni ai tornei internazionali.\nCoppa dei Caraibi.\nLa nazionale delle Isole Vergini americane non ha mai partecipato alla fase finale della Coppa dei Caraibi, nonostante abbia tentato la via delle qualificazioni in sei occasioni.\nAllenatori.\n\"Dal 2000:\"\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "665572", "revid": "228587", "url": "https://it.wikipedia.org/wiki?curid=665572", "title": "Euskal Bizikleta 2003", "text": "La Euskal Bizikleta 2003, trentaquattresima edizione della corsa, si svolse in cinque tappe dal 4 all'8 giugno 2003, per un percorso totale di 753,1\u00a0km. Fu vinta dallo spagnolo Jos\u00e9 Antonio Pecharrom\u00e1n che termin\u00f2 in 19h06'56\". La gara era classificata di categoria 2.1.\nSquadre e corridori partecipanti.\nLe 17 squadre partecipanti alla gara furono:"}
{"id": "665574", "revid": "2048388", "url": "https://it.wikipedia.org/wiki?curid=665574", "title": "AFI's 100 Years... 100 Movies", "text": "L'AFI's 100 Years... 100 Movies \u00e8 la prima delle liste delle AFI 100 Years... series, stilate annualmente dall'American Film Institute dal 1998, centesimo anniversario del primo film statunitense.\nLa lista comprende i cento migliori film statunitensi di sempre, determinati da un sondaggio indetto tra pi\u00f9 di 1.500 personalit\u00e0 dell'industria cinematografica (dirigenti delle case di produzione, registi, sceneggiatori, tecnici, attori, critici).\nSono stati presi in considerazione 400 lungometraggi a soggetto prodotti fra il 1915 (\"Nascita di una nazione\") ed il 1996 (\"Fargo\").\nA distanza di dieci anni dalla lista originaria, nel 2007 ne \u00e8 stata proposta una aggiornata, per tener conto dei film distribuiti dal 1997 al 2006 e dell'evoluzione della considerazione critica dei film precedentemente inclusi.\nCriteri.\nPer poter essere selezionati i film dovevano rispettare i seguenti criteri:"}
{"id": "665578", "revid": "1543377", "url": "https://it.wikipedia.org/wiki?curid=665578", "title": "Nazionale di calcio del Nicaragua", "text": "La nazionale di calcio del Nicaragua (Selecci\u00f3n de f\u00fatbol de Nicaragua) \u00e8 la rappresentativa nazionale calcistica dell'omonimo stato centroamericano, posta sotto l'egida della Federaci\u00f3n Nicarag\u00fcense de F\u00fatbol ed \u00e8 affiliata alla CONCACAF.\nOccupa la 147\u00aa posizione nel ranking mondiale FIFA.\nStoria.\nMeglio conosciuto come nazione beisbolista, avendo ottenuto cinque volte il secondo posto nel Mondiale di baseball, il Nicaragua ha ottenuto il suo primo grande onore nel calcio qualificandosi per la Gold Cup 2009, dopo aver battuto per 2-0 il e guadagnato il quinto posto nella Coppa delle Nazioni UNCAF 2009. Fu la prima vittoria del Nicaragua sul Guatemala dopo 17 tentativi.\nLa met\u00e0 della nazionale proviene da due club locali: il Diriang\u00e9n, ventisei volte vincitore della lega nicaraguense e dal suo eterno rivale, l'undici volte vincitore Real Estel\u00ed.\nRosa attuale.\nLista dei giocatori convocati per le sfide di qualificazione al Campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "665581", "revid": "1713445", "url": "https://it.wikipedia.org/wiki?curid=665581", "title": "Contea di Monmouth (New Jersey)", "text": "La contea di Monmouth, in inglese Monmouth County, \u00e8 una contea del New Jersey centrale negli Stati Uniti. Fa parte dell'area metropolitana di New York.\nGeografia fisica.\nLa contea si affaccia a nord sulla baia di Raritan ed a est sull'Oceano Atlantico ed ha un confine marittimo con le contee di Richmond e di Kings dello Stato di New York. A sud confina con la contea di Ocean, a sud-ovest con la contea di Burlington, ad ovest con la contea di Mercer ed a nord-ovest con la contea di Middlesex.\nIl territorio \u00e8 pianeggiante e solo nella parte settentrionale si elevano delle basse colline che raggiungono la massima altezza di 116 metri con la \"Crawford Hill\".\nLa costa presenta notevoli insenature come l'estuario di \"Navesink\" formato dal fiume Swimming e poco pi\u00f9 a sud l'estuario di \"Shrewsbury\". I due estuari si incontrano a Rumson. Il fiume Yellow Brook scorre nell'area centrale della contea e confluisce nel Navesink. A nord-est si estende la penisola di Sandy Hook che delimita a est la \"baia di Sandy Hook\", che \u00e8 parte della baia di Raritan. Nel sud della contea scorrono i fiumi Manasquan e Metedeconk che confluiscono nell'oceano con lunghi estuari. Nel sud-ovest scorre il \"Crosswicks Creek\", un affluente del fiume Delaware.\nIl capoluogo di contea \u00e8 Freehold, posta nell'area centrale. Sulla costa sono situate le citt\u00e0 di Long Branch, Asbury Park, Neptune City, Red Bank e Rumson.\nStoria.\nLa contea \u00e8 nata nel 1675 ed assunse il nome dalla citt\u00e0 gallese situata nella contea di Monmouthshire. Nel 1714 venne istituita la prima amministrazione di contea.\nNella contea fu combattuta durante la guerra d'indipendenza americana una delle battaglie decisive per l'esito della guerra. La battaglia di Monmouth fu combattuta nei pressi di Freehold il 28 giugno 1778. L'esercito coloniale guidato da George Washington sconfisse le truppe inglesi guidate dal generale Henry Clinton."}
{"id": "665587", "revid": "8489", "url": "https://it.wikipedia.org/wiki?curid=665587", "title": "Sora no niwa", "text": ""}
{"id": "665588", "revid": "1543377", "url": "https://it.wikipedia.org/wiki?curid=665588", "title": "Sora no Mori", "text": "Sora no Mori (\u7a7a\u306e\u68ee - Foresta del Cielo) \u00e8 il secondo album ufficiale di Akino Arai pubblicato nel 1997.\nIl disco.\nPubblicato nell'agosto del 1997 \u00e8 il secondo album ufficiale di Akino Arai. Composto da 15 tracce j-pop \u00e8 in realt\u00e0 una raccolta delle sigle e canzoni d'intermezzo di anime giapponesi tra cui Record of Lodoss War e Macross Plus. Molte tracce sono state scritte da Y\u014dko Kanno e arrangiate da Hisaaki Hogari.\nLa musica \u00e8 basata quasi completamente su temi orchestrali con diversi spunti rock e pop, e alcune campionature elettroniche che ne arricchiscono il suono. Vi sono tracce piuttosto evocative, soprattutto quelle relative alla saga di Lodoss War, tra cui la struggente \"Adesso e fortuna\" che, a parte il titolo, contiene anche una frase in italiano (\"Io sono prigioniera\").\nL'album contiene anche una canzone in portoghese (\"Li\u00e7\u00e3o do Vento\") e una in francese (\"Siva\"). Inoltre in \"Moon Light Anthem\" vi \u00e8 una citazione alla sonata \"Chiaro di Luna\" di Ludwig van Beethoven.\nCuriosit\u00e0.\nLa canzone \"Adesso e fortuna\", sigla di apertura degli OAV di Record of Lodoss War \u00e8 stata tradotta completamente e cantata per la messa in onda in Italia da Lara Parmiani."}
{"id": "665590", "revid": "1305772", "url": "https://it.wikipedia.org/wiki?curid=665590", "title": "Il mondo perduto", "text": "Il mondo perduto (The Lost World in inglese) pu\u00f2 riferirsi a:"}
{"id": "665592", "revid": "125079778", "url": "https://it.wikipedia.org/wiki?curid=665592", "title": "Nazionale di calcio di Panama", "text": "La nazionale di calcio di Panama (\"Selecci\u00f3n de f\u00fatbol de Panam\u00e1\") \u00e8 la rappresentativa calcistica dell'omonimo Paese centroamericano, posta sotto l'egida della Federaci\u00f3n Paname\u00f1a de F\u00fatbol e affiliata alla CONCACAF e alla UNCAF.\nDisput\u00f2 la sua prima partita contro la Selecci\u00f3n de Jalisco, che rappresentava i migliori giocatori del campionato messicano, il 28 luglio 1937 a Cali, in Colombia. I suoi giocatori sono soprannominati \"Los Canaleros\" con ovvio riferimento al canale che unisce Atlantico e Pacifico e divide le due Americhe. Lo stadio della squadra \u00e8 l'Estadio Rommel Fernandez, situato a Panama, che ha una capienza di 32.000 spettatori.\nVanta due secondi posti nella CONCACAF Gold Cup, ottenuti nel 2005 e nel 2013. Ha vinto una Coppa centroamericana, nel 2009, e nello stesso torneo ha ottenuto due volte il secondo posto. Ha partecipato a una fase finale del campionato del mondo, nel 2018, edizione in cui \u00e8 stata eliminata al primo turno.\nNella classifica mondiale della FIFA, istituita nell'agosto 1993, il miglior piazzamento di Panama \u00e8 il 29\u00ba posto del marzo 2014, mentre il peggior piazzamento \u00e8 il 150\u00ba posto dell'agosto 1995. Occupa il 63\u00ba posto della graduatoria.\nStoria.\nEsordi (1920-1940).\nIl decennio del 1920 \u00e8 stato caratterizzato dall'inizio del calcio organizzato, con figure come Gabriel Barrios, importante figura dello sport panamense.\nI primi riferimenti raccolti indicano un decennio di trasformazioni per il calcio panamense, incipiente nella sua organizzazione. Tuttavia, la mancanza di maggiore sostegno e le condizioni precarie di quel tempo, non gli permisero di crescere a livello internazionale, nemmeno di partecipare alla prima Coppa del Mondo 1930 in Uruguay. Anche se non era pronto per essere un membro attivo della FIFA, la National Football League, presieduta all'epoca da Ness\u00edm Ramos, aveva ricevuto un invito formale da parte della Asociaci\u00f3n Uruguaya de F\u00fatbol (AUF) per una squadra panamense di viaggiare per partecipare alla Coppa del Mondo. L'invito \u00e8 stato poi declinato.\nLa prima partita ufficiale \u00e8 stata nel 1938, con la vittoria contro il (2-1). Sempre nel 1938 arriv\u00f2 il primo scontro tra la squadra di calcio panamense e la durante la quarta edizione dei Giochi centramericani e caraibici a Panama, con esito fatale: 11-0 per i costaricensi.\n1940-1950.\nPanama, che fino a questo momento non si era distinto a livello internazionale, ha intrapreso importanti passi verso il suo riconoscimento internazionale. Ai Giochi centramericani e caraibici svoltisi a Barranquilla, Colombia, il 21 dicembre del 1946, Panama si trov\u00f2 di fronte alla Costa Rica. \nAnni 1960.\nPanama disput\u00f2 la prima fase del Campionato Concacaf 1963. Riusc\u00ec a pareggiare contro (1-1 e fece lo stesso anche con (2-2). Ma la sconfitta contro l' (0-1) rese inutile la goleada contro il (5-0), non riuscendo a raggiungere la finale del torneo. Ci sono voluti trenta anni per i panamensi per tornare a partecipare alla coppa continentale nella Gold Cup 1993.\nAnni 1970.\nIn questo decennio Panama \u00e8 riuscito a ottenere la medaglia di bronzo nei Giochi Bolivariani del 1970 a Maracaibo e nel 1973 a Panama. Nelle ultime partite i \"canaleros\" hanno ottenuto vittorie pi\u00f9 importanti, battendo il (1-0) e la (3-2) per la prima volta nella loro storia.\nIl primo incontro di Panama nelle qualificazioni per la Coppa del mondo di calcio risale al 4 aprile 1976 allo Stadio di Rommel Fern\u00e1ndez (oggi Rommel Fern\u00e1ndez). Fu ottenuta una sorprendente vittoria contro la Costa Rica davanti a ottomila tifosi. Arriv\u00f2 poi un pareggio contro El Salvador (1-1), ma quando la qualificazione per i mondiali era vicina una serie di errori, ribellioni, sospensioni di giocatori e improvvisazioni tecniche provocarono l'eliminazione. Il diede la stoccata finale (2-4, 0-7) ai sogni di qualificazione.\nAnni 1980.\nGli anni ottanta furono segnati da gravi conflitti con la FIFA, che portarono alla sospensione indefinita e all'isolamento internazionale di Panama, isolamento durato quattro anni. Nonostante la disaffiliazione, la FIFA lasci\u00f2 che Panama partecipasse alle qualificazioni alla Coppa del mondo 1982, in cui la squadra fu eliminata. Panama manc\u00f2 anche la qualificazione al , perdendo le sue due partite con l'Honduras.\nAnni 1990.\nDopo l'istituzione della CONCACAF Gold Cup nel 1991, Panama dovette attendere la seconda edizione, quella del 1993, per partecipare alla rassegna, essendosi classificato terzo nella Coppa delle nazioni UNCAF 1993. Sorteggiati nel girone A con Stati Uniti, Giamaica e Honduras, i panamensi non si piazzarono ultimi, perdendo con honduregni e statunitensi rispettivamente per 5-1 e e 2-1 e pareggiando per 1-1 contro i giamaicani.\nNelle qualificazioni alla Coppa del mondo 1994 Panama fu eliminato ancora una volta dalla Costa Rica (1-1, 0-2).\nAnni 2000.\nAnni di delusioni (2000-2005).\nNella Coppa delle nazioni UNCAF 2001, grazie al secondo posto dietro nel girone di prima fase, Panama accede alla seconda fase. Qui finisce quarto e ultimo e perde anche lo spareggio per la qualificazione alla CONCACAF Gold Cup 2002 contro (0-1).\nDopo aver vinto il girone di primo turno, Panama \u00e8 nuovamente estromesso nel secondo turno delle eliminatorie CONCACAF della Coppa del mondo 2002, arrivando quarto nel gruppo C con , e .\nNella Coppa delle nazioni UNCAF 2003 si piazza quinto su sei squadre, non riuscendo quindi a qualificarsi per la CONCACAF Gold Cup 2003.\nIl secondo posto nella Gold Cup 2005.\nClassificatosi quarto nella Coppa delle nazioni UNCAF 2005 (sconfitto in semifinale dall' e nella finale per il quarto posto dal ), Panama si qualifica dunque per la CONCACAF Gold Cup 2005. In questo torneo supera il primo turno con una vittoria (all'esordio contro la , 1-0), un pareggio (2-2 contro ) e una sconfitta (0-1 contro l'), ai quarti sconfigge il , squadra invitata a partecipare al torneo (1-1 dopo i tempi supplementari, 5-3 dopo i tiri di rigore). In semifinale batte nuovamente la (3-2), ma perde la finale contro gli (0-0 dopo 120 minuti, 3-1 dopo i tiri di rigore). Il panamense Luis Tejada \u00e8 eletto miglior giocatore del torneo e miglior marcatore del torneo (tre gol) a pari merito con altri cinque calciatori. Nell'undici-tipo del torneo sono nominati i panamensi Jaime Penedo (portiere), Felipe Baloy (difensore), e lo stesso Luis Tejada (attaccante).\nVittoria della Coppa delle nazioni UNCAF (2005-2011).\nBattuta al primo turno delle eliminatorie del , Panama finisce secondo dietro gli Stati Uniti nel secondo turno delle qualificazioni CONCACAF e accede dunque al terzo e ultimo turno, l'esagonale. Qui si piazza ultimo, non qualificandosi dunque per la rassegna iridata.\nNella Coppa delle nazioni UNCAF 2007 vince il girone di prima fase e batte in semifinale il . In finale esce sconfitto dall'incontro con la (1-1 dopo 120 minuti, 4-1 dopo i tiri di rigore). Il secondo posto nella competizione consente comunque ai panamensi di qualificarsi per la CONCACAF Gold Cup 2007, dove Panama batte l'Honduras (3-2), pareggia contro Cuba (2-2) e perde contro il Messico (0-1), accedendo ai quarti, dove perde contro gli Stati Uniti (1-2). Il difensore Felipe Baloy e l'attaccante Blas P\u00e9rez saranno inseriti nella squadra-tipo del torneo.\nNelle eliminatorie per il Panama esce gi\u00e0 al secondo turno, eliminato da dopo due partite (vittoria per 1-0 in casa e sconfitta per 3-1 in trasferta).\nVince la Coppa delle nazioni UNCAF 2009 battendo in finale la Costa Rica (0-0 dopo 120 minuti, 4-2 dopo i tiri di rigore). Nella CONCACAF Gold Cup 2009 \u00e8 eliminato ai quarti di finale dagli Stati Uniti (2-1 dopo i tempi supplementari).\nAnni 2010.\nL'era Dely Vald\u00e9s (2011-2013).\nNella CONCACAF Gold Cup 2011, sotto la guida di Julio C\u00e9sar Dely Vald\u00e9s, nominato CT nel settembre 2010, Panama batte a Tampa gli Stati Uniti, infliggendo loro la prima sconfitta di sempre nella prima fase della Gold Cup. La squadra centroamericana supera il girone e si qualifica per la semifinale, dove \u00e8 battuta ed eliminata dagli Stati Uniti in una sorta di rivincita.\nPanama si qualifica per la CONCACAF Gold Cup 2013 battendo per 3-1 il nella finale per il quinto posto della Coppa centroamericana 2013. Batte dunque il Messico (2-1) per la prima volta nella propria storia e anche la (1-0), qualificandosi cos\u00ec per i quarti di finale con una giornata di anticipo rispetto alla fine della fase a gironi, che chiudono pareggiando 0-0 contro il . Sconfitto facilmente ai quarti di finale (6-1), eliminano anche il Messico, battendolo nuovamente per 2-1. In finale perdono per 1-0 contro gli Stati Uniti padroni di casa.\nNelle eliminatorie per il Panama supera senza patemi il gironcino di seconda fase con e grazie a quattro vittorie in altrettante partite ed \u00e8 inserito in un raggruppamento di terza fase comprendente anche , , . Accede al quarto e ultimo turno, il cosiddetto \"esagonale\", grazie al secondo posto. Nell'esagonale Panama si classifica quinto (penultimo) con un bilancio di una vittoria, cinque pareggi e quattro sconfitte. Perdendo all'ultimo turno in casa contro gli Stati Uniti (2-3) i panamensi lasciano dunque al Messico, giunto quarto, la possibilit\u00e0 di accedere agli spareggi inter-zona contro la , vincitore delle eliminatorie oceaniane. Nell'ottobre 2013 Dely Vald\u00e9s lascia l'incarico di CT.\nL'era G\u00f3mez, il primo mondiale (2014-oggi).\nIl 15 febbraio 2014 \u00e8 nominato CT il colombiano Hern\u00e1n Dar\u00edo G\u00f3mez. Un mese dopo Panama raggiunge la sua miglior posizione di sempre nella classifica mondiale della FIFA, il 29\u00ba posto, entrando per la prima volta nella top 30.\nGiunti terzi nella Coppa centroamericana 2014, i \"Canaleros\" si qualificano per la CONCACAF Gold Cup 2015. Con quattro pareggi consecutivi si qualificano per la semifinale contro il ad Atlanta, disputata il 22 luglio 2015. Pur ridotti in dieci uomini per un'espulsione avvenuta al 25\u00ba minuto di gioco, i panamensi riescono a segnare al 56\u00ba minuto con un colpo di testa di Rom\u00e1n P\u00e9rez e sembrano in procinto di condurre in porto il risultato, ma a due minuti dal 90\u00b0 l'arbitro statunitense Mark Geiger assegna ai messicani un calcio di rigore molto contestato, cui seguono roventi proteste che portano alla sospensione dell'incontro per ben undici minuti, stante il rifiuto dei panamensi, rientrati in un primo momento negli spogliatoi, di proseguire l'incontro. Il calcio di rigore \u00e8 convertito in gol e nei tempi supplementari i messicani prevalgono per 2-1 grazie a un altro penalty di Andr\u00e9s Guardado, qualificandosi per la finale. Le reazioni panamensi sono molto forti: l'allenatore G\u00f3mez parla apertamente di \"furto\" e dice di \"meditare il ritiro\" per la delusione, mentre la federcalcio panamense invoca le dimissioni di dieci membri della commissione arbitrale della CONCACAF. Nella finale per il terzo posto Panama batte comunque gli Stati Uniti ai tiri di rigore, raggiungendo il podio per la terza edizione di fila della Gold Cup.\nLa medaglia di bronzo nella Gold Cup consente a Panama di competere, nel gennaio 2016, nella Copa Am\u00e9rica Centenario. Dopo aver facilmente vinto contro Cuba (4-0) nel turno preliminare, i \"Canaleros\" sono inseriti in un difficile girone comprendente anche Argentina, Cile e Bolivia. All'esordio battono per 2-1 la Bolivia (doppietta di Blas P\u00e9rez), ma poi perdono per 5-0 contro l'Argentina e per 4-2 contro il Cile. Argentina e Cile saranno proprio le finaliste di quel torneo.\nNella CONCACAF Gold Cup 2017 Panama supera il girone iniziale, ma si ferma ai quarti di finale, sconfitto per 1-0 dalla .\nNell'ottobre 2017, battendo in rimonta per 2-1 la Costa Rica anche grazie a un gol fantasma, Panama si qualifica per il , raggiungendo per la prima volta nella propria storia la fase finale del torneo. La selezione centroamericana si ritrova in un girone difficile, con , e . Persa la prima partita per 3-0 contro il Belgio il 18 giugno 2018 (dopo aver comunque terminato a sorpresa il primo tempo sullo 0-0), sei giorni dopo perde per 6-1 contro l'Inghilterra ed \u00e8 eliminata. Il capitano Felipe Baloy segna l'ultima rete della partita, il primo gol di Panama in una fase finale di Coppa del mondo. Nel match conclusivo del girone, contro la Tunisia, Panama passa in vantaggio nel primo tempo con un autogol di Yassine Meriah, ma nella ripresa subisce la rimonta degli avversari, che vincono per 2-1.\nRosa attuale.\nLista dei giocatori convocati per la CONCACAF Gold Cup 2021\n\"Presenze e reti aggiornate al 20 luglio 2021, al termine della sfida contro Grenada.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornati al 20 luglio 2021.\nIn grassetto i giocatori ancora in attivit\u00e0 con la maglia della nazionale."}
{"id": "665594", "revid": "726373", "url": "https://it.wikipedia.org/wiki?curid=665594", "title": "Painkiller (videogioco)", "text": "Painkiller \u00e8 un videogioco di tipo sparatutto in prima persona sviluppato da People Can Fly e pubblicato da DreamCatcher nel 2004 per PC.\nTrama.\nDaniel Garner e la moglie Catherine, mentre si recavano in un ristorante per festeggiare il loro anniversario si scontrano con un furgone che sbanda e colpisce frontalmente l'auto su cui viaggiano i coniugi, uccidendoli entrambi. Daniel si trover\u00e0 in Purgatorio alla presenza di Samaele, un angelo inviato da Dio in persona, chiedendogli di affrontare Lucifero, che sta preparando un esercito di dannati destinato a distruggere il Paradiso; per questo Dio desidera che lui uccida i generali dell'esercito di Lucifero, in modo che le armate si disperdano. In cambio, Daniel sar\u00e0 redento e potr\u00e0 varcare i cancelli celesti e ricongiungersi con Catherine.\nDaniel accetta con delle riserve: vorrebbe conoscere il motivo della sua permanenza in Purgatorio, cosa che lo tormenter\u00e0 per tutta la durata del gioco, ma Samaele risponde vagamente e lo lascia. Intraprende il suo viaggio nei meandri del Purgatorio, uccidendo numerosi servi dell'Inferno e distruggendo il primo dei generali. Al termine della battaglia, mentre riflette sulla prossima mossa, fa conoscenza con Eva; grazie a lei, Daniel pu\u00f2 ritrovare la strada e continuare la sua missione. Daniel infine affronter\u00e0 Alastor, il primo generale di Lucifero, che riuscir\u00e0 a sconfiggere grazie all'aiuto di Asmodeo, un demone convertito ma che si riveler\u00e0 essere Lucifero stesso. Dopo aver rivelato le sue intenzioni, Lucifero rapisce Eva e fugge all'Inferno. Samaele riappare a Daniel e gli comunica la riuscita della sua missione e lo invita a seguirlo per poter varcare i cancelli del Paradiso. Daniel, infuriato dalla fuga di Lucifero e alterato dal prolungato contatto con le anime dei dannati, decide di rinunciare al suo premio e di inseguire Lucifero. Samaele gli indica a malincuore il passaggio per l'Inferno e Daniel riparte.\nAttraversate le terre di confine fra il Purgatorio e l'Inferno, Daniel raggiunge il cuore del regno degli inferi e affronta Lucifero in una landa devastata dalla somma di tutti i conflitti e le guerre della storia, infestata dalle anime dei dannati. Alla fine del titanico scontro, Daniel in forma demoniaca trafigge Lucifero con la sua stessa spada e pone fine al suo dominio sull'Inferno. Ma quando Daniel \u00e8 ormai sicuro di aver sopraffatto Lucifero, riapparir\u00e0 Alastor al comando di una schiera di demoni; egli non era morto, essendo stato abbattuto nel Purgatorio. Ora pu\u00f2 assumere lui il titolo e i poteri di Signore dell'Inferno e guidare le armate dei dannati contro le porte del Paradiso, non pi\u00f9 ostacolato da Lucifero, il quale si era infatti invaghito di Eva e non voleva attaccare fintanto che non la avesse posseduta.\nModalit\u00e0 di gioco.\nIl gameplay \u00e8 fortemente impostato sull'azione diretta ed immediata; il gioco - che segue un percorso pi\u00f9 o meno lineare affrontando orde di demoni e mostri deformi - si svolge attraverso numerosi livelli estremamente variegati: si passa da un monastero in rovina a un manicomio, da un cimitero ad una cittadella medievale devastata dalla peste, fino ad impianti industriali di stampo sovietico. Ogni sezione (\"capitolo\") termina con lo scontro con un \"boss\", solitamente di stazza e potenza superiore alla media. \u00c8 prevista infine la modalit\u00e0 \"multiplayer\".\nArmi.\nIn \"Painkiller\" ci sono cinque armi, ognuna delle quali dotata di due modalit\u00e0 di fuoco che possono essere impiegate separatamente o combinate.\nPainkiller.\nArma che utilizza delle lame rotanti; il fuoco primario le fa dispiegare e roteare da un motore, mentre la modalit\u00e0 secondario permette di lanciare il volano su cui sono fissate consentendo di trafiggere l'avversario che si sta fronteggiando, oppure conficcare le lame su qualsiasi superficie. Se si lancia il volano mentre le lame sono ferme, il \"Painkiller\" si genera un raggio di luce che ustiona qualsiasi avversario che vi transiti attraverso. Combinando le due modalit\u00e0 (usando il fuoco primario e poi usando il fuoco secondario), si pu\u00f2 lanciare il volano una volta messe in rotazione le lame. Il proiettile scagliato smembrer\u00e0 ogni nemico che si trover\u00e0 lungo il percorso, per poi ritornare al mittente dopo una ventina di metri di volo. Non tutti i nemici subiscono danni dal Painkiller: alcuni demoni o mostri che indossano armature particolari o molto resistenti possono essere colpiti senza subire danni.\nFucile a pompa.\nIl fuoco primario consiste in una salva da due colpi caricati a pallettoni. Il fuoco secondario spara una cartuccia che congela istantaneamente il bersaglio. Una volta congelato, l'obiettivo non si pu\u00f2 pi\u00f9 muovere e non pu\u00f2 combattere. Inoltre diventa vulnerabile a qualsiasi altra arma, dalla quale viene distrutto da un unico colpo. La cartuccia congelante non funziona contro i mostri pi\u00f9 grossi e sui \"boss\".\nLanciapaletti.\nConsiste in una balestra pneumatica che scaglia paletti di frassino a distanza media, provocando una quantit\u00e0 notevole di danni. Se sfruttata a dovere, quest'arma pu\u00f2 coprire le lunghe distanze con un tiro ad arco, durante il quale il paletto prende fuoco e danneggia ulteriormente i nemici. Il fuoco secondario \u00e8 costituito da un lanciagranate a corta distanza. Con un po' di abilit\u00e0, si pu\u00f2 combinare le due modalit\u00e0 scagliando una granata e sparandole contro un paletto: l'effetto che si ottiene \u00e8 un paletto esplosivo.\nLanciarazzi.\nIl fuoco primario utilizza il lanciarazzi, mentre il fuoco secondario spara con la mitragliatrice coassiale a canne rotanti. Attenzione a non usarlo in luoghi ristretti! L'esplosione non discrimina fra amici e nemici.\nElectrodriver.\nIl fuoco primario lancia degli hira shuriken con frequanza di fuoco media, indicati per sopraffare i nemici un po' pi\u00f9 resistenti senza ricorrere alla Minigun. Il fuoco secondario consente di utilizzare un elettrodo che crea un arco elettrico con il nemico pi\u00f9 vicino. Questa modalit\u00e0 di fuoco \u00e8 indicata per uccidere rapidamente nemici poco resistenti, ma consuma rapidamente la batteria. Si possono combinare le due modalit\u00e0 usando l'arco elettrico e poi sparando gli shuriken, ottenendo uno shuriken elettrificato. I nemici colpiti da questo proiettile vengono immobilizzati per un breve periodo di tempo e subiscono danno a causa della carica elettrica.\nModalit\u00e0 Demone.\nDaniel pu\u00f2 raccogliere e assorbire le anime dei suoi avversari uccisi, i quali scompaiono dopo qualche secondo lasciando sul terreno un'aura luminosa colorata. Raccogliendole, Daniel pu\u00f2 rigenerare i suoi punti Salute e accumularne in pi\u00f9, superando i canonici cento punti con i quali parte all'inizio di ogni livello. Le anime possono essere di tre tipi:\nRaccogliendone una data quantit\u00e0 (che cambia a seconda del livello di difficolt\u00e0 scelto), Daniel pu\u00f2 liberare l'energia accumulata e trasformarsi in Demone. Una volta trasformato, Daniel diventa invulnerabile ma non potr\u00e0 utilizzare armi, sostituendole con un singolo colpo a lunga distanza che uccide qualsiasi nemico si trovi sulla linea di tiro. La modalit\u00e0 dura una manciata di secondi, terminato l'effetto, Daniel torna in forma umana, riacquistando la possibilit\u00e0 di utilizzare le armi e le capacit\u00e0 normali.\nTarocchi Neri.\nOltre alle armi ordinarie e alla mutazione in Demone, Daniel pu\u00f2 acquistare e utilizzare un certo numero di Tarocchi Neri. Queste gli conferiscono poteri demoniaci speciali e possono essere sbloccate completando i livelli seguendo delle disposizioni particolari elencate all'inizio dello stesso (uccidere tutti i nemici, terminare il livello usando un solo tipo di arma, trovare tutte le aree segrete, etc. ...). Si dividono in:\nAspetti tecnici.\nIl sistema fisico Havok gestisce le reazioni degli oggetti e degli ambienti alle azioni del giocatore. Grazie ad esso, \u00e8 possibile scagliare oggetti, spostarli e sfruttarli per intralciare gli avversari., dando una certa sensazione di realismo al gioco.\nIl gioco venne distribuito su 5 CD separati, e riscosse molto successo grazie alla coesistenza di elementi d'azione, grafica e sistema fisico. Laddove l'azione si rivela essere ben dosata e tenuta alta dalla variet\u00e0 di scenari e di mostri, il programma si avvaleva inoltre del sistema \"Pain Engine\" capace di sfruttare diversi effetti grafici come bump mapping, etrasparenze, consentendo al contempo la presenza di molti sprite sullo schermo.\nEspansioni.\nPainkiller: Battle Out of Hell.\n\"Battle Out of Hell\" riprende il gameplay del gioco originale, necessario per giocare questa espansione. Nel disco aggiuntivo sono presenti numerose novit\u00e0, incluse due nuove armi (mitra con lanciafiamme e lanciabulloni da 5 a lancio con lanciagranate da 10 granate rimbalzanti a lancio), una nuova sezione per il giocatore singolo, mappe per il multigiocatore, migliorie grafiche e patch e il potente editor con il quale creare la mappa o un intero blocco di scenari per il giocatore singolo e multigiocatore. Inoltre, il gioco, se completato alla modalit\u00e0 \"Trauma\" (Inferno), permette di sbloccare un livello segreto.\nLa storia riprende da dove terminava \"Painkiller\": Daniel \u00e8 intrappolato all'Inferno al termine dello scontro con Lucifero, circondato dalle orde di Alastor redivivo. La situazione \u00e8 disperata, ma Daniel \u00e8 irriducibile e continua a combattere per allontanare il momento in cui Alastor lo catturer\u00e0 e lo condanner\u00e0 alla dannazione. All'improvviso Eva, che giaceva priva di sensi ai piedi di Daniel, si riprende il tempo necessario per aprire un varco nell'Inferno. Daniel approfitta del momento di stupore dei demoni per afferrare Eva e saltare nel varco, che si richiude dietro di lui. Alastor, frustrato dalla fuga dei suoi prigionieri, incenerisce il suo seguito in un impeto di ira.\nDopo qualche istante, Eva si riprende in compagnia di Daniel, accampati da qualche parte nel Purgatorio. Daniel racconta alla donna della presa di potere di Alastor e del suo desiderio di affrontarlo e distruggerlo. Eva non pu\u00f2 far nulla e indirizza Daniel di nuovo verso l'Inferno. Il primo posto dove cercare la strada \u00e8 l'Orfanatrofio. Dopo lunghi pellegrinaggi nei recessi del Purgatorio e scontri feroci, Daniel raggiunge Alastor e lo abbatte definitivamente. Solo allora apparir\u00e0 Eva e riveler\u00e0 le sue vere intenzioni: diventare lei l'unica Signora dell'Inferno. Infatti, prima che Daniel possa reagire, si avvicina al corpo senza vita di Alastor e ne assorbe i poteri. Daniel non pu\u00f2 che assistere alla comparsa del nuovo generale delle armate infernali. Eva, invece che uccidere Daniel, gli offre di servirla senza condizioni. L'uomo rifiuta ed Eva si accinge ad abbandonarlo, ma Daniel non rinuncia a quella che \u00e8 diventata la sua dannazione: impugna il fucile e si prepara ad affrontare Eva.\nPainkiller: Black Edition.\nPainkiller: Black Edition \u00e8 una versione speciale che riunisce Painkiller con l'espansione Battle Out Of Hell\nPainkiller Redemption.\nPainkiller Redemption \u00e8 un prodotto stand alone che ricicla il medesimo Resurection portandandolo ad un nuovo capitolo anche se si pu\u00f2 considerare una mod\nPainkiller: Overdose.\nUn altro gioco, seguito di \"Painkiller\", ma posizionato prima in ordine cronologico per quanto riguarda gli avvenimenti, intitolato \"Painkiller: Overdose\", \u00e8 stato lanciato per PC il 20 ottobre 2007.\nPainkiller: Resurrection.\n\"Painkiller: Resurrection\" \u00e8 uno spin-off della saga, pubblicato il 27 ottobre 2009. Basato su una versione migliorata del medesimo motore grafico, presenta un nuovo protagonista chiamato William \"Bill\" Sherman.\nPainkiller: Hell &amp; Damnation.\n\"\" \u00e8 un ulteriore remake, sviluppato da The Farm 51 e pubblicato dalla Nordic Games il 31 ottobre 2012.\nLa \"black edition\".\nPubblicata nel 2005, \u00e8 un'edizione speciale del gioco distribuita in un unico DVD-ROM, contenente l'espansione \"Battle Out of Hell\" e diversi contenuti speciali audio e video, mentre novit\u00e0 \u00e8 stata aggiunta alle due versioni \"single player\" e \"multiplayer\".\nTra i contenuti audio e video, c'\u00e8 un filmato relativo allo sviluppo del gioco, girato all'interno degli studi di People Can Fly, e alcune interviste ai programmatori."}
{"id": "665595", "revid": "34862", "url": "https://it.wikipedia.org/wiki?curid=665595", "title": "Nazionale di calcio portoricana", "text": ""}
{"id": "665597", "revid": "339392", "url": "https://it.wikipedia.org/wiki?curid=665597", "title": "Nazionale di calcio panamense", "text": ""}
{"id": "665602", "revid": "4175", "url": "https://it.wikipedia.org/wiki?curid=665602", "title": "Spagna (metropolitana di Roma)", "text": "Spagna \u00e8 una fermata sotterranea della linea A della metropolitana di Roma.\nSi trova nel rione Campo Marzio in prossimit\u00e0 di piazza di Spagna, da cui prende il nome.\nL'uscita principale della fermata \u00e8 su vicolo del Bottino, un breve tratto di strada che conduce alla piazza.\nUn'altra uscita, collegata tramite una serie di marciapiedi mobili, si trova nelle vicinanze di Porta Pinciana e dell'omonimo ingresso di Villa Borghese.\nStoria.\nI primi tratti della linea A furono messi in cantiere nel 1964, ma ritardi operativi fecero slittare i lavori; quelli nel tratto dopo Barberini e nel centro storico, ivi compresi quelli che interessavano Spagna, iniziarono nel 1970.\nIl , giorno di messa in esercizio al pubblico della nuova linea, Spagna fu inaugurata insieme alle altre stazioni della tratta Ottaviano-Anagnina.\nA latere dei lavori della metropolitana, e indipendentemente da essi, la societ\u00e0 Condotte stava realizzando un parcheggio multipiano sotto Villa Borghese con accesso da piazzale Brasile; il lavoro fu ultimato nel 1972 e il fabbricante predispose un tunnel pedonale di collegamento tra l'atrio del parcheggio e il corridoio d'ingresso della fermata Spagna.\nOltre a quello principale su vicolo del Bottino, quindi, gli accessi pi\u00f9 distanti alla fermata, situati a circa dalla stessa, si trovano sui due lati di via Vittorio Veneto in prossimit\u00e0 di porta Pinciana e nella piazza ipogea del citato parcheggio sotterraneo.\nUn'ulteriore entrata si trova sul Pincio in prossimit\u00e0 della chiesa della Trinit\u00e0 dei Monti.\nIl 23 marzo 2019, dopo la messa sotto sequestro di Barberini per un problema alle scale mobili, anche questa stazione \u00e8 stata chiusa. La chiusura \u00e8 durata circa un mese e mezzo: il 7 maggio 2019, infatti, la stazione ha riaperto al pubblico.\nServizi.\nLa stazione dispone di:"}
{"id": "665604", "revid": "5313783", "url": "https://it.wikipedia.org/wiki?curid=665604", "title": "Katsuiro Otomo", "text": ""}
{"id": "665605", "revid": "62898", "url": "https://it.wikipedia.org/wiki?curid=665605", "title": "Programmazione concorrente", "text": ""}
{"id": "665606", "revid": "729019", "url": "https://it.wikipedia.org/wiki?curid=665606", "title": "Sindrome da distress respiratorio", "text": "Secondo l'OMS la sindrome da distress respiratorio \u00e8 \nQuindi, \u00e8 la situazione, dovuta a una qualsiasi causa, che fa diminuire la concentrazione di ossigeno nel sangue, la quale non sale (\"\u00e8 refrattaria\") neanche somministrando direttamente ossigeno al paziente. Nel caso di paziente infante, prende il nome di \"Sindrome da distress respiratorio neonatale\" (NRDS). Si ha un'assenza o riduzione del surfattante, che \u00e8 responsabile dell'aumentata consistenza dei polmoni propria dell'ARDS.\nCriteri diagnostici.\nUna \"consensus conference\" USA-Europa nel 1994 ha definito i criteri diagnostici della sindrome da distress respiratorio acuto (\"Acute Respiratory Distress Syndrome\", ARDS):\nGli stessi criteri, ma con un rapporto PaO2/FiO2 &lt; 300, definiscono il danno polmonare acuto (\"Acute Lung Injury\", ALI).\nClinica.\nIl paziente mostra lievi segni di distress caratterizzati da tachipnea, dispnea e aumentato fabbisogno di ossigeno. L'auscultazione polmonare pu\u00f2 rilevare rantoli sparsi. Entro poche ore si sviluppa ipossiemia severa con ipercapnia. L'inizio dell'ARDS pu\u00f2 essere molto variabile nella sepsi, fulmineo nell'aspirazione polmonare o insidioso nei danni neurologici acuti o nello shock. L'insufficienza respiratoria determina addensamenti diffusi bilaterali evidenti all'RX e frequenti infezioni sovrapposte che portano a morte in pi\u00f9 del 50% dei casi. Nella fase acuta i polmoni si presentano diffusamente aumentati di consistenza, rossastri, congesti e pesanti, con un danno alveolare diffuso (istologicamente si osserva edema, membrane ialine, infiammazione acuta). Nella fase di proliferazione e organizzazione compaiono aree confluenti di fibrosi interstiziale con proliferazione di pneumociti di II tipo.Frequenti le sovrainfezioni batteriche nei casi fetali.\nDistress nel neonato.\nLa sindrome si pu\u00f2 osservare nel 2,5-3% dei bambini ricoverati in Unit\u00e0 di Terapia Intensiva Pediatriche. L'incidenza \u00e8 inversamente proporzionale all'et\u00e0 gestazionale ed al peso alla nascita. Il distress neonatale \u00e8 caratterizzata da ipossia, infiltrati polmonari diffusi alla radiografia del torace, pressione di occlusione in arteria polmonare, funzione cardiaca normale. Si verifica cianosi. Se i movimenti respiratori sono fatti a bocca chiusa si deve sospettare ostruzioni alte: la bocca dev'essere aperta e le cavit\u00e0 orofaringee ripulite dalle secrezioni con un'aspirazione delicata. Molto importante \u00e8 la prevenzione della prematurit\u00e0 (compresa la non esecuzione di un taglio cesareo non necessario o intempestivo), la gestione appropriata della gravidanza e del travaglio ad alto rischio e la previsione e il possibile trattamento in utero dell'immaturit\u00e0 polmonare.\nTrattamento.\nPoich\u00e9 nel 70% dei casi il paziente muore non per insufficienza respiratoria ma per altri problemi legati alla causa scatenante (principalmente problemi multisistemici che provocano insufficienza renale, epatica, gastroenterica o danni al SNC o sepsi) la terapia deve mirare a eliminare la causa che ha provocato l'ARDS.\nLa somministrazione di O2 si rivela utile solamente nelle fasi iniziali della sindrome non portando tuttavia benefici sulla prognosi. In caso di ipercapnia oltre che di ipossia pu\u00f2 risultare utile la somministrazione di O2 tramite cannula.\nInstillazione endotracheale di dosi multiple di surfattante esogeno in neonati a basso peso che richiedono il 30% di ossigeno e la ventilazione assistita: viene aumentata la sopravvivenza, ma non riduce in maniera significativa l'incidenza della malattia polmonare cronica."}
{"id": "665613", "revid": "287204", "url": "https://it.wikipedia.org/wiki?curid=665613", "title": "Bernd Hiemer", "text": "Lo stesso anno \u00e8 campione europeo nella categoria 650cc su Husqvarna.\nNel 2005 \u00e8 vicecampione del mondo S1, davanti al suo compagno di squadra Thierry Van Den Bosch nel team ufficiale KTM, con il quale l'anno successivo riesce a laurearsi campione del mondo.\nDal 2007 corre nella categoria S1 (450cc) del mondiale Supermoto, vincendone il titolo l'anno successivo, nel 2008.\nNel 2009 un grave infortunio subito durante i test invernali lo costringe a saltare la prima met\u00e0 della stagione, negandogli in partenza la rincorsa al titolo.\nNel 2010 cambia team ma non moto: dal team Miglio passa al team KTM Motoracing.\nNel 2011 lascia le competizioni di supermotard per passare alla Moto2, correndo nel campionato spagnolo."}
{"id": "665630", "revid": "1272592", "url": "https://it.wikipedia.org/wiki?curid=665630", "title": "Torre dei Consorti", "text": "La Torre dei Consorti \u00e8 un'antica torre del centro storico di Firenze situata sul Lungarno degli Acciaiuoli.\nLa torre prende il nome dalle \"consorterie\", cio\u00e8 quei gruppi di famiglie affiliate che, scegliendo come capo un componente pi\u00f9 anziano, condividevano le scelte politiche in particolari situazioni e si aiutavano talvolta in occasioni speciali come matrimoni, cerimonie e altro. Le consorterie sono alla base delle fazioni come i guelfi e i ghibellini, che divisero la citt\u00e0 in partiti contrapposti nel medioevo.\nIn particolare questa torre, talvolta chiamata \"Torre del Leone\" apparteneva a ben diciotto famiglie, tra le quali si ricordano gli Adimari, i Mannelli, i Belfredelli, i Vinciguerra eccetera.\nLa struttura della torre \u00e8 molto antica e risale circa all'anno Mille. Un tempo era nascosta degli edifici sorti attorno a Via Por Santa Maria e dopo i restauri del dopoguerra (1944-46), compiuti dall'architetto Nello Baroni per la Soprintendenza ai Monumenti, dopo che le mine tedesche avevano distrutto gli accessi al Ponte Vecchio, la torre, rimasta fortunatamente in piedi, riemerse dalle rovine degli edifici circostanti. In quell'occasione nel piano seminterrato furono scoperte le tracce di un'antica strada di epoca romana posta a 4-5 metri sotto il piano del calpestio attuale.\nOggi appartiene a privati, in particolare l'hotel Continentale di Lungarno Collection ha ricavato della camere ed una terrazza panoramica all'ultimo piano."}
{"id": "665643", "revid": "1728", "url": "https://it.wikipedia.org/wiki?curid=665643", "title": "Fontana delle api", "text": ""}
{"id": "665644", "revid": "4175", "url": "https://it.wikipedia.org/wiki?curid=665644", "title": "Barberini (metropolitana di Roma)", "text": "Barberini \u00e8 una fermata della linea A della metropolitana di Roma, situata al confine tra i rioni Trevi, Colonna, e Ludovisi, attivata nel 1980; \u00e8 una stazione sotterranea.\nLa stazione \u00e8 situata sotto Piazza Barberini; le uscite sono su piazza Barberini, accanto all'omonimo cinema, e all'inizio di Via Veneto, vicino alla Fontana delle Api.\nL'atrio della stazione ospita alcuni mosaici del Premio \"Artemetro Roma\". Gli autori dei mosaici esposti sono: Graziano Marini e Heinz Mark.\nStoria.\nLa stazione di Barberini fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nIl 21 marzo 2019 la stazione viene chiusa per alcune ore a causa di un incidente con le scale mobili. Due giorni dopo, il 23 marzo, la fermata viene sequestrata e chiusa a tempo indeterminato. Soltanto un mese prima, il 22 febbraio, un incidente simile era occorso alla stazione Policlinico della linea B, preceduto da un altro pi\u00f9 grave il 23 ottobre 2018 alla stazione Repubblica, in cui rimasero ferite oltre 20 persone.\nIl 4 febbraio 2020 \u00e8 stata riaperta in via provvisoria solo con le scale mobili per l'uscita mentre il 15 maggio dello stesso anno la stazione \u00e8 stata riaperta anche ai passeggeri in entrata.\nStrutture e impianti.\nBarberini \u00e8 una stazione sotterranea a due binari che, in tale tratto, sono collocate in distinte gallerie servite da altrettante banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nServizi.\nLa stazione dispone di:"}
{"id": "665649", "revid": "68105", "url": "https://it.wikipedia.org/wiki?curid=665649", "title": "ARDS", "text": ""}
{"id": "665653", "revid": "56818", "url": "https://it.wikipedia.org/wiki?curid=665653", "title": "Breo", "text": ""}
{"id": "665655", "revid": "767487", "url": "https://it.wikipedia.org/wiki?curid=665655", "title": "Io uccido, tu uccidi", "text": "Io uccido, tu uccidi \u00e8 un film del 1965 diretto da Gianni Puccini.\n\u00c8 un film a episodi che raccontano diversi modi di uccidere.\nTrama.\nEpisodi.\nL'episodio interpretato da Franchi e Ingrassia \u00e8 forse il pi\u00f9 noto: si tratta di una ironica reinterpretazione di \"Cavalleria rusticana\", in cui i due uomini uccidono le due donne e vanno insieme a spassarsela a Parigi. Altri episodi narrano di una squillo che tenta senza riuscirci di procurare un infarto a un ricco cliente, di una donna che si fa uccidere per salvare l'uomo che ama, di un fumatore vittima del suo vizio, di un dongiovanni che muore durante una delle sue imprese sessuali, di alcuni bambini che uccidono chi non rispetta il loro amato cagnolino."}
{"id": "665657", "revid": "125999394", "url": "https://it.wikipedia.org/wiki?curid=665657", "title": "I due figli di Ringo", "text": "I due figli di Ringo \u00e8 un film italiano del 1966 diretto dal regista Giorgio Simonelli e Giuliano Carnimeo. Durante le riprese Simonelli mor\u00ec e tocc\u00f2 a Carnimeo (aiuto regista) portare al termine il film.\nTrama.\nStati Uniti, seconda met\u00e0 del XIX secolo. Franco e Ciccio Sono due truffatori vagabondi: il primo interpreta un criminale che tenta di provocare i cittadini mentre il secondo fa la parte del bounty killer che lo uccide. I due girano per i desolati paesini del vecchio West e ripetono la scena per ogni cittadina che incontrano con Franco che muore e con Ciccio che si fa pagare, per lo pi\u00f9 sotto forma di cibarie.\nLa cosa per\u00f2 non riesce quando giungono in una piccola cittadina dove \u00e8 presente un vero bounty killer, che si fa chiamare Joe. Quest'ultimo, dopo aver scoperto gli inganni dei due maldestri truffatori, li risparmia ma si fa promettere di farsi aiutare a ritrovare l'eredit\u00e0 di Ringo. Questi avrebbe dovuto lasciare una cospicua somma di oro e denaro ai suoi due figli ma nulla si \u00e8 pi\u00f9 saputo al riguardo. Franco e Ciccio fingono quindi di essere i figli di Ringo e si fanno chiamare Gringo e Django.\nDopo una serie di situazioni che si ribaltano continuamente, Joe riesce con l'aiuto maldestro di Franco e Ciccio a sgominare la banda dell'Indio, che ha derubato il banchiere Simpson (anche lui interessato all'oro), e prendersi il ricavato con la complicit\u00e0 di due donne che hanno manovrato le varie parti da dietro le quinte, facendosi gioco anche dei due siciliani. Tuttavia, mentre lascia Franco e Ciccio indietro a mani vuote, gli cade un taccuino. Ciccio lo legge e scopre tutte le taglie sulle teste dei banditi morti, cos\u00ec i due tentano di intascare comunque la somma. Ma in paese vengono visti da Joe e dalle due signore, in realt\u00e0 colleghe pistolere, e quando Franco e Ciccio provano a conquistare una delle due sperando di ottenerne il denaro, vengono presi a revolverate e devono scappare dal paese.\ncitazioni.\nCome era uso nelle parodie di Franchi e Ingrassia, battute e situazioni citano i film che le hanno ispirate: il bounty killer si fa chiamare Joe, come il pistolero di Per un pugno di dollari, e veste come lui sigaro compreso; anche Franco usa lo steso abito per la truffa del criminale e del bounty killer, mentre Ciccio veste come il colonnello Mortimer di Per qualche dollaro in pi\u00f9; i banditi sono capeggiati da un fuorilegge chiamato l'Indio, come il capobanda dello stesso film; sempre da questo vengono la gag della lettura delle taglie, il trasporto dei cadaveri sul carro e la conta dei corpi (ma in questo caso ci sono tutti, mentre nell'originale il Monco contando scopre che uno manca, e infatti sta per sparargli; pochi istanti dopo, quando Mortimer chiede cosa succede, il Monco risponder\u00e0 che non gli \"tornavano i conti... ne mancava uno!\"."}
{"id": "665660", "revid": "767487", "url": "https://it.wikipedia.org/wiki?curid=665660", "title": "Bredolo", "text": "Bredolo o Bredulo era una localit\u00e0 nei pressi dell'attuale citt\u00e0 di Mondov\u00ec, in provincia di Cuneo.\nBredolo venne distrutta verso la fine del XII secolo e perse via via importanza. Da allora la sua storia si confonde con quella della vicina Mondov\u00ec, che raccolse i superstiti, eccetto pochi contadini tenacemente legati alla terra e alcuni anziani, ai quali gli acciacchi e l'et\u00e0 non consentivano di intraprendere una nuova avventura.\nIl nome deriva dal longobardo \"braida\" (campo suburbano), probabilmente col suffisso diminutivo \"-olo\" col significato di \"piccolo campo\".\nBreolungi.\nAmara e ironica constatazione di un forestiero (autore ignoto), amante di arte e buon poeta dialettale, che, favorito dalla primavera del 1888, andava cercando Breolungi per ammirarne la Pieve millenaria.\nPer cause contingenti, Breolungi sin dai tempi antichi era costituita da un gruppo di case con un castello e una pieve, e attualmente non ha un concentrico in cui possa identificarsi, per cui si pu\u00f2 benissimo passarvi nel bel mezzo senza neanche accorgersene.\nStoria.\nLe prime generiche notizie su un insediamento umano sulle rive del Pesio risalgono addirittura ad alcuni secoli prima di Cristo (800 a.C.?): c'era un guado con un villaggio di quattro case di fango e pietra: si chiamava \"Brigidorum\", e lo abitavano i Liguri Bagienni o Vagienni.\nI Bagienni erano bravissimi pastori, secondo Strabone, e un'autentica spina nel fianco per i Romani, secondo Tito Livio. Ma i Romani hanno la meglio: il Manzone, insigne studioso dei Bagienni, ne pone la conquista nel periodo che va dal 173 a.C. al 143 a.C. Furono iscritti alla trib\u00f9 Camilia, una delle pi\u00f9 antiche e potenti della Gallia cisalpina.\nCi fu un periodo di relativa sicurezza e tranquillit\u00e0 fino a che lo sfaldarsi dell'Impero non impegn\u00f2 i Romani a difendere altre citt\u00e0 ben pi\u00f9 importanti di \"Bredulum\". Priva del minimo sistema difensivo, venne abbandonata a s\u00e9 stessa e coinvolta nel turbinio delle invasioni barbariche: Vandali, Eruli, Ostrogoti, Longobardi, dilaniarono queste terre in ogni modo.\nI Bredolesi cercarono allora di porsi in salvo sull'altura vicina, dove attualmente sorge la chiesa parrocchiale Santa Maria in Bredolo di Mondov\u00ec.\nRisale ai Longobardi la prima organizzazione amministrativa: il territorio Bredolese venne inserito nel ducato di Asti. Con Carlo Magno la Longobardia venne divisa in comitati o contee, e Bredulum fu posta a capo di uno di questi: inizi\u00f2 cos\u00ec il periodo di maggior splendore per il villaggio. Bredolo si arricch\u00ec di un castello dove abitava il conte, e la primitiva cappella fu ampliata in Pieve, cio\u00e8 Parrocchia matrice, dedicata all'Assunta, col titolo di Santa Maria in Bredolo.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l' cui dipendeva il territorio del comitato di Bredolo.\nIn realt\u00e0 povera e priva di tradizioni culturali e organizzative, la contea di Bredolo aveva per\u00f2 una grande estensione, comprendendo le valli alpine del Corsaglia, del Pesio, dell'Ellero, e del Gesso sino alla vasta pianura tra il Tanaro e la Stura. Il lungo periodo di pace aveva poi consentito un notevole ripopolamento per cui si era reso necessario cerare nuovi appezzamenti da dissodare e coltivare: abbattuta la boscaglia e bonificato gli acquitrini, via via si erano costituiti i nuovi insediamenti rurali \"fuori le mura\".\nNel 901 l'imperatore Ludovico IV il Fanciullo concesse il contado di Bredolo al vescovo di Asti il quale a sua volta, per le naturali difficolt\u00e0 di governare un territorio cos\u00ec lontano, si vide costretto a delegare autorit\u00e0 minori: le lotte intestine e le rivalit\u00e0 tra i vari castelli portarono al depauperamento e al saccheggio delle zone rurali. Cos\u00ec nella seconda met\u00e0 del X secolo gli Ungari e i Saraceni devastarono e depredarono il villaggio, risparmiando pieve e castello.\nMa ancora una volta il popolo ricostru\u00ec la \"curtis\", e la pieve, tanto che nel periodo a cavallo del Mille, divenne cos\u00ec grande e potente da essere considerata una delle pi\u00f9 grandi del Piemonte meridionale.\nCol decadere del feudalesimo e il sorgere delle forze comunali, Bredolo perse via via di importanza e da allora la sua storia si confonde con quella della vicina Mondov\u00ec, dove pian piano i Bredolesi si erano trasferiti.\nMondov\u00ec fu tra le prime e pi\u00f9 forti realt\u00e0 comunali del Piemonte: raccolse genti delle signorie di Vico e Caraxonium (presso Bastia) e del Vasco. Poi nel XIII secolo vennero anche quelli di Bredolo e di Villanova, Morozzo e Piozzo, che si stabilirono a met\u00e0 della collina, tra il piano dell'Ellero e il monte.\nFondarono anche una nuova chiesa che prese il nome di quella originale, Santa Maria de Bredolo, o Santa Maria Nova, per distinguerla dalla matrice di Bredolo. Il nuovo agglomerato si chiam\u00f2 Breo e l'antica \"curtis\" con la pieve, ormai disabitata, perse anche il nome originale, che fu sostituito da \"Breolungi\", cio\u00e8 lontano da Breo, dalla nuova citt\u00e0. A sottolineare il cambio dei tempi anche l'antica Pieve fu detta \"extra moenia in rure\", mentre la nuova \"intra moenia in civitate\"."}
{"id": "665662", "revid": "438678", "url": "https://it.wikipedia.org/wiki?curid=665662", "title": "I 2 vigili", "text": "I due vigili (reso graficamente I 2 vigili) \u00e8 un film del 1967 diretto dal regista Giuseppe Orlandini.\nUsc\u00ec nelle sale il 13 dicembre 1967, \nTrama.\nIl vigile Francesco Lo Cascio, in coppia con il vigile Ciccio Merendino, \u00e8 un implacabile cacciatore di multe. Con una buona dose di cinismo riesce a multare monsignori, dive della tv e onesti cittadini. La fortuna vuole che, facendo una contravvenzione al sindaco, inizialmente intento a licenziarlo, riesce ad avere una promozione. Merendino, sbalordito dall'accaduto, cercher\u00e0 di ottenere anch'egli una promozione, finisce per\u00f2 col far retrocedere entrambi verso mansioni sempre pi\u00f9 faticose. I guai continuano tra famiglie dedite all'evasione fiscale e chiamate per rumori molesti notturni. I due si riscatteranno arrestando una banda di rapinatori travestiti da vigili, riottenendo cos\u00ec la tanto amata divisa.\nProduzione.\nIl film venne prodotto da Angelo Rizzoli per la sua Cineriz nel 1967. Fu girato interamente a Roma.\nHome Video.\nIl flm usc\u00ec in VHS per la Domovideo negli anni ottanta e per la Medusa Home Entertainment nel 2001.\nIn DVD usc\u00ec per la prima volta nel 2007 edito da No Shame, nel 2012 per Medusa Home Entertainment e nel 2013 per CG Entertainment."}
{"id": "665663", "revid": "438678", "url": "https://it.wikipedia.org/wiki?curid=665663", "title": "I due crociati", "text": "I due crociati \u00e8 un film burlesco del 1968 diretto dal regista Giuseppe Orlandini, parodia ambientata nel Medioevo all'epoca delle crociate.\nTrama.\nIl Visconte Ciccio \u00e8 in bolletta, perci\u00f2 il popolo che vive nelle sue terre comincia a non pagargli pi\u00f9 le tasse. Cos\u00ec va in cerca di un soldato di ventura per minacciare la plebe e riscuotere i soldi.\nCiccio riesce a trovarlo, ma ben presto capir\u00e0 che l'uomo \u00e8 adatto a tutto eccetto essere un cavaliere come si deve.\nCitazioni.\nQuasi l'intera parte del film si basa sui fatti cantati da Torquato Tasso nella \"Gerusalemme liberata\". L'epoca in cui \u00e8 ambientato il film \u00e8 il 1100 in cui il cavaliere Goffredo di Buglione parte per le crociate in Terra santa per liberare Gerusalemme dall'invasione dei Turchi e degli Arabi. Tra i pasticci di Franco e Ciccio si mischiano appunto le vicende di Goffredo e di Clorinda, guerriera saracena amata da Tancredi ma che finisce uccisa da lui stesso in battaglia perch\u00e9 non riconosciuta."}
{"id": "665665", "revid": "438678", "url": "https://it.wikipedia.org/wiki?curid=665665", "title": "I 2 deputati", "text": "I 2 deputati \u00e8 un film del 1968 diretto dal regista Giovanni Grimaldi.\nTrama.\nFrancesco Grassiani e Franco Franchini sono due cognati che vivono nello stesso palazzo e lavorano nello stesso edificio: tuttavia mentre il primo \u00e8 un importante uomo politico, il secondo \u00e8 un umile usciere. In vista delle elezioni politiche, Grassiani decide di presentarsi con la Democrazia Cristiana. Venutolo a sapere, i dirigenti del Partito Comunista Italiano propongono a Franchini la candidatura come indipendente del PCI; Franco inizialmente \u00e8 dubbioso, ritenendosi troppo ignorante ed anche troppo cattolico per stare in quel partito, ma alla fine, su suggerimento della moglie, accetta.\nTra i due parte una campagna elettorale senza esclusione di colpi: prima tentano di rubarsi l'un l'altro il testo del discorso da fare nel comizio inaugurale, finendo per scambiarselo; poi Franco tenta di far litigare Francesco con i dirigenti della DC; infine un \"sicario\" di Grassiani rovina la tribuna elettorale conclusiva di Franco. L'estenuante scontro politico si conclude con l'elezione del comunista Franchini: la moglie di quest'ultimo cerca di riconciliarsi con la cognata, ma il suo atteggiamento provoca una rissa tra le due famiglie. Nel bel mezzo della lite entra in scena un dirigente della DC che avvisa Grassiani della morte di un neodeputato centrista: pertanto Francesco, primo dei non eletti, pu\u00f2 approdare al Parlamento."}
{"id": "665666", "revid": "438678", "url": "https://it.wikipedia.org/wiki?curid=665666", "title": "I due maggiolini pi\u00f9 matti del mondo", "text": "I due maggiolini pi\u00f9 matti del mondo \u00e8 un film del 1970 diretto da Giuseppe Orlandini.\nIl titolo \u00e8 un riferimento al successo della Disney \"Un maggiolino tutto matto\" del 1968.\nTrama.\nFranco e Ciccio sono due fratelli commercianti siciliani. Un giorno decidono di andare a passare il weekend nella loro casa al mare per pescare. I due, a bordo del loro maggiolino rosso, partono ma si imbattono subito in una pattuglia di vigili urbani. Ciccio si accorge di aver dimenticato a casa portafogli, libretto e patente; cos\u00ec Franco tenta di corrompere il capitano dei vigili, il quale non si lascia convincere e li porta al comando, dove vengono multati e quindi rilasciati.\nVerso met\u00e0 percorso Franco vede a bordo strada due belle autostoppiste bionde; intima a Ciccio di fermarsi, scende dell'auto e improvvisamente da dietro i cespugli sbucano altri quattro ragazzi, che salgono tutti sul maggiolino. Il gruppo arriva finalmente al mare, con i sei ragazzi che si aggregano entrando nella casa di Franco e Ciccio.\nInizialmente Ciccio si rifiuta di fare da cuoco per tutto il gruppo, ma in breve i ragazzi svuotano l'intera dispensa ai due e distruggono l'intero soggiorno.\nIntanto alla radio passa la notizia dell'evasione di tre pericolosi evasi, pi\u00f9 una ragazza. La notizia giunge anche alle orecchie delle mogli di Franco e Ciccio, che si mettono subito in viaggio per raggiungere i loro mariti alla casa al mare.\nI due si vedono cos\u00ec arrivare le mogli, i figli e la suocera in casa; le due mogli trovano il soggiorno a soqquadro e chiedono spiegazioni. Franco, come scusa, dice che sono stati proprio gli evasi a creare il caos: arriva anche la polizia, e i due pensano di averla fatta franca.\nAlla casa al mare per\u00f2 si presentano davvero i quattro evasi, che prendono subito in ostaggio la famiglia. Nel frattempo Franco e Ciccio ritornano alla casa con delle provviste; entrano in casa e si trovano gli evasi davanti al muso. Suocera, figlie, nipoti e generi vengono segregati in una stanza al secondo piano mentre la banda escogita un piano per la fuga."}
{"id": "665667", "revid": "767487", "url": "https://it.wikipedia.org/wiki?curid=665667", "title": "Due bianchi nell'Africa nera", "text": "Due bianchi nell'Africa nera \u00e8 un film del 1970 diretto dal regista Bruno Corbucci. Il film, come altre pellicole della coppia, presenta analogie con la commedia \"Riusciranno i nostri eroi a ritrovare l'amico misteriosamente scomparso in Africa?\".\nTrama.\nFranco e Ciccio, due goffi lavoratori di un circo, partono per l'Africa. Dopo essersi persi nella giungla, i due finiscono nelle mani di una trib\u00f9 locale. Lo scimpanz\u00e9 intelligente Filiberto segue Franco e Ciccio nell'avventura.&lt;br&gt;Il loro proprietario ha deciso che il cacciatore Krauser deve catturare nell'Africa nera una grande quantit\u00e0 di elefanti, gibboni, leoni e giraffe per incrementare i guadagni del suo circo a Roma. Franco, quasi un fratello per Filiberto, gli indica cosa fare, ma lo scimpanz\u00e9 scappa perch\u00e9 s'innamora di una sua simile. Franco e Ciccio, nel tentativo di trovarlo, si perdono nella giungla e cos\u00ec vengono addestrati in un corpo dell'esercito tedesco, scambiandolo per un aeroporto africano. Scappati per la paura delle varie esplosioni, Franco e Ciccio vengono inseguiti dal capitano che li vuole fucilare per diserzione, ma i due riescono a salvarsi in un pullman turistico.&lt;br&gt;Braccati ancora, Franco e Ciccio finiscono nelle sabbie mobili, ma riescono a salvarsi grazie all'aiuto di un imbroglione messicano che, promettendo loro di portarli all'aeroporto per tornare in Italia, li vende a un popolo di cannibali che governa quelle terre. Mentre Franco e Ciccio stanno per morire, interviene Tarzan che li salva e li riporta con Filiberto nell'accampamento dei loro direttori del circo. L\u00ec Tarzan s'innamora di Frida, la figlia di Otto Krauser, il quale non si accorge assieme ai due imbranati amici che li \u00e8 appena fuggita con il suo selvaggio amante. Franco e Ciccio assieme a Otto si mettono a cercare Frida per tutta l'Africa nera, trovando solo guai. Alla fine vengono di nuovo raggiunti dalla pattuglia del comandante tedesco, che vuole fucilare immediatamente Franco e Ciccio. Otto, riconoscendo il suo amico nella figura del comandante, lo abbraccia affettuosamente, ma questi \u00e8 irremovibile e vuole per forza giustiziare i due amici. Un nuovo intervento di Tarzan salva per\u00f2 tutti quanti. In partenza per l'Italia, Tarzan incomincia a soffrire i disturbi della civilt\u00e0, dato che lui non ci \u00e8 abituato. Assieme a Frida e a Franco e Ciccio, si getta dalla nave in mare per continuare la bella vita in Africa, assieme a Filiberto.\nLocation.\nIl film \u00e8 stato girato nei pressi del Lago di Fogliano, tra Sabaudia e Latina."}
{"id": "665672", "revid": "105826", "url": "https://it.wikipedia.org/wiki?curid=665672", "title": "Impero d'Oriente", "text": ""}
{"id": "665673", "revid": "1385514", "url": "https://it.wikipedia.org/wiki?curid=665673", "title": "Extremelot", "text": "Extremelot \u00e8 un gioco di ruolo online italiano in stile fantasy medioevale, strutturato in forma di chat, fondato nel 1998.\nIl sito nella prima met\u00e0 degli anni 2000 contava oltre 50.000 personaggi iscritti e poco pi\u00f9 di un centinaio giocanti, dei quali circa mille connessi contemporaneamente nei momenti di punta. Nel 2016 i personaggi erano circa 14.000, dei quali quelli connessi contemporaneamente arrivavano raramente a 480-520 nei momenti di picco massimo. Dopo l'annuncio di una pausa della gestione da parte della propriet\u00e0, da marzo 2018 il gioco \u00e8 stato rinnovato con molte novit\u00e0 e l'utenza ha ripreso a crescere arrivando a una media di 800 collegati la sera.\nSviluppo.\nProgettato e realizzato da un gruppo di tre amici programmatori, rappresentati nel gioco dai Nobili Erik, Thorm e Petrus, ispirato dalla saga di Tolkien \"Il Signore degli Anelli\" e dalla saga Dragonlance, il gioco era inizialmente ospitato su server della Tin.it e realizzato in JavaScript con un motore in Perl, dopo un periodo di chiusura in conseguenza di continui attacchi hacker il sito venne riprogettato interamente in linguaggio ASP implementando successivamente un server di database Mysql.\nIn seguito all'espansione del numero dei giocatori online (da meno di cento a quasi un migliaio) lo spazio offerto da Tin.it si rivel\u00f2 inadeguato poich\u00e9 i continui rallentamenti e le cadute del server rendevano difficile lo sviluppo di un gioco fluido. La propriet\u00e0 decise quindi di spostare il gioco su server propri e successivamente, per far fronte alla gestione dei nuovi costi e dell'ambientazione sempre pi\u00f9 complessa, venne istituita una Associazione, la Compagnia del Granducato a cui questi ultimi vennero affidati.\nDopo alcuni anni, nel periodo di massima espansione del gioco, complesse questioni economiche e legali portarono allo scontro insanabile tra i proprietari che si risolsero con la nascita di \"Dreamalot\" (anche scritto \"DreamALOT\"), un gioco indipendente gestito dalla Compagnia del Granducato. L'attuale \"Extremelot\" \u00e8 invece gestita da Petrus, Erik e dalla societ\u00e0 ICR 2000 Net ed \u00e8 ospitata all'interno della comunit\u00e0 virtuale Leonardo.it.\nNel corso degli anni, per sopperire ai costi della gestione del gioco, sono state proposte dalla Propriet\u00e0 alcune forme di autofinanziamento: banner pubblicitari, acquisto di gadget (chat privata chiamata \"Magione\", \"Lista Amici\" per consultazione rapida dei presenti e mailing list, \"Estensione discussioni preferite\" per poter ampliare il numero di thread a cui accedere rapidamente, \"Estensione spazio posta\" per poter conservare fino a 150 messaggi personali), adesioni all'Associazione Compagnia del Granducato, raduni ufficiali.\nIl 30 giugno 2017 la propriet\u00e0 ha comunicato attraverso la bacheca interna al gioco la chiusura di \"Extremelot\", prevista per il mese di dicembre 2017. Nei giorni seguenti la notizia \u00e8 stata riportata su diversi siti, trovando spazio anche fra gli articoli de La Stampa. La notizia viene poi smentita con un'intervista rilasciata in data 23 maggio 2018 sulle pagine del portale GDR-online.\nModalit\u00e0 di gioco.\nOgni giocatore crea il proprio personaggio, scegliendo una razza e una immagine che potr\u00e0 modificare nel tempo. Una volta creato il proprio personaggio, potr\u00e0 impostare il proprio allineamento a scelta tra tre generici (Positivo, Neutrale, Negativo), i dati personali e dell'aspetto. Poi il giocatore seleziona una chat in cui vuole giocare: ogni chat rappresenta un luogo, per esempio la Taverna, i Giardini, il Tempio e cos\u00ec via. Giocare significa scrivere cosa fa il proprio personaggio, descrivendone le mosse (camminare, ridere, bere, ...) e riportando le parole che dice: in tal modo, i personaggi possono interagire tra loro, parlando, passeggiando insieme, sfidandosi a duello e in generale, vivendo la loro vita. Tali descrizioni sono racchiuse all'interno di quella che viene chiamata \"azione\", cio\u00e8 un messaggio inviato in chat. L'unica vera regola \u00e8 che ogni giocatore deve descrivere esclusivamente come il proprio personaggio si trova ad agire: non si devono descrivere pensieri, intenzioni (dichiarazione d'intenti) o speranze, n\u00e9 si deve descrivere cosa accade ai personaggi degli altri (suggerimento d'esito, auto-conclusiva), poich\u00e9 devono essere i giocatori a stabilire l'esito. Ad esempio, un giocatore descrive che il proprio personaggio cerca di tirare un pugno sul volto di un altro personaggio, ma \u00e8 il giocatore di quest'ultimo che deve scrivere se il colpo va a segno. In caso di diatribe, si pu\u00f2 richiedere l'intervento del fato, un mestiere a scopo ludico-organizzativo, che metter\u00e0 a disposizione uno degli appartenenti per fungere da arbitro che stabilir\u00e0 l'esito. Se ancora una volta dovessero esserci incomprensioni da una delle due parti, il giocatore potr\u00e0 salvare la sua \"giocata\" e inoltrarla alla CRL (Commissione Risoluzioni Ludiche), un altro organo di tipo organizzativo che dar\u00e0 un responso insindacabile sulla questione.\nSono presenti numerose razze fantasy interpretabili, e nel momento dell'iscrizione si pu\u00f2 scegliere tra dieci (Drow, Elfi, Fate, Folletti, Gnomi, Hobbit, Kendot, Mezzelfi, Nani, Umani).\nPer mantenere costante all'interno del gioco la percentuale di personaggi delle diverse razze, pu\u00f2 capitare che alcune di queste non siano selezionabili (generalmente accade per la razza Drow).\nLa scelta di alcune razze \u00e8 preclusa per via delle maggiori capacit\u00e0 e della pi\u00f9 difficile interpretazione, che richiedono un giocatore pi\u00f9 esperto (Angeli, Demoni, Mannari e Vampiri).\nSono presenti varie corporazioni (nel senso delle gilde medioevali). Le corporazioni incarnano la vocazione di un personaggio, che pu\u00f2 dunque decidere di affiliarsi a seconda delle sue inclinazioni (ad esempio, pu\u00f2 scegliere di essere un guerriero piuttosto che un fruitore di magia, oppure un artista, oppure un devoto ad una divinit\u00e0, e cos\u00ec via). La carriera in queste corporazioni \u00e8 soggetta unicamente al tempo e all'impegno che si dedica al gioco, oltre che alla propria abilit\u00e0 nell'interpretare il personaggio. Fare parte di una corporazione apre orizzonti di gioco pi\u00f9 ampi rispetto al non farne parte poich\u00e9 esse, in quanto vere e proprie potenze politiche, prendono posizione negli eventi che riguardano il Granducato: tali eventi, denominati \"quest\", sono gestite dalla Compagnia dell'Anello del Fato, che si occupa appunto di ravvivare il gioco della land creando situazioni, nemici, pericoli di ogni sorta.\nAltre associazioni sono i Clan, e ne fanno parte esclusivamente personaggi aventi la stessa razza. Nonostante questo, \u00e8 tollerata, all'interno dell'associazione, la presenza di una \"mascotte\", ossia di un personaggio di razza diversa, ma che per storia personale si \u00e8 trovato a interagire spesso con quel gruppo di gioco. Immaginiamo ad esempio un bambino di razza umana, abbandonato in tenera et\u00e0 in una foresta e cresciuto da un gruppo di mannari: sebbene non appartenga alla loro razza, potr\u00e0 sicuramente essere accolto dal Clan come un membro effettivo. Tali organismi rappresentano la \"famiglia\" del personaggio (sebbene non necessariamente di sangue), che si circonda di suoi simili: il loro ruolo dovrebbe essere simile a quello delle gilde, in quanto rappresentano dei centri di potere che prendono posizione nello svolgersi degli eventi. Tuttavia, complici i pochi controlli sulla qualit\u00e0 del gioco interno e sull'effettiva presenza nella vita della land, i Clan spesso non costituiscono una garanzia di gioco attivo, con conseguente peso nullo sul corso degli eventi. Naturalmente esistono le eccezioni.\nOgni personaggio pu\u00f2 al massimo fare parte contemporaneamente di una gilda, un mestiere (equivalente ad una gilda, ma percepisce uno stipendio) ed un Clan: come segno dell'affiliazione riceve un simbolo, che compare accanto al suo nome quando invia un'azione; al giocatore \u00e8 possibile scegliere se far comparire il simbolo di gilda, di mestiere o di Clan. L'appartenenza contemporanea a due corporazioni \u00e8 vincolata alla coerenza: ad esempio, non \u00e8 coerente che un personaggio faccia parte di un mestiere governativo, al servizio dei Nobili, e anche di una gilda di rivoluzionari sovversivi che puntano alla distruzione del Governo (a meno che non sia per motivi di spionaggio interno); allo stesso modo, non \u00e8 coerente che un personaggio facente parte dell'Armata Ducale come soldato abbia anche il tempo di studiare magia come Mago. Viene fatta eccezione per i mestieri organizzativi i quali non consentono che il giocatore possa fare contemporaneamente parte anche di una gilda. Questa misura preventiva cerca di impedire favoreggiamenti per la propria fazione.\nCambiamenti durante gli anni.\nI primi anni di gioco furono svolti all'insegna della cosiddetta \"turnazione selvaggia\" dove ognuno inviava la propria azione (\"azionava,\" in gergo) appena aveva finito di scriverla, senza aspettare che gli altri con cui interagiva avessero risposto alla precedente: lo stile era scarno ed essenziale, una o due frasi al massimo.\nNegli ultimi dieci anni, i giocatori hanno iniziato a elaborare azioni sempre pi\u00f9 complesse e dettagliate. Cos\u00ec, \u00e8 stato deciso di stabilire una regolamentazione delle turnazioni: ogni giocatore deve aspettare che tutti i giocatori con cui sta interagendo abbiano mandato la propria azione. Questo, se da un lato ha permesso di giocare in modo pi\u00f9 ordinato, ha dilatato a dismisura i tempi di attesa: tra un'azione e l'altra dello stesso giocatore pu\u00f2 intercorrere anche mezz'ora, in caso di chat affollate. A seguito di molte lamentele, uno dei proprietari della land, Erik, ha imposto una lunghezza massima per ciascuna azione, 900 caratteri, spazi inclusi. Questo provvedimento ha contribuito solo in parte a velocizzare le \"giocate\" (cio\u00e8 le partite), in quanto molti giocatori sono costretti a rileggere e tagliare parti di azioni per farle entrare nei 900 caratteri, con conseguente ulteriore dilatarsi dei tempi. \nNel corso degli anni, la variet\u00e0 delle locazioni di gioco \u00e8 aumentata esponenzialmente, riducendo la densit\u00e0 dei personaggi: sono state aperte molte chat, in cui si pu\u00f2 interagire con un paesaggio e con contesti molto diversi, ad esempio caverne buie e oscure, boschi lussureggianti, ridenti borghi e isole deserte. \nSe precedentemente la mappa comprendeva solamente il GranDucato, negli anni si sono aggiunte \"Le Nuove Terre\", le \"Terre di Esperia\" il \"Regno di Mot\". Quest'ultimo resta, a livello di gioco, un colosso rivale del GranDucato. Dal 2018 un'altra fazione \u00e8 entrata a far parte delle terre di Extremelot: \"L'Impero di Angravia\"."}
{"id": "665677", "revid": "66771", "url": "https://it.wikipedia.org/wiki?curid=665677", "title": "L\u00e9on Minkus", "text": ""}
{"id": "665678", "revid": "297745", "url": "https://it.wikipedia.org/wiki?curid=665678", "title": "Caseid", "text": ""}
{"id": "665679", "revid": "47719", "url": "https://it.wikipedia.org/wiki?curid=665679", "title": "Squadracce", "text": ""}
{"id": "665681", "revid": "968255", "url": "https://it.wikipedia.org/wiki?curid=665681", "title": "Piazza del Limbo", "text": "Piazza del Limbo \u00e8 un'antichissima piazzetta del centro storico di Firenze, che si apre su Borgo Santi Apostoli.\nStoria e edifici di rilievo.\nLa piazza prima dell'anno Mille era ancora situata al di fuori della cerchia romana delle mura cittadine, che passavano a pochissima distanza e solo con le nuove fortificazioni di epoca carolingia (X secolo) fu inclusa come tutto il triangolo di terra fino all'Arno.\nIl toponimo prende il suo nome dal cimitero degli infanti morti prima di aver ricevuto il battesimo, per questo destinati a popolare con le loro anime il Limbo nel mondo ultraterreno. Anticamente la piazza era divisa in due piazzette dai nomi diversi, Piazza del Limbo appunto, e Piazza Santi Apostoli, davanti alla chiesa.\nSulla piazza si affaccia la chiesa di Santi Apostoli, una delle chiese fiorentine che maggiormente ha mantenuto un aspetto altomedievale al suo interno. Sulla facciata due targhe rievocano la sua leggendaria storia: una dice in latino che il 6 aprile 801 Carlo Magno, alla presenza dei paladini Rolando e Uliviero e del vescovo Turpino, fond\u00f2 la chiesa (in realt\u00e0 l'imperatore in quel periodo non poteva trovarsi a Firenze), mentre la seconda, in caratteri longobardi, ricorda come il priore Ugolotto, morto nel 1333, fece eseguire varie opere di restauro e ampliamento della chiesa, oltre a far decorare il soffitto ligneo.\nA fianco della chiesa si trova il lato corto del Palazzo Borgherini-Rosselli del Turco, con varie targhe e iscrizioni: un monogramma di Cristo e un piccolo ritratto di profilo, una \"Madonna con bambino\" a bassorilievo scolpita, tradizionalmente attribuita a Benedetto da Maiano, e due epigrafi in pietra serena di spirito devozionale. Poco lontano i Borgherini potevano vantare uno dei pochi giardini privati della Firenze medievale, passato poi ai Rosselli del Turco.\nIl palazzo sulla destra della chiesa appartenne agli Altoviti e presenta un grande stemma scolpito sulla facciata.\nSul lato prospiciente da Borgo Santi Apostoli si vede la struttura, oggi chiusa, degli ottocenteschi \"Bagni nelle antiche terme\", realizzati da Antonio Peppini (come inciso a grandi lettere sulla facciata) sul sito delle terme romane di Florentia, usati un tempo come bagni pubblici. Una targa a destra dell'edificio ricorda come il Sig. Peppini ricevette l'autorizzazione a chiudere dei vicoli a fianco dello stabilimento, un esempio di come si avesse una scarsa considerazione degli antichi passaggi medievali, anticipando l'epoca del cosiddetto \"Risanamento\" (1865-1871 circa).\nDa Piazza del Limbo parte una delle due processioni della festa dello Scoppio del Carro, quella che dopo aver acceso il fuoco con le sacre pietre focaie conservate in Santi Apostoli, si ricongiunge all'altra, quella del \"Carro\", in Piazza della Repubblica per poi dirigersi assieme verso Piazza del Duomo dove avviene lo \"scoppio\"."}
{"id": "665682", "revid": "107415132", "url": "https://it.wikipedia.org/wiki?curid=665682", "title": "Lucien Petipa", "text": "Biografia.\nCominci\u00f2 la sua carriera molto giovane, sotto la guida di suo padre. Apparve sulle scene per la prima volta al Th\u00e9\u00e2tre Royal de la Monnaie a Bruxelles il 25 marzo 1821, ne \"La Dansomanie\" di Pierre Gardel, nel quale interpretava il ruolo di Castagnet, un bambino di cinque anni. A partire dal 1824, interpret\u00f2 i ruoli del Cupido nei balletti di suo padre. Delaloy scrisse, in occasione di una rappresentazione di \"Volage fix\u00e9\" di Louis Duport: \u00ab Il Signor Lucien Petipa si \u00e8 perfettamente adattato al ruolo di Cupido, questo bambino \u00e8 molto intelligente in tutto quello che fa\u00bb. A fianco di suo fratello Marius, Lucien si ciment\u00f2 nel grande repertorio dell'epoca dando l'idea di avere davanti a s\u00e9 un brillante futuro.\nQuando la famiglia Petipa lasci\u00f2 Bruxelles nell'aprile del 1835, Lucien divenne primo danzatore presso il Teatro di Bordeaux, nel quale suo padre lavorava come \"ma\u00eetre de ballet\". Lucien rest\u00f2 in questo teatro per qualche anno, fino a che il coreografo italiano Filippo Taglioni lo not\u00f2 durante una tourn\u00e9e in citt\u00e0. Egli convinse Lucien ad andare a Parigi e lo fece debuttare all'Op\u00e9ra il 10 giugno 1839, nella ripresa de \"La Sylphide\", al fianco di Lucile Grahn. Da quel momento, Lucien Petipa fu il creatore dei ruoli principali di molti balletti, con la sua partner Carlotta Grisi. Rest\u00f2 primo ballerino e poi ma\u00eetre de ballet e coreografo dell'Op\u00e9ra de Paris fino al 1868, quando venne mandato via in seguito ad un infortunio dovuto ad un incidente di caccia che gli impediva di danzare.\nLucien ritorn\u00f2 a Bruxelles nell'ottobre del 1872 e, nel 1875, fu nominato professore di \u00abcallistenia\u00bb al Conservatorio Reale di Bruxelles, dove insegn\u00f2 portamento e danza per tre anni. Nel 1878, Petipa lasci\u00f2 definitivamente Bruxelles per Versailles dove finir\u00e0 i suoi giorni. L'Op\u00e9ra lo chiamer\u00e0 di nuovo nel 1882 per la creazione di \"Namouna\"."}
{"id": "665683", "revid": "287204", "url": "https://it.wikipedia.org/wiki?curid=665683", "title": "Giuseppe Capogrossi", "text": "Biografia.\nDi nobile origine, fece gli studi classici e si laure\u00f2 in Giurisprudenza alla Sapienza.\nNel 1923-24 studi\u00f2 pittura con Felice Carena e nel 1927 si rec\u00f2 a Parigi con Fausto Pirandello. Questo fu il primo viaggio in quello che allora era il centro culturale europeo, al quale ne seguirono parecchi altri negli anni successivi.\nNel 1930 partecip\u00f2 alla XXVII Biennale di Venezia e, a partire dalla III Sindacale Romana (1932), prese parte regolarmente alle Sindacali, alla Biennale di Venezia e alla Triennale di Milano, talvolta presentando parecchie opere.\nInsieme con Corrado Cagli, Emanuele Cavalli ed Eloisa Michelucci, nel 1932, alla Galleria Roma e l'anno successivo alla Galleria il Milione di Milano e alla Galleria Jacques Bojean di Parigi (con Cagli, Cavalli, e Sclavi) espose alcune delle sue opere. Il critico Waldemar George conier\u00e0 il termine \"Ecole de Rome\", diventato famoso come \"Scuola romana\".\nNel 1933 firm\u00f2 con Melli e Cavalli il \"Manifesto del Primordialismo Plastico\" e nel 1935, a San Francisco, partecip\u00f2 alla collettiva itinerante \"Exhibition of Contemporary Italian Painting\".\nLe prime mostre del dopoguerra (1947) alla Galleria il Cortile di Roma corrispondono ad un rinnovamento del linguaggio, che approda alla Pittura Astratta.\nAlla galleria del Secolo di Roma, in occasione di una personale, aveva presentato una sua nuova maniera voltando improvvisamente le spalle alla realt\u00e0 ed al figurativismo in genere.\nEsponente della Scuola romana, quindi, Capogrossi fu una figura di notevole rilievo nel panorama dell'informale italiano insieme con Lucio Fontana e Alberto Burri.\nPartecip\u00f2 al Premio Bergamo nel 1939, 1940 e 1942 e pi\u00f9 volte alla mostra Documenta di Kassel e alla Biennale di San Paolo del Brasile.\nNel 1950 partecipa alla fondazione del Gruppo Origine, insieme a Mario Ballocco, Alberto Burri ed Ettore Colla.\nNel 1958 una sua opera \"Superficie 210\" del 1957 viene acquisita dalla Fondazione Solomon R. Guggenheim di New York.\nNel 1960 espose, inoltre, alla II Biennale Internazionale di Tokyo.\nNel 1963-64 espose alla mostra \"Peintures italiennes d'aujourd'hui\", organizzata in medio oriente e in nordafrica.\nNel 2012-2013 si svolge una retrospettiva di Capogrossi alla Collezione Peggy Guggenheim di Venezia, sotto l'Alto Patronato del Presidente della Repubblica e con il patrocinio del Ministero per i Beni e le Attivit\u00e0 Culturali.\nArchivio.\nNel 1972, in seguito alla scomparsa di Giuseppe Capogrossi, i suoi eredi hanno iniziato a raccogliere il materiale documentario e librario riguardante l'attivit\u00e0 dell'artista al fine di valorizzare e tutelare la sua figura e la sua opera. Con l'istituzione della Fondazione Archivio Capogrossi il fondo archivistico e il materiale librario hanno trovato una loro sede dedicata, aperta a studiosi e ricercatori. La Fondazione, oltre che promuovere, sviluppare e coordinare le attivit\u00e0 culturali volte ad approfondire gli studi sull'attivit\u00e0 artistica di Giuseppe Capogrossi, continua ad aggiornare e integrare il fondo archivistico e librario, rendendolo progressivamente consultabile. Il fondo \u00e8 costituito da corrispondenza, fotografie, manifesti, documentazione sulle opere del periodo figurativo e astratto, cataloghi di mostre e di aste e da una biblioteca di circa 350 volumi.\nUn altro fondo di Capogrossi con documentazione dal 1943 al 1986) \u00e8 costituito da un totale di 157 documenti e 39 fascicoli,ed \u00e8 conservato presso: Galleria nazionale d'arte moderna e contemporanea di Roma. Il fondo \u00e8 costituito da una raccolta di saggi e scritti di e su Giuseppe Capogrossi, corrispondenza, documentazione diversa (pieghevoli, programmi, inviti e d\u00e9pliant) riguardante mostre ed eventi e documenti personali, tra i quali attestati e premi. Il fondo contiene anche una raccolta di rassegna stampa dal 1950 al 1986 e alcune riproduzioni fotografiche di opere non solo dell'artista. Al nucleo documentario \u00e8 aggregato un fondo librario costituito da volumi e periodici, per un totale di 279 pezzi."}
{"id": "665684", "revid": "36426", "url": "https://it.wikipedia.org/wiki?curid=665684", "title": "Piazzetta del Limbo", "text": ""}
{"id": "665688", "revid": "287204", "url": "https://it.wikipedia.org/wiki?curid=665688", "title": "Oreotragus oreotragus", "text": "Il saltarupi, od oreotrago, (Oreotragus oreotragus), spesso indicato anche con il nome afrikaans klipspringer, \u00e8 una piccola antilope africana. \u00c8 l'unica specie del genere Oreotragus.\nDescrizione.\nI saltarupi sono antilopi di piccole dimensioni: le femmine sono alte 50-53\u00a0cm, e i maschi 49-52\u00a0cm. Il manto \u00e8 fitto, di colore marroncino e bianco con sfumature olivastre. I singoli peli sono cavi, una caratteristica unica fra i bovidi. I maschi hanno corna appuntite, ben distanziate, di 10-20\u00a0cm di lunghezza. Entrambi i sessi sono dotati di ghiandole sotto gli occhi e i maschi hanno una ghiandola aggiuntiva sul prepuzio.\nHabitat e alimentazione.\nI saltarupi sono diffusi dal Capo di Buona Speranza, per tutta l'Africa orientale, fino all'Etiopia. Prediligono le zone rocciose, come monti e canyon, dove il manto screziato li aiuta a mimetizzarsi. Si nutrono di erbe che crescono fra le rocce, incluse piante succulente che sono sufficienti a soddisfare il loro bisogno di acqua.\nComportamento e riproduzione.\nI saltarupi sono animali territoriali, che vivono in coppie o in piccoli gruppi, in genere formati da una coppia con i cuccioli. Durante la stagione secca, i gruppi familiari si radunano in branchi di 6-8 individui. Marcano il perimetro con le secrezioni delle ghiandole preorbitali e con le feci. I maschi difendono aggressivamente il loro territorio.\nLa stagione degli amori va da settembre a gennaio, e la gestazione dura circa 215 giorni."}
{"id": "665689", "revid": "1610933", "url": "https://it.wikipedia.org/wiki?curid=665689", "title": "Saltarupi", "text": ""}
{"id": "665691", "revid": "1610933", "url": "https://it.wikipedia.org/wiki?curid=665691", "title": "Klipspringer", "text": ""}
{"id": "665704", "revid": "14691", "url": "https://it.wikipedia.org/wiki?curid=665704", "title": "Oreotragus", "text": ""}
{"id": "665721", "revid": "124805745", "url": "https://it.wikipedia.org/wiki?curid=665721", "title": "Elfquest", "text": "Elfquest \u00e8 un fumetto fantasy ideato dai coniugi americani Wendy e Richard Pini. Pubblicato con discreto successo negli Stati Uniti a partire dal 1978, \u00e8 stato serializzato in Italia dalla casa editrice Macchia Nera dal 1997 al 2000, anno in cui il fallimento della casa editrice stessa port\u00f2 alla chiusura anticipata della serie.\nIl fumetto narra delle peripezie di una trib\u00f9 elfica, i Wolfriders, ed in particolare del loro capo Cutter, che in un fantastico mondo parallelo con due lune vagano alla ricerca dei propri simili e della propria storia.\nLa storia editoriale.\nIn America.\nLa prima storia di Elfquest, intitolata \"Fire and flight\", venne pubblicata negli Stati Uniti nella primavera del 1978, sul primo numero di \"Fantasy quarterly\" dell'etichetta indipendente \"Indipendents Publishers Syndacate\". Tuttavia, la collana chiuse dopo il primo numero a causa del fallimento dell'editore. Gli autori di Elfquest, Wendy e Richard Pini, tentarono allora l'autoproduzione e, seguendo quanto aveva fatto solo qualche mese prima Dave Sim, creatore di \"Cerebus\", fondarono una loro casa editrice, la WaRP Grafics (dall'acronimo dei loro nomi, W\"endy\" a\"nd\" R\"ichard\" P\"ini\"). La WaRP inizi\u00f2 la pubblicazione della prima serie di Elfquest nell'agosto 1978 (anche se la prima storia, \"Fire and flight\", venne ristampata solo nell'aprile 1979). La WaRP continu\u00f2 a pubblicare le tre serie principali della saga, in un'unica collana, fino al 1990 per poi dare alle stampe, in seguito al successo che il fumetto ebbe in America, numerose altre collane, fino ad un massimo di quattro pubblicazioni mensili, contenenti miniserie e spin-off della saga, con storie scritte anche da altri disegnatori e autori, pur se sotto il diretto controllo dei coniugi Pini.\nNel 1985 la Marvel comics ristamp\u00f2, nella sua collana \"Epic\", i primi 32 episodi della saga, in una nuova veste grafica a colori.\nNel 2003, dopo pi\u00f9 di 25 anni di autopubblicazione, la WaRP cedette tutti i diritti del fumetto (e del relativo merchandising) alla DC comics, pur mantenendo il controllo creativo della serie. Attualmente, la casa editrice di Superman sta ristampando cronologicamente tutte le serie di Elfquest, affiancando inoltre ad essa delle miniserie e dei numeri speciali in volume, come \"The Elfquest 25th Anniversary Special\", antologia celebrativa dei primi 25 anni del fumetto.\nIn Italia.\nI diritti per l'edizione italiana di Elfquest vennero acquistati dalla casa editrice Macchia nera, che inizi\u00f2 a pubblicare il fumetto a partire dal marzo 1997, in un'edizione spillata in bianco e nero che racchiudeva due o, sporadicamente, tre episodi per numero. Pur conquistandosi un fedele gruppo di appassionati lettori, la serie italiana, redatta da Francesco Artibani e arricchita dagli articoli di approfondimento fantasy di Alessandro Bottero, non fu un grande successo, costringendo la casa editrice a diminuirne le pagine e ad aumentarne il prezzo a partire dal n. 19 dell'aprile 1999. La serie venne infine interrotta al numero 33, corrispondente all'ultimo numero della serie \"Anni nascosti\", lasciando tristemente incompiuta, in Italia, parte della trama iniziata su questa serie, che sarebbe dovuta continuare su \"Shards\".\nLe serie.\nElfquest si compone di tre serie principali, che racchiudono il cuore della saga, pubblicate negli Stati Uniti tra il 1978 e il 1990. Ad esse si sono aggiunte, a partire dal 1992, altre 9 serie, che approfondiscono alcune tematiche presenti nella saga principale, raccontano le vicende private di alcuni personaggi secondari, o esplorano il background dell'universo di elfquest, narrando ad esempio avvenimenti accaduti precedentemente all'inizio della saga, o il lontano futuro del mondo delle due lune.\nLa storia.\nBackground.\nGli elfi compaiono nel mondo delle due lune circa 10.000 anni prima degli eventi raccontati nella prima serie. I primi elfi, chiamati nel fumetto \"Elfi Alti\", erano viaggiatori provenienti da un lontano pianeta, che abbandonarono per cercare nuove forme di vita. A causa di un incidente, rimasero imprigionati, con la loro astronave a forma di Palazzo, nel Mondo delle Due Lune, e da allora i loro discendenti lottano per sopravvivere in un mondo ostile.\nElfquest (prima serie).\nScacciati dai brutali umani dalla foresta che abitavano da millenni, una trib\u00f9 elfica silvana che vive in comunione con i lupi, i Wolfriders, guidati dal giovane capo Cutter, sono costretti ad emigrare verso terre per loro sconosciute, oltre il deserto. Qui scoprono l'esistenza di un'altra popolazione elfica, che chiama se stessa \"Il popolo del sole\", e vive una pacifica esistenza ai confini del deserto. Dopo un primo incontro violento, i Wolfrider trovano accoglienza tra i loro gentili simili, arrivando ad una pacifica convivenza, e lo stesso Cutter sposa un'elfa del luogo dai poteri taumaturgici, Leetah, e ha da lei due gemelli. Ma un giorno, Cutter decide di lasciare la sua trib\u00f9 e di avviarsi alla ricerca di altre trib\u00f9 elfiche sparse per il mondo, accompagnato dal fedele amico Skywise. Attraverso molte peripezie, i due giungono cos\u00ec a incontrare nuovi popoli elfici: gli alti e antichi Alianti, governati dal saggio Lord Voll e dalla perfida Winnowill, e i bellicosi Coloro che ritornato (\"Go-backs\" in inglese), che vivono nel gelido nord. Con l'aiuto di questi ultimi Cutter e Skywise, raggiunti nel frattempo dal resto della trib\u00f9, combattono una sanguinosa guerra contro i troll, riconquistando infine il palazzo perduto dei loro antenati e scoprendo la verit\u00e0 sull'origine della loro razza.\nAssedio alla Montagna Azzurra.\nLa tranquilla vita dei Wolfrider, stabilitisi in una nuova selva, viene stravolta quando il figlio della giovane wolfrider Aurora viene rapito da Winnowill, crudele e potente signora degli elfi Alianti, che ha bisogno di giovani per assicurare il futuro del suo popolo, ormai incapace di fare figli. Nel tentativo di recuperare il proprio figlio, anche la stessa Aurora cade prigioniera della malvagia elfa. Cutter e i suoi Wolfrider sono perci\u00f2 costretti ad assaltare la Montagna Azzurra, covo di Winnowill e degli Alianti, aiutati dal Popolo del Sole e da una trib\u00f9 di umani oppressi da Winnowill. In seguito a una dura lotta, Winnowill viene sconfitta e abbandonata su di un'isola deserta, nella speranza che non possa fare altri danni, e gran parte dei suoi Alianti rimangono uccisi nel crollo della Montagna Azzurra stessa.\nI sovrani della ruota spezzata.\nSuntop, giovane figlio di Cutter e di Leetah, percepisce tramite i suoi poteri magici, un grido d'aiuto proveniente dalle lontane terre oltre l'oceano. I suoi genitori, insieme a gran parte della trib\u00f9 dei Wolfriders, decidono perci\u00f2 di investigare sull'origine di quel misterioso grido. Attraversato cos\u00ec l'oceano grazie ai poteri del Palazzo, giungono in una nuova terra del tutto inesplorata. Dopo varie ricerche, diventa infine chiaro che l'urlo udito dal bambino proviene in realt\u00e0 da un lontano futuro, ed \u00e8 in realt\u00e0 la disperata richiesta d'aiuto lanciata dagli Elfi Alti, i lontani antenati degli elfi di Cutter, che sarebbero comparsi nel mondo delle due lune pi\u00f9 di 10.000 anni pi\u00f9 tardi, prima di essere scaraventati indietro nel tempo dallo stesso incidente che li avrebbe imprigionati per sempre in quel mondo. A quel punto Rayek, antico spasimante di Leetah, decide di tentare un disperato salvataggio in extremis per impedire il disastro, e modificare la storia, ma Cutter si oppone a questa decisione che stravolgerebbe cos\u00ec tante vite. Rayek, allora, utilizza i suoi grandi poteri per proiettare il Palazzo nel futuro, e tentare di attuare il suo piano, portando con s\u00e9 anche Leetah, i due figli di Cutter Suntop ed Ember e Skywise. Ai wolfrider impotenti -e al disperato Cutter- non resta altro da fare se non aspettare il lontano tempo futuro in cui il Palazzo riapparir\u00e0 con i suoi occupanti. I wolfrider trascorrono cos\u00ec pi\u00f9 di 500 anni, attendendo il ritorno dei loro cari, fin quando Cutter, non decide di farsi avvolgere dalle tele dei Drappeggiatori, dei folletti capaci di tessere magiche tele che sospendono il tempo di chi vi \u00e8 avvolto dentro. In questo modo, i wolfrider trascorrono il tempo restante in animazione sospesa, vegliati dai troll, fin quando, nel lontano futuro, non escono dal magico sonno per bloccare il piano di Rayek -che avrebbe cancellato dalla storia tutti i discendenti degli elfi alti- e a ricongiungersi con i loro cari.\nAnni nascosti.\nQuesta serie pu\u00f2 essere suddivisa in due parti; una prima, costituita da brevi storie autoconclusive, della durata di 10 numeri, in cui si narrano alcune vicende accadute ai Wolfrider nei 500 anni trascorsi ne \"I sovrani della ruota spezzata\". Nella seconda parte, invece, si riprende il filo narrativo nel punto in cui si era interrotto alla fine della serie precedente: gli elfi, di nuovo riuniti, devono affrontare gli umani che, grazie a Winnowill, si sono impossessati del Palazzo.\nLe trib\u00f9 elfiche di Elfquest.\nNella serie principale di Elfquest si incontrano quattro differenti trib\u00f9 elfiche, discendenti dai primi Elfi che si dispersero nel Mondo delle Due Lune dopo l'arrivo sul pianeta, ognuna contraddistinta dalle proprie peculiarit\u00e0.\nWolfriders.\nQuella dei Wolfrider \u00e8 la trib\u00f9 a cui appartiene Cutter il protagonista della serie; sono elfi di piccole dimensioni (circa 100\u2013110\u00a0cm), avvezzi alla vita nei boschi, abili nella caccia e nella lotta. A differenza delle altre razze, hanno una vita limitata (mentre gli altri elfi del fumetto sono immortali), perch\u00e9 nelle loro vene scorre in parte sangue di lupo, in quanto la loro capostipite Timmain si trasform\u00f2 in lupo e si accoppi\u00f2 con questi animali nel tentativo di integrarsi nel nuovo mondo. A causa di questa inedita mescolanza, i Wolfrider hanno acquisito caratteristiche ferine (forza, agilit\u00e0, resistenza), hanno perso gran parte delle loro capacit\u00e0 magiche, e hanno stretto un legame di fratellanza con i lupi, che essi considerano parte integrante della loro trib\u00f9 (da cui il loro nome).\nPopolo del Sole.\nIl Popolo del Sole \u00e8 una trib\u00f9 di pacifici elfi che vivono un'esistenza di contadini, protetti dalle montagne che delimitano il deserto. Hanno la carnagione scura, la stessa taglia dei Wolfrider e modi gentili, amanti della danza, delle arti e della vita.\nAlianti.\nNobili e altezzosi, gli Alianti sono una popolazione di elfi che abitano all'interno del solitario monte chiamato Montagna Azzurra. Sono una popolazione chiusa, che si \u00e8 isolata dal mondo in seguito all'arrivo sul pianeta, e che per questo si considera come l'unica vera discendente dei primi elfi. Hanno mantenuto infatti la stessa altezza di questi ultimi (circa 180\u00a0cm) e conservano gelosamente molte delle tradizioni e della magia proprie degli antichi elfi; tra i loro poteri pi\u00f9 notevoli vi \u00e8 la capacit\u00e0 di volare (da cui il loro nome); sono soliti addestrare dei rapaci giganti ed utilizzarli per la caccia e la difesa. La maggior parte di loro \u00e8 defunta nel crollo della Montagna Azzurra, avvenuto nell'ultimo numero di \"Assedio alla Montagna Azzurra\".\nColoro che Ritornano.\nFieri, indipendenti e bellicosi, amanti delle armi e della guerra, Coloro che Ritornano sono una popolazione di elfi che vive nel gelido Nord, nei pressi delle montagne abitate dai troll. Originariamente nomadi, conducono da lungo tempo una guerra con questi ultimi, nel tentativo di aprirsi una via attraverso le montagne per riuscire a ritornare al perduto Palazzo dei primi elfi (da cui il loro nome). Tale guerra viene vinta con l'aiuto dei Wolfrider alla fine della \"prima serie\", e da allora questa trib\u00f9 si \u00e8 autoeletta custode del Palazzo, pur senza disdegnare occasionale scaramucce con i troll superstiti.\nI personaggi principali.\nIl mondo di Elfquest, evolutosi in pi\u00f9 di 25 anni di pubblicazioni, consta di pi\u00f9 di 650 personaggi. Di molti di loro, all'interno della saga, \u00e8 stata delineata la storia personale e le peculiarit\u00e0 caratteriali, al punto che una distinzione netta tra personaggi principali e secondari \u00e8 difficile. Ad ogni modo, vengono di seguito presentati i personaggi veramente rilevanti per la trama, divisi per trib\u00f9."}
{"id": "665727", "revid": "599013", "url": "https://it.wikipedia.org/wiki?curid=665727", "title": "Ilyos Zeytullayev", "text": "Biografia.\nFa parte dell'associazione mondiale \"Atleti di Cristo\".\nCaratteristiche tecniche.\nAla destra molto duttile che sa adattarsi a vari ruoli a centrocampo, rare volte ha ricoperto il ruolo di ala sinistra; bravo nel servire le punte.\nCarriera.\nClub.\nInizia la sua carriera nella Primavera della Juventus e viene aggregato alla prima squadra nel 2001 dove rimane per tre stagioni scendendo 2 volte in campo in Coppa Italia. Con la primavera festeggia la vittoria di due Tornei di Viareggio. A met\u00e0 della stagione 2004-2005 passa alla dove disputa 4 partite, esordendo in Serie A proprio contro la squadra bianconera il 19 marzo 2005.\nFa parte della rosa della Reggina anche la stagione seguente, poi nel gennaio del 2006 si trasferisce al , in Serie B, dove disputa 13 incontri con 3 gol.\nAll'inizio della stagione 2006-2007 viene mandato in prestito al Genoa, dove disputa 12 incontri.\nNel gennaio del 2007 passa, sempre in prestito, al , scendendo in campo in 6 occasioni Nell'estate dello stesso anno viene ceduto all'Hellas Verona in Serie C1. Le presenze durante la stagione sono 13 (contando solo il campionato), segnando il gol che salva gli scaligeri dalla retrocessione in Serie C2, nei play-out, negli ultimi minuti di gioco della gara di ritorno contro la Pro Patria.\nIl 9 luglio 2008 firma un contratto con il , dopo essersi svincolato dall'Hellas Verona. Con i biancazzurri ottiene la salvezza e realizza 7 centri.\nIl 1\u00ba agosto 2009 lascia i biancazzurri trasferendosi alla Virtus Lanciano firmando un contratto triennale. Rimane svincolato il 1\u00ba luglio 2013.\nIl 30 gennaio 2014 viene tesserato dal Torino. L'8 febbraio seguente viene ceduto a titolo definitivo ai croati dell'HNK Gorica.\nIl 26 settembre 2015 torna in Italia e firma con il Cupello, squadra militante nel campionato di Eccellenza abruzzese.\nNazionale.\nInizia la trafila con la Nazionale Uzbeka con l'Under-20 nel 1998 giocandovi fino al 2001 segnando 11 reti in 25 presenze (record di reti e presenze in questa selezione ancora imbattuto), dal 2000 al 2003 alternandosi alla nazionale maggiore indossando sempre la maglia numero 10 gioca 14 presenze segnando 4 gol. Dal 2001 al 2007 ha fatto parte della nazionale maggiore giocando alcune gare di Qualificazioni al campionato mondiale di calcio 2002 raccogliendo 2 reti in 10 presenze.\nStatistiche.\nPresenze e reti nei club.\n\"Statistiche aggiornate al 26 settembre 2015.\""}
{"id": "665728", "revid": "339392", "url": "https://it.wikipedia.org/wiki?curid=665728", "title": "Rifondazione", "text": ""}
{"id": "665730", "revid": "33300", "url": "https://it.wikipedia.org/wiki?curid=665730", "title": "Integrato", "text": ""}
{"id": "665734", "revid": "33300", "url": "https://it.wikipedia.org/wiki?curid=665734", "title": "Dual Core", "text": ""}
{"id": "665739", "revid": "38120", "url": "https://it.wikipedia.org/wiki?curid=665739", "title": "Universit\u00e0 di Friburgo", "text": "L'Universit\u00e0 di Friburgo \u00e8 un'istituzione accademica bilingue, in lingua francese e tedesca, con sede nella citt\u00e0 svizzera di Friburgo.\nStoria.\nNel 1889, l'universit\u00e0 friburghese fu fondata come unica universit\u00e0 di orientamento cattolico in Svizzera. Oggi, l'identit\u00e0 cattolica dell'universit\u00e0 non \u00e8 pi\u00f9 quella predominante, pur rimanendo un centro importante di studio della teologia cattolica.\nNel 1886, Georges Python, fondatore della Banca Cantonale di Friburgo divenne direttore del Dipartimento della Pubblica Educazione del Canton Friburgo, e raccolse 2,500,000 franchi con lo scopo di creare un'universit\u00e0 pubblica. \nOggi l'universit\u00e0 \u00e8 l'unica che offre insegnamento bilingue al mondo, con il 45% delle lezioni in Francese e il 55% in tedesco. \nNel 1902 vi insegn\u00f2 il letterato Paolo Arcari (docente di letteratura italiana), che nel 1928 ne divenne rettore.\nTra il 1933 e il 1938 vi tenne la cattedra di Filologia romanza il linguista Bruno Migliorini, e fino al 1952 il filologo italiano Gianfranco Contini. A quest'ultimo successe Arrigo Castellani.\nFacolt\u00e0.\nL'universit\u00e0 \u00e8 divisa in cinque facolt\u00e0: lettere, giurisprudenza, criminologia, teologia, scienze economiche e sociali, scienze. La lingua e letteratura italiana fanno parte del Dipartimento di lingue e letterature romanze, facolt\u00e0 di Lettere. In totale, l'ateneo conta quasi 10.000 studenti; vi sono occupate 2.000 persone, di cui 210 sono professori.\nCampus.\nL'universit\u00e0 conta 5 campus. I principali sono Misericorde e P\u00e9rolles. Il campus di Misericorde \u00e8 stato costruito tra il 1939\u201342, su progetto degli architetti Denis Honegger e Fernand Dumas, studenti di Le Corbusier e ospita principalmente le facolt\u00e0 di teologia, legge e lettere. Il campo di Perolles ospita invece le facolt\u00e0 di scienze e di economia, questo venne inaugurato nel 1980 e allargato nel 2005.\nGli altri campus sono quello di Regina Mundi (dipartimento di psicologia, pedagogia e scienze dell'educazione), quello delle Portes de Fribourg (dipartimento di lingue slave e diritto costituzionale) e di Beauregard (diritto penale, pubblico e privato, oltre che letterature romanze)."}
{"id": "665740", "revid": "1372005", "url": "https://it.wikipedia.org/wiki?curid=665740", "title": "Anscarici", "text": "Gli Anscarici (o Anscaridi o Casa di Ivrea) fu una dinastia marchionale e poi regale di origine franca. \nLa casata estese il proprio dominio sull'area piemontese alla fine del periodo carolingio e aspir\u00f2 al trono. \nRami della famiglia governarono in seguito la Franca Contea di Borgogna; il regno di Galizia, Leon e Castiglia nella penisola iberica.\nLa nascita della dinastia.\nIl capostipite degli Anscarici fu certamente Anscario I figlio di Amedee d'Oscheret, di origine borgognona, il quale, insieme ai fratelli Folco il Venerabile vescovo di Reims e Guido d'Oscheret, sostenne il cugino Guido II di Spoleto, figlio di Guido I di Spoleto, nel suo tentativo di scalata al trono del Regno dei Franchi Occidentali, dopo la caduta di Carlo il Grosso. Questa presa di posizione cost\u00f2 alla famiglia la contea (affidata a Manasse di Chalons), quando il trono fu affidato al conte Oddone I conte di Parigi che aveva valorosamente difeso la sua citt\u00e0 dall'assedio vichingo. Anscario e suo fratello Guido (morto in battaglia sul fiume Trebbia nell'889) accompagnarono Guido da Spoleto nella guerra contro Berengario I nell'888. Egli divenne consigliere di Guido da Spoleto e prese parte alla guerra contro Arnolfo Re di Germania che invase l'Italia nell'894 e nell'896. Per i servigi prestati Anscario ottenne la marca di Ivrea.\nLa marca d'Ivrea.\nLa marca d'Ivrea era una delle maggiori marche italiane e costituiva la parte occidentale della regione subalpina, in particolare comprendeva le contee di Acqui, Alba, Asti, Torino, Vercelli, Pombia (Novara), Burgaria (nel Vigevanese) e naturalmente Ivrea.\nAdalberto I divenne marchese (901-928) e spos\u00f2 Gisla, figlia di Berengario I, marchese del Friuli e re d'Italia nell'888. Da questa unione nacquero Anscario II e Berengario II.\nGli Anscarici aumentarono il loro potere trasmettendo per discendenza il titolo marchionale, iniziando un processo di \u201cdinastizzazione\u201d, fino al punto da interferire con gli interessi reali.\nUgo di Provenza, investito del titolo di re d'Italia nel 926, si oppose alla loro egemonia cercando di destituirli del titolo marchionale.\nDurante uno scontro con l'esercito reale, Anscario II mor\u00ec in combattimento e suo fratello Berengario dovette fuggire in Germania. La Marca di Ivrea, quindi, venne suddivisa in tre parti di cui una fu denominata marca di Torino.\nIntanto in Germania divenne re, nel 936, Ottone I di Sassonia che si considerava il diretto discendente dell'Imperatore del Sacro Romano Impero. Egli cominci\u00f2 ad attuare una politica espansionistica del regno di Germania, volta alla riconquista e rivendicazione dei territori un tempo sotto il dominio imperiale.\nIn Italia Ottone I appoggi\u00f2 il ritorno di Berengario II che nel 950 venne investito del titolo di Re d'Italia.\nNel 950-951 Berengario II termin\u00f2 la riorganizzazione del territorio italiano, iniziata da Ugo di Provenza, nominando tre nuovi marchesi: \nI contrasti con Ottone I.\nNel 951, in seguito alla rottura del legame di vassallaggio da parte di Berengario II e per la sua politica aggressiva nei confronti del papato, Ottone I scese in Italia e lo sconfisse dopo un lungo assedio al forte di San Leo sottomettendo i feudatari dell'Italia Settentrionale.Berengario II venne detronizzato nel 962 ed esiliato a Bamberga (in Germania), dove mor\u00ec nel 966. Nel 962, Ottone venne incoronato imperatore del Sacro Romano Impero Germanico.\nPiemonte.\nQuesto fatto indebol\u00ec e limit\u00f2 il potere feudale degli Anscarici, che, dopo la sconfitta con Enrico II, nel 1015 persero definitivamente la marca d'Ivrea ad opera di Olderico Manfredi, cugino di Arduino d\u00b4Ivrea e gi\u00e0 signore della marca di Torino e padre di Adelaide di Susa. I Savoia hanno ereditato per via femminile \"Regola Lomgobarda\" tutti i possedimenti ed titoli di Adelaide di Susa consolidano il loro potere nel Piemonte. I possedimenti cos\u00ec uniti presero il nome di marca d'Italia.\nIl ramo Regale d\u00b4Italia espresse dopo i tre Ottoni (vale a dire circa un quarantennio dopo le vicende di Berengario II), un ultimo presunto esponente della dinastia, Arduino d'Ivrea (la filiazione agli Anscarici \u00e8 quasi sicuramente una supposizione della storiografia ottocentesca), che riusc\u00ec di nuovo a divenire re d'Italia, per poi essere infine sconfitto e spodestato dall'imperatore Enrico II.\nIl ramo principale della dinastia Anscarica torn\u00f2 in Borgogna (in particolare a M\u00e2con) dove occup\u00f2 nuovamente un posto di rilievo, infatti Ottone Guglielmo divenne conte di Borgogna ed il suo discendente Raimondo fu il capostipite della casa reale di Castiglia che govern\u00f2 la Castiglia ed il Le\u00f3n per circa 250 anni.\nBorgogna.\nAdalberto II d'Ivrea, figlio di Berengario II, fu costretto a fuggire in Borgogna, dove mor\u00ec ad Autun. La sua vedova si rispos\u00f2 con il duca di Borgogna, Enrico I Ottone, il quale adott\u00f2 il figlio della moglie e di Adalberto, Ottone I Guglielmo di Borgogna, e gli garant\u00ec la successione nel ducato; Ottone Guglielmo per\u00f2 entr\u00f2 in contrasto con il re Enrico I di Francia che gli lasci\u00f2 solo un piccolo territorio, il nucleo di quei feudi dai quali si sarebbe poi formata la grande Franca Contea di Borgogna.\nTra i maggiori membri dei conti franchi di Borgogna della dinastia Anscarica si possono ricordare: Rinaldo III di Borgogna che per primo si attribu\u00ec il titolo di \"franc-compte\" come segno di indipendenza vassallatica, anche se poi fu costretto a sottomettersi all'imperatore Corrado III di Hohenstaufen. La sua figlia ed erede Beatrice, sposandosi con il grande imperatore Federico Barbarossa gli port\u00f2 in dote la Franca Contea.\nCastiglia e Le\u00f3n.\nIl figlio del franco-conte Guglielmo I di Borgogna, Raimondo, si trasfer\u00ec nella penisola iberica nel tardo XI secolo dove spos\u00f2 Urraca, erede del regno di Castiglia e Le\u00f3n, dando cos\u00ec vita alla dinastia di Borgogna. Tutti i sovrani di questo regno fino al tardo XIII secolo furono i loro successori quando vennero soppiantati da un ramo cadetto e illegittimo, quello della casa di Trast\u00e1mara, che comunque govern\u00f2 sino all'inizio del XVI secolo.\nLa discendenza nel patriziato piemontese.\nSecondo Antonio Manno, molte famiglie nobili piemontesi discenderebbero dalla dinastia Anscarica:\nQueste filiazioni sono oggi ritenute inventate."}
{"id": "665744", "revid": "33300", "url": "https://it.wikipedia.org/wiki?curid=665744", "title": "South Bridge", "text": ""}
{"id": "665746", "revid": "585241", "url": "https://it.wikipedia.org/wiki?curid=665746", "title": "Lyncar", "text": "La Lyncar \u00e8 stata una scuderia britannica di Formula 1 fondata da Martin Slater su richiesta di John Nicholson, che oltre ad essere pilota, era anche preparatore dei motori Ford Cosworth.\nL'esordio avvenne nel Gran Premio di Gran Bretagna 1974. La vettura, denominata 006, non riusc\u00ec a qualificarsi, chiudendo le prove al trentunesimo posto, a quasi quattro secondi dalla \"pole\".\nL'anno seguente, sempre con lo stesso modello John Nicholson riusc\u00ec a qualificarsi al ventiseiesimo ed ultimo posto della griglia, ancora una volta nel Gran Premio di Gran Bretagna. La gara per\u00f2 termin\u00f2 al giro cinquantuno a causa di un incidente dovuto al temporale che si era scatenato sulla corsa, e che pochi giri dopo avrebbe costretto gli organizzatori a terminare anzi tempo il Gran Premio."}
{"id": "665750", "revid": "34928", "url": "https://it.wikipedia.org/wiki?curid=665750", "title": "Paolo Lomazzo", "text": ""}
{"id": "665751", "revid": "339392", "url": "https://it.wikipedia.org/wiki?curid=665751", "title": "Yes (album)", "text": ""}
{"id": "665756", "revid": "115110692", "url": "https://it.wikipedia.org/wiki?curid=665756", "title": "Semirimorchio", "text": "Il semirimorchio \u00e8 un veicolo senza motore destinato ad essere trainato da parte di un trattore stradale con cui, in abbinamento, forma un complesso veicolare definito autoarticolato. Il termine \"semirimorchio\" deriva dal fatto che il veicolo scarica parte del proprio peso sui suoi stessi assi e parte sulla ralla del trattore stradale che lo traina per cui, da un punto di vista fisico, \u00e8 trainato solo per met\u00e0.\nCaratteristiche.\nIl suo scopo \u00e8 quello di trasportare le merci in un comparto separato dall'abitacolo e la sua caratteristica principale \u00e8 quella di poter essere facilmente sganciato e riagganciato, in modo da poter essere trainato da trattori stradali diversi.\nIl semirimorchio pu\u00f2 essere dotato dei pi\u00f9 svariati allestimenti, ma frequente \u00e8 il suo uso nel comparto dei trasporti intermodali con il traino iniziale via strada il suo carico su un vagone ferroviario e il successivo recupero a destinazione da parte di un altro trattore per il trasferimento alla destinazione finale.\nNormalmente la sua struttura \u00e8 composta di un telaio con uno o pi\u00f9 assi di ruote (la configurazione pi\u00f9 comune \u00e8 quella a 3 assi), anche gemellate, ubicati nella parte posteriore.\nIn alcuni casi l'ultimo asse pu\u00f2 essere autosterzante, ossia con la capacit\u00e0 di sterzare automaticamente a seconda della direzione di marcia del complesso veicolare; questo sistema consente un raggio di svolta minore nonch\u00e9 un notevole risparmio dell'usura degli pneumatici, anche se causa un certo aumento di tara.\n\u00c8 abbastanza diffuso anche il sollevatore per il primo asse, che consente di alzare tutto l'assale; \u00e8 utilizzato nei trasferimenti a vuoto o in condizioni di carico minimo, in maniera tale da ridurre l'usura degli pneumatici ed il consumo di carburante.\nNella parte anteriore il semirimorchio \u00e8 dotato di un perno e di una controralla: il perno si aggancia alla ralla del trattore, nella quale \u00e8 posto un meccanismo che lo blocca automaticamente, mentre la controralla si appoggia sulla ralla del mezzo trainante, scaricando parte del peso del semirimorchio su di esso e consentendo la rotazione reciproca dei due veicoli; ovviamente le superfici di contatto devono essere convenientemente ingrassate.\nUna leva di bloccaggio azionata manualmente rende l'aggancio sicuro, impedendo lo sganciamento accidentale del semirimorchio anche in caso di avaria del meccanismo interno alla ralla.\nTra gli assi posteriori e la ralla del semirimorchio, ma pi\u00f9 vicini a quest'ultima, sono posti due piedi metallici retrattili per la stabilit\u00e0 in caso di sosta; sono talvolta forniti di impianto idraulico che ne consente il sollevamento in condizioni di marcia ma nella maggior parte dei casi sono azionati da un riduttore manuale dotato di due differenti rapporti, uno lento per il sollevamento del semirimorchio carico ed uno veloce per il sollevamento a vuoto.\nLe dimensioni massime di ingombro e di portata sono sempre state definite a livello di Stato e hanno subito nel tempo delle variazioni in aumento. Tendenzialmente \u00e8 stata cercata in ogni caso la maggiore armonizzazione delle norme a livello sovranazionale, in particolare a livello europeo le regolamentazioni sono ormai a livello comunitario\nSul telaio che, per quanto riguarda la CEE, nelle sue pi\u00f9 recenti disposizioni pu\u00f2 raggiungere una superficie interna utile di 13,60 x 2,50 m (con la possibilit\u00e0 teorica di poter stivare sul piano di carico 34 pallet del tipo pi\u00f9 generico, l\"'Europallet\" da 120 x 80 cm di base) viene predisposto un allestimento in base alle necessit\u00e0 specifiche, passando dal classico e generico \"centinato\" adatto al carico di merci generiche, per passare a semirimorchi dotati di semplici sponde laterali e utilizzati per il carico di merci lunghe che non necessitano di particolari protezioni. Molto diffusi sono anche i semirimorchi coibentati o frigoriferi per il trasporto di merci deperibili e altrettanto lo sono quelli forniti semplicemente di appositi ancoraggi dove fissare delle casse mobili o dei pi\u00f9 comuni container.\nGli ingombri massimi ammessi sono maggiori negli Stati Uniti d'America.\nIl veicolo trainato non \u00e8 solitamente fornito di impianti motorizzati autonomi e per impianti frenanti ad aria, nonch\u00e9 per la sua illuminazione e per eventuali attrezzature elettriche, \u00e8 collegato direttamente al veicolo trainante.\nIl semirimorchio \u00e8 anche soggetto ad immatricolazione e a targa separata che viene apposta in modo fisso sul mezzo stesso. In Italia fino al 20 febbraio 2013 sul suo retro era necessaria una targa ripetitrice del mezzo trainante, in altri Stati invece questa non \u00e8 mai stata necessaria."}
{"id": "665757", "revid": "1086846", "url": "https://it.wikipedia.org/wiki?curid=665757", "title": "Juventus Football Club 1999-2000", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1999-2000.\nStagione.\nPersi alcuni protagonisti del precedente ciclo (Peruzzi, Di Livio e Deschamps), la Juventus punt\u00f2 su nuovi elementi: tra questi il portiere olandese Van der Sar \u2014 primo \"numero uno\" straniero della storia bianconera \u2014, il promettente esterno Zambrotta e l'attaccante serbo Kova\u010devi\u0107.\nIn estate vinse la Coppa Intertoto UEFA, riconvalidando in tal modo il proprio primato di vittorie in ogni competizione confederale. Il trionfo valse la qualificazione alla Coppa UEFA, che impegn\u00f2 i bianconeri da settembre: positivo fu l'avvio in campionato (nonostante un'inaspettata battuta d'arresto all'avvio contro i debuttanti della ), che vide subito una corsa per lo scudetto con la . Gli stessi biancocelesti eliminarono la Juventus in Coppa Italia, sconfiggendola nei quarti di finale: a distanza di alcune settimane, tocc\u00f2 allo spagnolo estromettere i piemontesi dall'Europa. La domenica successiva, il 2-0 sul campo del sembr\u00f2 rappresentare la decisiva fuga verso il tricolore.\nLe sconfitte con il e i romani riaprirono, a sorpresa, il discorso del titolo. Il 22 aprile 2000 i bianconeri, apparsi in flessione rispetto ai pi\u00f9 vivaci biancocelesti, passarono comunque a Firenze mantenendosi a +5 dalla Lazio. Nel turno seguente persero tuttavia abbastanza clamorosamente a Verona, assottigliando il loro vantaggio a 2 punti, per poi mantenere le distanze sconfiggendo di misura il sette giorni dopo: la vittoria fu contestata, in particolare per il possibile pareggio di Cannavaro annullato dall'arbitro.\nL'ultima e quindi decisiva giornata vide gli uomini di Ancelotti sconfitti a sorpresa sul campo del : l'incontro rimase celebre per la sospensione di oltre un'ora, dovuta alla pesante pioggia, decisa dall'arbitro Collina. La ripresa inizi\u00f2 quindi in ritardo, quando le altre gare erano gi\u00e0 concluse: un gol di Calori diede il successo agli umbri, con la Juventus che fin\u00ec seconda a causa del contemporaneo sorpasso della squadra laziale, da par suo vittoriosa contro la Reggina.\nMaglie e sponsor.\nLo sponsor tecnico per la stagione 1999-2000 fu Kappa, mentre gli sponsor ufficiali furono D+ nelle competizioni nazionali (con l'eccezione di Canalsatellite nelle partite interne di Coppa Italia) e Sony nelle gare europee."}
{"id": "665759", "revid": "1381093", "url": "https://it.wikipedia.org/wiki?curid=665759", "title": "Forti Corse", "text": "La Forti Corse \u00e8 stata una squadra motoristica italiana con sede nella citt\u00e0 di Alessandria.\nFondata nel 1977 da Guido Forti (1940-2013) e Paolo Guerci, prese parte a varie competizioni minori per vetture monoposto, nonch\u00e9 (con scarso successo) ai campionati di Formula 1 1995 e 1996, correndo 23 Gran Premi senza mai ottenere punti.\nStoria.\nLe formule minori.\nLa Forti Corse partecip\u00f2 per la prima volta a un campionato automobilistico nel 1977, nella Formula Ford 2000 italiana, vincendo il titolo all'esordio grazie al pilota Teo Fabi e alla vettura della Osella Corse, che in futuro avrebbero corso anche nella massima formula.\nPassato alla F3 sudamericana il team raccolse qualche successo grazie all'argentino Oscar Larrauri, tanto che l'anno successivo, cio\u00e8 nel 1980 la scuderia pass\u00f2 alla Formula 3 europea senza per\u00f2 ottenere risultati di rilievo. Negli anni seguenti la Forti partecip\u00f2 a vari campionati di Formula 3 e nel 1985 lo svizzero Franco Forini vinse quello italiano, successo ripetuto nel 1987 da Enrico Bertaggia, nel 1988 da Emanuele Naspetti e nel 1989 da Gianni Morbidelli, che vinse anche il titolo europeo.\nDal 1987 Forti si era interessato anche alla Formula 3000 (in collaborazione con il team Venturini e vetture Dallara) e nel 1991 abbandon\u00f2 la F3 per dedicarsi solo all'altra. I primi anni nella nuova categoria non furono buoni, dovuti sia all'inesperienza del team che a quella del costruttore del telaio, Dallara. Negli anni successivi si pass\u00f2 poi ai pi\u00f9 competitivi telai Lola e Reynard e i risultati migliorarono. Nel 1989 vennero conquistati i primi punti e il primo podio, mentre nel 1990 Gianni Morbidelli vinse la prima corsa nella categoria.\nI risultati migliori furono ottenuti nel biennio 1991-1992, quando Naspetti e Andrea Montermini vinsero sette gare e il team concluse terzo e secondo in classifica. Nel 1993, poi, Olivier Beretta vinse la prima gara stagionale (e l'ultima nella categoria per la squadra italiana). \nUn punto di svolta fu l'arrivo in organico del pilota brasiliano Pedro Paulo Diniz, dotato di un cospicuo patrimonio personale e di un ricco portafoglio di sponsor. Egli veicol\u00f2 altres\u00ec l'interesse dell'uomo d'affari Pablo Gancia, il quale rilev\u00f2 le quote azionarie del team detenute da Guerci; in tal modo la Forti cominci\u00f2 a ragionare sull'opportunit\u00e0 di debuttare in Formula 1. Nel 1994 la casa italiana corse la sua ultima stagione in Formula 3000, ma i risultati furono deludenti e non and\u00f2 mai oltre un terzo posto con Hideki Noda.\nFormula 1.\nLe solide basi finanziarie garantite dagli sponsor personali di Diniz e dai capitali di Gancia consentirono al team di disporre di un budget di circa 7.5 milioni di sterline e di tentare, nel 1995, il \"grande salto\" nella massima categoria a ruote scoperte. La progettazione della vettura venne affidata a Sergio Rinland e Giorgio Stirano, mentre come secondo pilota fu assunto un altro brasiliano, Roberto Moreno.\nComplici diverse scelte progettuali obsolete (quale ad esempio l'adozione di un cambio manuale ad H, laddove l'uso del cambio automatico era ormai prassi consolidata), la FG01-95 risult\u00f2 essere una vettura lenta e caratterizzata da una scarsa efficienza aerodinamica.\nSia nei test che nelle prime gare le vetture del team italiano, seppur affidabili, erano spesso relegate nelle posizioni di bassa classifica, con distacchi pesanti rispetto alle monoposto che le precedevano.\nA met\u00e0 stagione vennero apportate alcune modifiche alle vetture, tra cui l'adozione un nuovo musetto, che per\u00f2 non produssero evidenti miglioramenti. Nel tentativo di migliorare la situazione, negli ultimi tre Gran Premi della stagione il team pens\u00f2 di sostituire Moreno con Hideki Noda, ma non si riusc\u00ec a trovare un accordo, sicch\u00e9 la coppia tutta brasiliana rimase al volante fino a fine anno. Il miglior risultato lo ottenne Diniz, che chiuse al settimo posto il GP d'Australia, staccato comunque di quattro giri dal vincitore Damon Hill e un giro dal sesto classificato (e ultimo in zona punti) Pedro Lamy.\nNel 1996 tuttavia la situazione economica del team si aggrav\u00f2 notevolmente: il passaggio di Diniz alla Ligier priv\u00f2 la Forti della maggior parte delle sue risorse finanziarie, riducendo ulteriormente la possibilit\u00e0 di realizzare una macchina competitiva. Vennero quindi assunti due piloti italiani: Luca Badoer e Andrea Montermini, mentre Cesare Fiorio venne nominato team manager. Per le prime gare della stagione venne usata la FG01b, semplice evoluzione della vettura precedente, che si rivel\u00f2 molto lenta, tanto che nel primo GP dell'anno in Australia, sia Badoer che Montermini non riuscirono a qualificarsi, divenendo i primi piloti nella storia a essere esclusi per il nuovo limite del 107% del tempo della pole, fatto che si ripet\u00e9 al Nurburgring; a partire dal Gran Premio di San Marino fu utilizzata la nuova Forti FG03, la quale al debutto si rivel\u00f2 pi\u00f9 competitiva della monoposto precedente, tanto da permettere a Badoer di girare su tempi vicini a quelli della Footwork di Ricardo Rosset, chiudendo la corsa al 10\u00ba posto. Montermini elogi\u00f2 il comportamento della monoposto..\nNel Gran Premio di Montecarlo del 1996 ambedue le vetture si qualificarono; tuttavia Montermini non prese parte alla gara in quanto durante la sessione di prove straordinarie della domenica mattina (aggiunta per permettere ai piloti di prendere confidenza con la pista bagnata) and\u00f2 a sbattere all'uscita del tunnel e danneggi\u00f2 irrimediabilmente la vettura. Quel Gran Premio divenne poi famoso per aver visto solo quattro vetture al traguardo: se la Forti di Luca Badoer avesse \"visto\" la bandiera a scacchi, sarebbe verosimilmente entrata in zona punti. Il 30 giugno di quell'anno il 51% delle azioni della Forti Corse vennero cedute alla Shannon Racing e quindi, a partire dal Gran Premio di Spagna, venne utilizzata una nuova livrea verde e bianca in luogo del precedente giallo; tuttavia Guido Forti ben presto accus\u00f2 la Shannon di non aver pagato le spettanze nei termini previsti. In ogni caso la scuderia non ottenne risultati utili e, dopo il Gran Premio di Gran Bretagna, decise di ritirarsi dalla Formula 1."}
{"id": "665762", "revid": "2050730", "url": "https://it.wikipedia.org/wiki?curid=665762", "title": "Dionisio di Alessandria", "text": "Dionisio di Alessandria tenne la sua chiesa dal 247 o 248 al 265, anno della sua morte. Viene venerato come santo dalla Chiesa cattolica assieme alla Chiesa ortodossa e alla Chiesa copta.\nDopo Cipriano, fu il pi\u00f9 eminente vescovo del III secolo, tanto che Eusebio di Cesarea, Basilio Magno ed altri lo definirono \"il Grande\". Come Cipriano, fu pi\u00f9 un grande amministratore che un grande teologo, e i suoi scritti, di solito, assunsero forma epistolare. Entrambi i santi furono convertiti dal paganesimo; entrambi furono impegnati in controversie come quella per la riammissione dei \"lapsi\" sorti durante la persecuzione di Decio, quella su Novaziano e quella sul battesimo eretico; entrambi tennero una corrispondenza con i loro papi. Tuttavia \u00e8 curioso il fatto che nessuno dei due menzion\u00f2 mai il nome dell'altro. Una sola lettera di Dionisio \u00e8 stata conservata nel canone greco. Per il resto delle sue opere esistono solo le molte citazioni di Eusebio e, per una fase della sua produzione, le opere del suo grande successore Atanasio.\nBiografia.\nQuando mor\u00ec, Dionisio era un uomo molto vecchio, per questo motivo la sua nascita viene datata intorno al 190, o prima ancora. Si dice che fosse di nobile discendenza. Si convert\u00ec al cristianesimo quando era ancora giovane. In un periodo successivo, quando fu avvertito da un sacerdote del pericolo che correva nello studiare i libri degli eretici, una visione - cos\u00ec disse - gli assicur\u00f2 che era capace di discernere tutte le cose e tale facolt\u00e0 fu, di fatto, la causa della sua conversione. Studi\u00f2 sotto Origene Adamantio finch\u00e9 quest'ultimo non fu esiliato da Demetrio intorno al 231, quindi sotto Eraclio. Poco tempo dopo la morte di Demetrio Eraclio divenne vescovo e Dionisio fu posto a capo della scuola di Alessandria. Si pensa che mantenne questo ufficio anche quando egli stesso succedette ad Eraclio nella carica di vescovo.\nLa persecuzione di Decio.\nDurante l'ultimo anno di regno di Filippo l'Arabo, 249 un popolare profeta e poeta foment\u00f2 una rivolta ad Alessandria che ebbe come conseguenza una grave persecuzione. Essa venne descritto da Dionisio in una lettera a Fabio di Antiochia. La folla prima prese un vecchio uomo di nome Metras, lo batt\u00e9 con delle mazze e, vedendo che non abiurava la sua fede, gli trafisse gli occhi ed il viso con delle canne, quindi lo trascinarono fuori dalla citt\u00e0 e lo lapidarono. Quindi una donna di nome Quinta, che non volle sacrificare agli dei pagani, fu tirata per i piedi lungo un tratto di marciapiede, sbattuta contro una pietra miliare, flagellata ed infine lapidata. Le case dei fedeli furono saccheggiate. Non uno solo, per quanto ne potesse sapere il vescovo, cadde nell'apostasia. L'anziana vergine Apollonia, dopo che le furono strappati i denti, si gett\u00f2 di propria iniziativa nel fuoco preparatole anzich\u00e9 pronunciare qualsiasi blasfemia. A Serapione furono rotti tutti gli arti e fu precipitato dal piano superiore della sua casa. Fu impossibile per qualsiasi cristiano scendere in strada, anche di notte, poich\u00e9 la folla gridava che tutti coloro che non avessero bestemmiato sarebbero stati bruciati.\nLa sommossa fu interrotta dalla guerra civile, ma il nuovo imperatore, Traiano Decio, diede il via ad una persecuzione legale nel gennaio del 250. Cipriano descriveva come i cristiani di Cartagine si precipitassero a sacrificare, o almeno ad ottenere false certificazioni che lo attestassero. Analogamente Dionisio narrava che ad Alessandria molti si conformarono ai voleri imperiali per paura, altri perch\u00e9 persuasi dagli amici; alcuni si vergognarono dei loro atti, altri affermarono fermamente di non essere mai stati cristiani. Alcuni furono imprigionati per un certo periodo di tempo; altri abiurarono alla sola vista delle torture; altri ancora furono detenuti fino a che non furono fiaccati dalle torture. Ma ci furono anche casi di resistenza. Giuliano e Cronione furono flagellati mentre venivano portati attraverso la citt\u00e0 su dei cammelli, e poi arsi vivi. Un soldato, Besa, che cerc\u00f2 di proteggerli dagli insulti del popolo fu decapitato. Macar, un libico, fu arso vivo. Anche Epimaco ed Alessandro, dopo una lunga prigionia e molte torture, furono arsi insieme al altre quattro donne. Anche la vergine Ammomarion fu torturata a lungo. Le anziane Mercuria e Dionisia, madre di molti bambini, furono decapitate. Gli egiziani Erone, Ater e Isidoro, dopo molte torture, furono dati in pasto alle fiamme. Un ragazzo di 15 anni, Dioscoro, che resistette alla tortura, fu risparmiato dal giudice per la vergogna. Nemesio fu torturato, flagellato e poi bruciato tra due ladri. Un certo numero di soldati e tra loro un vecchio uomo di nome Ingenuo, fecero gesti indignati verso uno che veniva processato e stava per cadere nell'apostasia. Quando vennero richiamati all'ordine gridarono con tale audacia che erano cristiani che il governatore e i suoi assistenti ne furono sorpresi; anche loro patirono il martirio. Molti furono martirizzati sia nelle citt\u00e0 che nei villaggi. Un certo Ischyrion fu trafitto attraverso lo stomaco dal suo maestro con un grande paletto perch\u00e9 si rifiut\u00f2 di sacrificare. Molti scapparono nel deserto e sulle montagne, dove morirono per la fame, la sete, il freddo, le malattie, i ladri, o le belve. Molti di loro furono resi schiavi e alcuni di questi furono poi riscattati con grandi somme.\nAlcuni dei \"lapsi\" erano stati riammessi al culto cristiano dai martiri. Dionisio raccomand\u00f2 a Fabio, vescovo di Antiochia, che era incline ad unirsi a Novaziano, che era giusto rispettare il volere dei martiri che \"ora sedevano insieme a Cristo\". Aggiungeva, inoltre, la storia di un vecchio, tale Serapione, che dopo una vita lunga ed irreprensibile aveva sacrificato agli dei pagani e non aveva potuto ottenere l'assoluzione da nessuno. Sul letto di morte invi\u00f2 il nipote a cercare un sacerdote. Il sacerdote era malato, ma diede una particola al bimbo, dicendogli di inumidirla e di porla nella bocca del vecchio. Serapione la ricevette con gioia e mor\u00ec subito dopo.\nSubito dopo la pubblicazione dell'editto, Sabino, il Prefetto d'Egitto, invi\u00f2 un \"frumentarius\" (investigatore) alla ricerca di Dionisio; questi cerc\u00f2 ovunque, tranne nella sua casa, dove il vescovo si era nascosto in silenzio. Il quarto giorno, tuttavia, Dionisio si convinse a scappare e part\u00ec nottetempo insieme ai suoi domestici e ad alcuni confratelli. Poco dopo la fuga, per\u00f2, il gruppo fu fatto prigioniero e scortato a Taposiris Magna nei pressi del lago Mareotis. Un certo Timoteo, che era sfuggito alla cattura, inform\u00f2 dell'accaduto un conterraneo di passaggio, che port\u00f2 la notizia ad una festa di matrimonio alla quale doveva partecipare. Immediatamente, tutti si alzarono e si affrettarono alla volta del luogo in cui veniva trattenuto il vescovo. Alla loro vista, i soldati scapparono lasciando liberi i prigionieri. Dionisio, credendo che i suoi soccorritori fossero dei ladri, gli lanci\u00f2 i suoi vestiti rimanendo con la sola tunica. Nonostante essi lo implorassero di alzarsi e scappare egli rimase a terra sulla schiena, pregando che lo rilasciassero. Allora i suoi liberatori lo trascinarono per le mani ed i piedi, lo misero su un asino senza sella e lo fecero scappare dalla citt\u00e0. Con due compagni, Gaio e Pietro, rimase nascosto nel deserto Libico fino alla fine della persecuzione nel 251.\nNovaziano.\nL'intero mondo cristiano fu poi gettato nella confusione dalla notizia che Novaziano si era autoproclamato vescovo di Roma in opposizione a papa Cornelio. Dionisio immediatamente si schier\u00f2 con quest'ultimo, e fu in gran parte grazie alla sua influenza che l'intero oriente, dopo molti tentennamenti, torn\u00f2, nel giro di pochi mesi, all'unit\u00e0 ed all'armonia. Novaziano gli scrisse per averne il supporto, ma la sua risposta, conservata per intero, fu molto fredda: \"Novaziano pu\u00f2 facilmente dimostrare la verit\u00e0 della sua pretesa di essere stato consacrato contro la sua volont\u00e0 ritirandosi volontariamente; avrebbe dovuto subire il martirio, piuttosto che dividere la Chiesa di Dio; anzi sarebbe stato un martirio particolarmente glorioso in nome di tutta la Chiesa; se egli ora avesse persuaso la sua fazione a fare la pace, il passato sarebbe stato dimenticato; in caso contrario si salvi l'anima.\"\nDionisio scrisse anche molte lettere su questo tema a Roma e ad oriente; alcune delle quali erano dei veri trattati sulla penitenza. Il suo punto di vista sull'argomento era un po' pi\u00f9 mite di quello di Cipriano, poich\u00e9 dava maggior peso alle \"indulgenze\" concesse da martiri e non rifiutava a nessuno il perdono nell'ora della morte.\nLa controversia battesimale.\nLa controversia battesimale part\u00ec dall'Africa per espandersi a tutto l'oriente. Dionisio si guardava bene dall'insegnare, come Cipriano, che il battesimo di un eretico rendeva una creatura del male piuttosto che purificare; ma venne colpito dal parere di molti vescovi e di alcuni concili che la ripetizione di un simile battesimo era necessaria, e sembra che fosse convinto che papa Stefano I non avrebbe interrotto la comunione con le Chiese orientali su questo argomento. Scrisse sulla questione anche a Dionisio di Roma, che non era ancora Papa, e ad un romano di nome Filemone; entrambi gli risposero. Su questo argomento sono note sette lettere, di cui due furono indirizzate a Papa Sisto II. In una di queste chiedeva lumi sul caso di un uomo che aveva ricevuto un battesimo eretico molto tempo prima, e che ora dichiarava che era stato eseguito impropriamente. Dionisio aveva rifiutato di rinnovargli il sacramento dopo che l'uomo aveva ricevuto l'Eucaristia per tanti anni. In questo caso, \u00e8 chiaro, che la difficolt\u00e0 risiedeva nella natura della cerimonia utilizzata e non nel semplice fatto di essere stata eseguita da eretici. Comunque, Dionisio segu\u00ec il costume romano, vuoi per tradizione, vuoi per obbedienza al decreto di Stefano. Nel 253, in occasione della morte di Origene, Dionisio, che, nonostante la lunga assenza, non aveva dimenticato il suo vecchio maestro, ne tessette le lodi in una lettera indirizzata a Teotecno di Cesarea.\nLa controversia chiliastica.\nUn vescovo egiziano, Nepos, predicava la dottrina chiliastica, ovvero che ci sarebbe stato un regno di Cristo sulla terra per mille anni, un periodo di piaceri corporali e fondava questa dottrina sull'Apocalisse descrivendola in un libro dal titolo \"Confutazione degli Allegorizatori\".\nFu solo dopo la morte di Nepos che Dionisio si trov\u00f2 costretto a scrivere due libri \"Sulla promessa\" per contrastare questa dottrina. Tratt\u00f2 Nepos con grande rispetto, ma respinse fermamente la sua dottrina, come del resto aveva fatto la Chiesa fino a quel momento. La diocesi di Alessandria era molto grande (tanto che sembra che Eraclio abbia istituito nuove diocesi) e la regione arsinoita ne faceva parte. Qui la dottrina chiliastica era molto diffusa e Dionisio si rec\u00f2 di persona nei villaggi, riun\u00ec i sacerdoti e gli insegnanti e li istru\u00ec per tre giorni confutando le argomentazioni tratte dal libro di Nepos. Fu molto edificato dallo spirito docile e dall'amore per la verit\u00e0 che trov\u00f2 in quei luoghi. Alla fine Korakion, che aveva introdotto il libro e la dottrina, si dichiar\u00f2 convinto. L'interesse principale della disputa non \u00e8 l'immagine che fornisce della vita della chiesa antica o della saggezza e gentilezza del vescovo, ma nella disquisizione fatta da Dionisio sull'autenticit\u00e0 del Apocalisse.\nSi tratta di un pezzo molto suggestivo di \"critica maggiore \", la cui chiarezza, moderazione, acume ed intuito possono essere difficilmente superati. Alcuni dei confratelli, diceva Dionisio, nel loro zelo contro l'errore chiliastico, ripudiavano integralmente l'Apocalisse e la ridicolizzavano, attribuendone la paternit\u00e0 a Cerinto (come fece il romano Gaio alcuni anni prima). Dionisio, invece, la tratt\u00f2 con rispetto dichiarando che era piena di misteri nascosti e che, senza dubbio, era stata scritta da un uomo chiamato Giovanni. (In un brano ormai perduto, dimostr\u00f2 che il libro doveva essere inteso allegoricamente). Tuttavia trovava difficile credere che lo scrittore potesse essere il figlio di Zebedeo, l'autore del Vangelo e delle Lettere cattoliche, a causa del grande contrasto di carattere, stile e di \"ci\u00f2 che \u00e8 chiamato lavoro\". Fece notare che uno scrittore chiamava se stesso Giovanni, mentre l'altro si riferiva a se stesso solo attraverso perifrasi. Aggiunse anche la famosa annotazione secondo la quale \"si dice che ci siano due tombe a Efeso, entrambe sono indicate come quella di Giovanni\". Dimostr\u00f2 la stretta somiglianza tra il Vangelo e l'Epistola, e sottoline\u00f2 le differenze con l'Apocalisse; essendo quest'ultima piena di solecismi e barbarismi, mentre i primi erano in buon greco. Questa acuta critica fu, per\u00f2, sfortunata poich\u00e9 \u00e8 stata in gran parte la causa del frequente rifiuto dell'Apocalisse nelle chiese di rito greco, anche se in periodo medioevale.\nLa persecuzione di Valeriano.\nL'imperatore Valeriano, salito al trono nel 253, inizi\u00f2 una nuova persecuzione nel 257, anno in cui Cipriano fu esiliato a Curubis e Dionisio a Kephro nella regione del Mareotis, dopo essere stato processato insieme ad un presbitero e a due diaconi di fronte al prefetto d'Egitto Lucio Mussio Emiliano. Egli stesso rifer\u00ec della ferma risposta che diede al prefetto, scrivendo per difendersi da un certo Germano, che lo aveva accusato di una fuga vergognosa. Cipriano pat\u00ec il martirio nel 258, ma Dionisio fu risparmiato e torn\u00f2 ad Alessandria nel 260 quando il successore di Valeriano, Gallieno, emise un decreto di tolleranza.\nGli ultimi anni e la controversia modalista.\nMa non ci fu la pace, nel 261-2 la citt\u00e0 fu in uno stato di tumulto tale da essere poco meno pericoloso di una persecuzione. La grande arteria che attraversava la citt\u00e0 era impraticabile. Il vescovo dovette comunicare con il suo gregge attraverso lettere, come se si trovassero in paesi diversi. Era pi\u00f9 facile, scriveva, transitare da oriente ad occidente, che attraverso Alessandria. Carestia e pestilenza infuriarono di nuovo. Gli abitanti di quella che era la seconda citt\u00e0 del mondo diminuirono al punto che i maschi tra 14 e gli 80 anni erano poco pi\u00f9 numerosi di quanti erano tra i 40 ed i 70 molti anni prima. Negli ultimi anni della vita di Dionisio sorse anche un'altra polemica, della quale il semiariano Eusebio di Cesarea stette attento a non far menzione. Tutto ci\u00f2 che se ne sa proviene dalle opere di Atanasio di Alessandria.\nAlcuni vescovi della Pentapoli Cirenaica caddero nel Sabellianismo ed iniziarono a negare la distinzione fra le tre Persone della Trinit\u00e0. Dionisio scrisse quattro lettere in cui condannava il loro errore e ne invi\u00f2 copia a Papa Sisto II (257-258). Ma egli stesso cadde nell'errore opposto, perch\u00e9 afferm\u00f2 che il Figlio \u00e8 un \"po\u00edema\" (qualcosa di creato) distinto nella sostanza, \"x\u00e9nos kat 'o\u00f9sian\", dal Padre, come il vinaio dalla vite, o il costruttore navale dalla nave. Queste parole vennero considerate dagli ariani del IV secolo come puro arianesimo. Ma Atanasio difese Dionisio narrando il seguito della storia. Alcuni confratelli di Alessandria, essendosi offesi dalle parole del vescovo, si recarono a Roma da Papa Dionisio (259-268), il quale scrisse una lettera in cui dichiarava che insegnare che il Figlio era stato creato era un'empiet\u00e0 come quella di Sabellio. Scrisse anche al suo omonimo di Alessandria informandolo delle accuse mosse contro di lui. Quest'ultimo, immediatamente, compose due libri intitolati \"Confutazione\" ed \"Apologia\" in cui esplicitamente dichiarava che non vi era mai stato alcun momento in cui Dio non fosse Padre, che Cristo era sempre stato, essendo Parola, Saggezza, Forza e coeterno, come la luminosit\u00e0 non \u00e8 susseguente alla luce da cui procede. Insegnava anche la \"Trinit\u00e0 nell'Unit\u00e0 e l'Unit\u00e0 nella Trinit\u00e0\"; implicava chiaramente l'uguaglianza e la processione eterna dello Spirito Santo. In questi ultimi punti, fu persino pi\u00f9 esplicito di Atanasio stesso, mentre nell'uso della parola consustanziale, \"homoousion\", anticipava persino Nicea quando si lamentava amaramente della calunnia che affermava che aveva respinto tale espressione. La lettera del papa dovette essere stata evidentemente esplicita e, probabilmente, fu la causa del chiarimento della visione dell'alessandrino. Il papa, come ricordava Atanasio, espresse una formale condanna dell'arianesmo molto prima che l'eresia emergesse.\nIn seguito Dionisio scrisse lettere con cadenza annuale in cui annunciava la data della Pasqua e si occupava di varie questioni. Quando l'eresia di Paolo di Samosata, vescovo di Antiochia, inizi\u00f2 a diffondersi ad oriente, Dionisio scrisse alla Chiesa di Antiochia che era costretto a declinare l'invito a partecipare al sinodo che vi si sarebbe tenuto a causa dell'et\u00e0 e della sua infermit\u00e0. Mor\u00ec poco dopo.\nCulto.\nDionisio \u00e8 venerato come santo dalla Chiesa cattolica, da quella ortodossa e da quella copta. Nel Martirologio Romano san Dionisio \u00e8 ricordato il 17 novembre, ma anche (per errore) il 3 ottobre insieme a coloro che morirono durante la persecuzione di Decio: Dionisio, Fausto, Gaio, Pietro, e Paolo. Lo stesso errore si trova nei \"menologi\" greci."}
{"id": "665778", "revid": "641453", "url": "https://it.wikipedia.org/wiki?curid=665778", "title": "Formazione ed evoluzione del sistema solare", "text": "Le ipotesi riguardanti la formazione e l'evoluzione del Sistema Solare sono varie e investono numerose discipline scientifiche, dall'astronomia alla fisica, alla geologia. Molte nei secoli sono state le teorie proposte per l'origine del sistema solare, \u00e8 tuttavia dal XVIII secolo che iniziano a prendere forma le teorie moderne. L'inizio dell'era spaziale, le immagini di altri pianeti del sistema solare, i progressi nella fisica nucleare e nell'astrofisica hanno contribuito a modellare le attuali teorie sull'origine e sul destino del sistema solare.\nFormazione iniziale.\nL'ipotesi nebulare.\nL'ipotesi sull'origine del sistema solare che attualmente gode di maggior credito \u00e8 quella cosiddetta nebulare, proposta inizialmente da Immanuel Kant nel 1755 e indipendentemente da Pierre-Simon Laplace. La teoria nebulare afferma che il sistema solare abbia avuto origine da un collasso gravitazionale di una nube gassosa. Si calcola che la nebulosa avesse un diametro di circa e una massa circa 2-3 volte quella del Sole. Si ipotizza inoltre che una forza interferente (probabilmente una vicina supernova) abbia compresso la nebulosa spingendo materia verso il suo interno e innescandone il collasso. Durante il collasso la nebulosa ha iniziato a ruotare pi\u00f9 rapidamente (secondo la legge di conservazione del momento angolare) e a riscaldarsi. Col procedere dell'azione della gravit\u00e0, della pressione, dei campi magnetici e della rotazione la nebulosa si sarebbe appiattita in un disco protoplanetario con una protostella al suo centro in via di contrazione.\nLa teoria prosegue ipotizzando che da questa nube di gas e polveri si formarono i diversi pianeti. Si stima che il sistema solare interno fosse talmente caldo da impedire la condensazione di molecole volatili quali acqua e metano. Vi si formarono pertanto dei planetesimi relativamente piccoli (fino allo 0,6% della massa del disco) e formati principalmente da composti ad alto punto di fusione, quali silicati e metalli. Questi corpi rocciosi si sono evoluti successivamente nei pianeti di tipo terrestre. Pi\u00f9 esternamente, oltre la frost line, si svilupparono invece i giganti gassosi Giove e Saturno, mentre Urano e Nettuno catturarono meno gas e si condensarono attorno a nuclei di ghiaccio.\nGrazie alla loro massa sufficientemente grande i Giganti gassosi hanno trattenuto l'atmosfera originaria sottratta alla nebulosa mentre i pianeti di tipo terrestre l'hanno perduta. L'atmosfera di questi ultimi \u00e8 frutto di vulcanismo, impatti con altri corpi celesti e, nel caso della Terra, l'evoluzione della vita.\nSecondo questa teoria dopo cento milioni di anni la pressione e la densit\u00e0 dell'idrogeno nel centro nella nebulosa divennero grandi a sufficienza per avviare la fusione nucleare nella protostella. Il vento solare prodotto dal neonato Sole spazz\u00f2 via i gas e le polveri residui del disco allontanandoli nello spazio interstellare e fermando cos\u00ec il processo di crescita dei pianeti.\nProblemi dell'ipotesi nebulare.\nUno dei problemi \u00e8 posto dal momento angolare. Con la concentrazione della grande maggioranza della massa del disco al suo centro, anche il momento angolare avrebbe dovuto concentrarsi allo stesso modo, invece la velocit\u00e0 di rotazione del Sole \u00e8 inferiore a quanto previsto dal modello teorico e i pianeti, pur rappresentando meno dell'1% della massa del sistema solare, contribuiscono a oltre il 90% del momento angolare totale. Una possibile spiegazione \u00e8 che la rotazione del nucleo centrale della nebulosa sia stata rallentata dall'attrito con gas e polveri.\nAnche i pianeti \"al posto sbagliato\" sono un problema per il modello a nebulosa. Urano e Nettuno si trovano in una regione in cui la loro formazione \u00e8 poco probabile, data la ridotta densit\u00e0 della nebulosa a tale distanza dal centro. Si introduce pertanto una successiva ipotesi secondo la quale le interazioni tra la nebulosa ed i planetesimi avrebbero prodotto dei fenomeni di migrazione planetaria.\nAnche alcune propriet\u00e0 dei pianeti pongono problemi. L'ipotesi della nebulosa prevede necessariamente che tutti i pianeti si formino esattamente sul piano dell'eclittica, invece le orbite dei pianeti presentano tutte delle inclinazioni (anche se piccole) rispetto a tale piano.\nInoltre questa prevede che sia i pianeti giganti sia le loro lune, siano tutti allineati al piano dell'eclittica. Al contrario di quanto prevede la teoria, le osservazioni mostrano che la maggior parte dei pianeti giganti ha un'apprezzabile inclinazione assiale, Urano ha addirittura una notevole inclinazione (98\u00b0) che fa s\u00ec che il pianeta \"rotoli\" sulla sua orbita.\nUn ulteriore elemento di incongruenza tra teoria ed osservazione \u00e8 dato dalle grandi dimensioni della Luna terrestre e le orbite irregolari di altri satelliti che sono incompatibili col modello a nebulosa. Per giustificare la teoria si introduce un'ulteriore ipotesi secondo la quale tali discrepanze siano il frutto di avvenimenti accaduti successivamente alla nascita del sistema solare. \nUna stima dell'et\u00e0.\nAttraverso misure radiometriche su delle meteoriti alcuni ricercatori hanno stimato che l'et\u00e0 del sistema solare sia di circa 4,5 miliardi di anni.\nLe pi\u00f9 vecchie rocce della Terra sono vecchie circa 3,9 miliardi di anni. Rocce di questa et\u00e0 sono rare dato che la superficie terrestre \u00e8 soggetta ad un continuo rimodellamento dovuto a erosione, vulcanismo e movimento delle placche continentali.\nVista la difficolt\u00e0 di reperire rocce la cui et\u00e0 sarebbe compatibile, per stimare l'et\u00e0 del sistema solare si studiano le meteoriti che sono precipitate sul pianeta: affinch\u00e9 l'et\u00e0 della terra sia databile con questo metodo \u00e8 necessario che abbia la medesima et\u00e0 delle rocce spaziali.\nDiventa quindi necessario ipotizzare che queste si siano formate nelle prime fasi di condensazione della nebulosa solare, contemporaneamente ai pianeti, e che non si siano formate successivamente e non siano pervenute dall'esterno del sistema. Le meteoriti pi\u00f9 vecchie (come quella di Canyon Diablo) sono state datate 4,6 miliardi di anni, pertanto questo \u00e8 un limite inferiore dell'et\u00e0 del sistema solare.\nEvoluzione successiva.\nFino alla fine del XX secolo si \u00e8 pensato che i pianeti occupino oggi orbite simili e vicine a quelle che avevano in origine; questa visione \u00e8 andata cambiando radicalmente in tempi recenti e si pensa che l'aspetto del sistema solare alle sue origini fosse molto diverso da quello attuale.\nSi ipotizza oggi che i corpi presenti nel sistema solare interno alla fascia degli asteroidi con massa non inferiore a quella di Mercurio fossero cinque (e non gli attuali quattro), che il sistema solare esterno fosse pi\u00f9 compatto di com'\u00e8 oggi e che la fascia di Kuiper occupasse un'orbita pi\u00f9 distante dell'attuale.\nGli impatti tra corpi celesti, ancorch\u00e9 rari sulla scala dei tempi della vita umana, sono considerati una parte essenziale dello sviluppo e dell'evoluzione del sistema solare. Oltre all'impatto da cui si ipotizza abbia avuto origine la Luna terrestre, anche il sistema Plutone-Caronte si pensa derivi da un impatto tra oggetti della fascia di Kuiper. Esempi recenti di collisioni sono lo schianto della cometa Shoemaker-Levy 9 su Giove nel 1994 ed il cratere Meteor Crater che si trova in Arizona.\nSistema solare interno.\nStando alle ipotesi che godono attualmente di maggior credito, il sistema solare interno fu teatro di un gigantesco impatto tra la Terra ed un corpo di massa analoga a quella di Marte (il \"quinto corpo\" cui si \u00e8 accennato in precedenza, chiamato Theia). Da tale impatto si form\u00f2 la Luna. Si ipotizza che tale corpo si sia formato in uno dei punti lagrangiani stabili del sistema Terra-Sole (L4 o L5) e sia nel tempo andato alla deriva.\nFascia degli asteroidi.\nSecondo l'ipotesi della nebulosa la fascia degli asteroidi conteneva inizialmente una quantit\u00e0 di materia pi\u00f9 che sufficiente per formare un pianeta, tuttavia i planetesimi che vi si formarono non poterono fondersi in un unico corpo a causa dell'interferenza gravitazionale prodotta da Giove venutosi a formare prima. Allora come oggi le orbite dei corpi nella fascia degli asteroidi sono in risonanza con Giove, tale risonanza caus\u00f2 la fuga di numerosi planetesimi verso lo spazio esterno e imped\u00ec agli altri di consolidarsi in un corpo massiccio. Sempre secondo questa ipotesi gli asteroidi osservati oggi sono i residui dei numerosi planetesimi che si sarebbero formati nelle prime fasi della nascita del sistema solare.\nL'effetto di Giove avrebbe scalzato dall'orbita la maggior parte della materia contenuta originalmente nell'orbita della fascia e la massa degli asteroidi residui oggi \u00e8 circa . La perdita di massa sarebbe stato il fattore cruciale che imped\u00ec agli oggetti della fascia degli asteroidi di consolidarsi in un pianeta. Gli oggetti di grande massa hanno un campo gravitazionale sufficiente ad impedire la perdita di grandi quantit\u00e0 di materia in seguito ai violenti impatti con altri corpi celesti (i frammenti ricadono sulla superficie del corpo principale). I corpi pi\u00f9 massicci della fascia degli asteroidi non sarebbero stati invece sufficientemente grandi: le collisioni li hanno frantumati ed i frammenti sono sfuggiti alla reciproca attrazione gravitazionale. La prova delle avvenute collisioni \u00e8 osservabile nelle piccole lune che orbitano attorno agli asteroidi pi\u00f9 grandi che possono essere considerati frammenti la cui energia non \u00e8 stata sufficiente per poterli separare dal corpo principale.\nI pianeti esterni.\nSecondo l'ipotesi della formazione planetaria Urano e Nettuno si trovano nel \"posto sbagliato\", in quanto \u00e8 altamente improbabile che a quella distanza dal centro della nebuola solare ci fosse abbastanza materia per poter accrescere un pianeta gigante. Teorie come il modello di Nizza e l'ipotesi della grande virata suggeriscono che la parte esterna del sistema solare sia stata foggiata dalle migrazioni planetarie. \nMolti degli oggetti della fascia di Kuiper furono scagliati verso il sistema solare interno da Saturno, Urano e Nettuno, mentre Giove spesso spinse questi oggetti fuori dal sistema solare. Come risultato di queste interazioni Giove migr\u00f2 su orbite pi\u00f9 strette verso il Sole, mentre Saturno, Urano e Nettuno migrarono verso l'esterno. Un grande passo per la comprensione di come tali fenomeni abbiano modellato il sistema solare esterno \u00e8 avvenuto nel 2004, quando nuove simulazioni computerizzate hanno mostrato che se Giove avesse compiuto meno di due rivoluzioni attorno al Sole nel tempo in cui Saturno ne compie una, la migrazione dei due pianeti avrebbe portato a orbite in risonanza 2:1 in cui il periodo di rivoluzione di Giove diventa esattamente la met\u00e0 di quello di Saturno. Questa risonanza avrebbe avuto inoltre l'effetto di spingere Urano e Nettuno su orbite molto ellittiche, con un 50% di probabilit\u00e0 che questi si scambiassero di posto. Il pianeta pi\u00f9 esterno (Nettuno) sarebbe quindi stato spinto ulteriormente verso l'esterno, dentro l'orbita occupata allora dalla fascia di Kuiper.\nLe interazioni tra i pianeti e la fascia di Kuiper successive allo stabilirsi della risonanza 2:1 tra Giove e Saturno possono spiegare le caratteristiche orbitali e le inclinazioni assiali dei pianeti giganti pi\u00f9 esterni. Urano e Saturno occupano le loro posizioni attuali per via della loro reciproca interazione e dell'interazione con Giove, mentre Nettuno occupa l'orbita attuale perch\u00e9 \u00e8 su quella interagente con la fascia di Kuiper.\nLa dispersione degli oggetti della fascia di Kuiper pu\u00f2 spiegare il bombardamento dei corpi del sistema solare interno avvenuto circa 4 miliardi di anni fa.\nFascia di Kuiper e nube di Oort.\nLa teoria procede dicendo che la fascia di Kuiper fu inizialmente una regione esterna occupata da corpi ghiacciati dalla massa insufficiente per potersi consolidare in un pianeta. In origine il suo bordo interno era appena oltre l'orbita del pi\u00f9 esterno tra Urano e Nettuno, all'epoca della loro formazione (probabilmente tra le ). Il suo bordo esterno era a una distanza di circa . Gli oggetti della fascia che entrarono nel sistema solare esterno causarono le migrazioni dei pianeti.\nLa risonanza orbitale 2:1 tra Giove e Saturno spinse Nettuno dentro la fascia di Kuiper, provocando la dispersione di numerosi dei suoi corpi. Molti di essi furono spinti verso l'interno fino ad interagire con la gravit\u00e0 gioviana che spesso li spinse su orbite molto ellittiche e a volte fuori dal sistema solare. Gli oggetti spinti sulle orbite altamente ellittiche sono quelli che formano la nube di Oort. Alcuni oggetti spinti verso l'esterno da Nettuno formano la porzione del \"disco disperso\" degli oggetti della fascia di Kuiper.\nSatelliti naturali.\nLa maggior parte dei pianeti del sistema solare possiede delle lune. La loro formazione pu\u00f2 spiegarsi con una di tre possibili cause:\nI giganti gassosi hanno un sistema di lune interne originatesi dal disco proto-planetario. Lo dimostrano le grandi dimensioni di tali lune e la loro vicinanza al pianeta - queste propriet\u00e0 sono incompatibili con la cattura, mentre la natura gassosa dei pianeti giganti rende impossibile la formazione di satelliti per condensazione di frammenti da impatto. Le lune esterne dei giganti gassosi sono invece piccole, con orbite molto ellittiche e dalle varie inclinazioni, questo fa pensare che si tratti di satelliti catturati dal campo gravitazionale del pianeta.\nPer i pianeti interni e per gli altri corpi del sistema solare, la collisione sembra essere il meccanismo principale per la formazione di satelliti, in cui una parte consistente del materiale planetario, espulsa dalla collisione, finisce in orbita attorno al pianeta e si condensa in una o pi\u00f9 lune. La Luna terrestre si pensa essere originata da un evento simile.\nDopo la loro formazione, i sistemi satellitari continuano ad evolvere, l'effetto pi\u00f9 comune \u00e8 la modifica dell'orbita dovuta alle forze di marea. L'effetto \u00e8 dovuto al rigonfiamento che la gravit\u00e0 del satellite crea nell'atmosfera e negli oceani del pianeta (e in misura minore anche nel corpo solido stesso). Se il periodo di rotazione del pianeta \u00e8 inferiore a quello di rivoluzione della luna, il rigonfiamento precede il satellite e la sua gravit\u00e0 causa un'accelerazione del satellite che tende ad allontanarsi lentamente dal pianeta (\u00e8 il caso della Luna); se invece la luna orbita pi\u00f9 rapidamente di quanto il pianeta ruoti su se stesso o se ha un'orbita retrograda attorno al pianeta, allora il rigonfiamento segue il satellite e ne causa il rallentamento, provocando un restringimento dell'orbita nel tempo. La luna marziana di Fobos sta lentamente avvicinandosi a Marte per questa ragione.\nUn pianeta pu\u00f2 creare a sua volta un rigonfiamento nella superficie del satellite, questo rallenta la rotazione della luna fino a quando il periodo di rotazione e di rivoluzione coincidono. In tal caso, la luna mostrer\u00e0 al pianeta sempre la stessa faccia. \u00c8 il caso della Luna terrestre e di molti altri satelliti del sistema solare, tra cui la luna di Giove, Io. Nel caso di Plutone e Caronte, sia il pianeta che il satellite sono legati l'uno all'altro da forze di marea.\nFuturo.\nEscludendo qualche fenomeno imprevisto, si ipotizza che il sistema solare come lo conosciamo oggi durer\u00e0 per altri 5 miliardi di anni circa. Via via che l'idrogeno al centro del Sole andr\u00e0 esaurendosi, la zona interessata dalle reazioni nucleari tender\u00e0 a spostarsi progressivamente in una shell pi\u00f9 esterna all'ormai inerte nucleo di elio, che invece inizier\u00e0 a restringersi innalzando la temperatura e incrementando la velocit\u00e0 della fusione nel \"guscio\" circostante. Ci\u00f2 far\u00e0 lentamente crescere il Sole sia in dimensioni che in temperatura superficiale, e perci\u00f2 anche in splendore. Quando il Sole avr\u00e0 aumentato gradualmente la propria luminosit\u00e0 di circa il 10% oltre i livelli attuali, tra circa 1 miliardo di anni, l'aumento di radiazione render\u00e0 la superficie della Terra inabitabile a causa del calore e dalla perdita di anidride carbonica, che impedir\u00e0 la fotosintesi delle piante, mentre la vita potr\u00e0 ancora resistere negli oceani pi\u00f9 profondi. In questo periodo \u00e8 possibile che la temperatura della superficie di Marte aumenti gradualmente e l'anidride carbonica e l'acqua attualmente congelate sotto la superficie del suolo vengano liberate nell'atmosfera creando un effetto serra in grado di riscaldare il pianeta fino ad ottenere condizioni paragonabili a quelle odierne della Terra e fornendo una futura dimora potenziale per la vita. In circa 3,5 miliardi di anni, quando il Sole avr\u00e0 incrementato il proprio splendore del 40% rispetto a quello odierno , le condizioni climatiche della Terra saranno simili a quelle che oggi caratterizzano Venere: gli oceani saranno evaporati, l'atmosfera attuale si sar\u00e0 dispersa poich\u00e9 l'alta temperatura avr\u00e0 aumentato il grado di agitazione termica delle molecole del gas consentendo loro di raggiungere la velocit\u00e0 di fuga e di conseguenza la vita - nelle forme che oggi conosciamo - sar\u00e0 impossibile.\nIn circa 5,4 miliardi di anni, il Sole terminer\u00e0 le riserve di idrogeno, il nucleo di elio proseguir\u00e0 il collasso mentre il guscio esterno in cui continuer\u00e0 a venire combusto l'idrogeno spinger\u00e0 verso l'esterno, facendo dilatare e raffreddare la superficie della nostra stella. Il Sole si sar\u00e0 quindi avviato verso l'instabile fase di gigante rossa, nel corso della quale sar\u00e0 caratterizzato da immani dimensioni e una relativamente bassa temperatura fotosferica, caratteristica quest'ultima che gli conferir\u00e0 un colore tendente al rosso. Il percorso verso tale stadio evolutivo sar\u00e0 pi\u00f9 evidente quando il Sole, tra circa 6,4 miliardi di anni, avr\u00e0 triplicato la sua luminosit\u00e0 rispetto al valore attuale e raffreddato la sua superficie fino a circa 5000 K. A distanza di 11,7-12,21 miliardi d'anni dall'inizio della sua sequenza principale, il Sole manifester\u00e0 uno splendore 300 volte quello di oggi e una temperatura superficiale di 4000 K. La dilatazione continuer\u00e0 ad un ritmo pi\u00f9 rapido ed in circa 7,59 miliardi di anni da oggi il Sole si sar\u00e0 espanso fino ad assumere un raggio 256 volte quello attuale (1,2 UA). Con l'espansione del Sole, Mercurio e Venere verranno inghiottiti. Il destino della Terra e forse di Marte \u00e8 possibile che sia il medesimo, anche se ci sono alcuni studi che parlano di un allontanamento delle orbite planetarie dal Sole a causa della graduale perdita di massa di quest'ultimo. Durante questo periodo \u00e8 possibile che corpi esterni in orbita attorno alla Fascia di Kuiper, su cui \u00e8 presente ghiaccio, ad esempio Plutone e Caronte, possano raggiungere condizioni ambientali compatibili con quelle richieste dalla vita umana.\nSuccessivamente l'elio prodotto nel guscio cadr\u00e0 nel nucleo della stella aumentandone la massa e la densit\u00e0 fino a che la temperatura non raggiunger\u00e0 i 100 milioni di K, sufficienti per innescare la fusione dei nuclei di elio in nuclei di carbonio e ossigeno in quello che gli astronomi definiscono flash dell'elio. A questo punto il Sole dovrebbe contrarsi a una dimensione poco maggiore dell'attuale e consumare il proprio elio per circa altri 100 milioni di anni, in un nucleo avvolto da una sottile shell in cui seguiter\u00e0 a bruciare l'idrogeno. Tale fase \u00e8 detta del ramo orizzontale, in riferimento alla disposizione del diagramma H-R. Quando nel nucleo finir\u00e0 anche l'elio, il Sole risponder\u00e0 con una nuova contrazione, che causer\u00e0 l'innesco della fusione dell'elio e dell'idrogeno in due strati esterni attorno al nucleo di carbonio ed ossigeno. Questo determiner\u00e0 un ulteriore periodo di espansione in gigante rossa, nel corso del quale la stella consumer\u00e0 l'elio e l'idrogeno negli strati pi\u00f9 esterni per altri 100 milioni di anni. Entro 8 miliardi di anni il Sole sar\u00e0 divenuto una gigante rossa AGB con dimensioni circa 100 volte quelle attuali, arrivando probabilmente a lambire l'orbita della Terra e a fagocitare il nostro pianeta. Dopo appena 100.000 anni, il Sole si lascer\u00e0 sfuggire la sua rarefatta atmosfera, che avvolgendo il nucleo centrale si disperder\u00e0 lentamente nello spazio interplanetario sotto forma di \"supervento\", dando origine a quella che si definisce una nebulosa planetaria.\nSar\u00e0 una transizione relativamente tranquilla, niente di paragonabile a una supernova, dato che la massa del nostro Sole \u00e8 ampiamente insufficiente per arrivare a quel livello. Se vi saranno ancora terrestri per osservare il fenomeno, registreranno un massiccio incremento del vento solare, ma senza che questo provochi la distruzione del pianeta (se ancora esister\u00e0).\nCi\u00f2 che infine rester\u00e0 del Sole (il nucleo di carbonio e ossigeno) sar\u00e0 una nana bianca, un oggetto straordinariamente caldo e denso, di massa circa met\u00e0 di quella originale, ma compressa in un volume simile a quello della Terra. Visto dalla Terra apparir\u00e0 come un punto di luce grande poco pi\u00f9 di Venere ma dalla luminosit\u00e0 di centinaia di soli.\nCon la morte del Sole verr\u00e0 indebolita la sua attrazione gravitazionale sugli altri oggetti del sistema solare; le orbite di Marte e degli altri corpi andranno espandendosi. La configurazione finale del sistema solare sar\u00e0 raggiunta quando il Sole avr\u00e0 completato la sua trasformazione in nana bianca: se la Terra e Marte esisteranno ancora, saranno, rispettivamente, su orbite approssimativamente simili a quelle a 1,85 e a 2,80 UA dal Sole. Dopo altri due miliardi di anni il nucleo del Sole, ricco di carbonio, inizier\u00e0 a cristallizzare, trasformandosi in un diamante di dimensioni planetarie, destinato a spegnersi e cessare di splendere in qualche altro miliardo di anni, diventando una nana nera, ovvero una stella raffreddatasi a tal punto da risultare invisibile, al momento inesistente perch\u00e9 l'universo \u00e8 troppo giovane per averne consentito il ciclo stellare.\nStoria delle ipotesi sulla formazione del sistema solare.\nVerso la fine del XIX secolo l'ipotesi della nebulosa di Kant-Laplace fu criticata da James Clerk Maxwell, che sosteneva l'impossibilit\u00e0 della materia di collassare a formare pianeti coesi se la materia fosse stata distribuita in un disco attorno al Sole, per via delle forze indotte dalla rotazione differenziale. Un'altra obiezione era il momento angolare del Sole, inferiore a quanto previsto dal modello di Kant-Laplace. Per molti decenni la maggior parte degli astronomi prefer\u00ec l'ipotesi della \"mancata collisione\", ovvero della formazione dei pianeti a partire dalla materia che una stella in transito vicino al Sole avrebbe perso e avrebbe strappato al Sole per azione reciproca delle loro forze di marea.\nFurono avanzate obiezioni anche all'ipotesi della \"mancata collisione\" e, durante gli anni quaranta i modelli matematici a sostegno dell'ipotesi nebulare furono migliorati e convinsero la comunit\u00e0 scientifica. Nella versione modificata si assunse che la massa della protostella fosse maggiore e la discrepanza di momento angolare attribuita alle forze magnetiche, ovvero alle onde di Alfv\u00e9n, attraverso cui il neonato Sole trasferisce parte del suo momento angolare al disco protoplanetario e ai planetesimi, come osservato avvenire in alcune stelle, per esempio T Tauri.\nNegli anni cinquanta il russo Immanuil Velikovskij pubblic\u00f2 il libro \"Mondi in collisione\", ripreso molto tempo dopo dall'americano John Ackerman. I due ricercatori hanno proposto un controverso modello secondo il quale il sistema solare avrebbe avuto origine da un impatto di enorme potenza sul pianeta Giove.\nIl modello della nebulosa riveduto e corretto fu basato interamente su osservazioni condotte sui corpi del nostro sistema solare, in quanto l'unico conosciuto fino a met\u00e0 degli anni '90. Non si era del tutto certi della sua applicabilit\u00e0 ad altri sistemi planetari, bench\u00e9 la comunit\u00e0 scientifica fosse ansiosa di verificare il modello a nebulosa trovando nel cosmo altri dischi protoplanetari o persino pianeti extrasolari.\nNebulose stellari e dischi protoplanetari sono stati osservati nella nebulosa di Orione e in altre regioni di formazione delle stelle grazie al telescopio spaziale Hubble. Alcuni di questi dischi hanno diametri maggiori di .\nNel gennaio 2006 risultano scoperti 180 pianeti extrasolari, che hanno riservato numerose sorprese. Il modello della nebulosa ha dovuto essere rivisto per spiegare le caratteristiche di questi sistemi planetari. Non c'\u00e8 consenso su come spiegare la formazione degli osservati pianeti giganti su orbite molto vicine alla loro stella (\"hot Jupiters\"), anche se tra le ipotesi possibili vi sono la migrazione planetaria e il restringimento dell'orbita dovuto ad attrito con i residui del disco protoplanetario.\nIn tempi recenti \u00e8 stato sviluppato un modello alternativo basato sulla cattura gravitazionale, che nelle intenzioni dei suoi propugnatori dovrebbe spiegare alcune caratteristiche del sistema solare non spiegate dalla teoria della nebulosa."}
{"id": "665789", "revid": "3115", "url": "https://it.wikipedia.org/wiki?curid=665789", "title": "Gianni Dova", "text": "Biografia.\nNasce a Roma 8 gennaio 1925 da Edmondo Dova, romano di adozione, ma di origine piemontese e da Maria Rauchensteiner originaria di Monaco di Baviera. \nA 16 anni si trasfer\u00ec a Milano con la famiglia e qui dal 1942 frequent\u00f2 il Liceo Artistico di Brera con l'intenzione di passare poi alla Facolt\u00e0 di Architettura del Politecnico.\nMa la guerra modific\u00f2 i suoi progetti, conobbe e frequent\u00f2 gli artisti che si riunivano nei caff\u00e8 letterari e che avevano tra gli altri come punto di riferimento il giornale edito da Ernesto Treccani, \"Corrente\". Tra questi Renato Guttuso, Emilio Vedova, Renato Birolli, Ennio Morlotti, Bruno Cassinari, Giuseppe Migneco e insieme a loro riconobbe l'importanza dell'opera di Pablo Picasso: \"Guernica\" come simbolo della lotta degli artisti contro la barbarie.\nNel 1945 si spos\u00f2 con Maria Grazia della Valle.\nNel 1946 ader\u00ec al manifesto del Realismo Oltre Guernica.\nNel 1947 espose alla Galleria del Cavallino a Venezia ed alla Galleria del Naviglio a Milano.\nSempre nel 1947 ader\u00ec al Movimento Spazialista con Lucio Fontana, Roberto Crippa, Giorgio Kaisserlian, Beniamino Joppolo, Milena Milani, Antonio Tullier, Sergio Dangelo, Carlo Cardazzo, Cesare Peverelli, Gian Carozzi.\nDova fu tra i protagonisti di questo movimento cresciuto intorno alla Galleria del Naviglio di Carlo Cardazzo e ne firm\u00f2 diversi manifesti tra cui: \nAder\u00ec in seguito, al movimento della pittura nucleare con Enrico Baj e Sergio Dangelo.\nIl nipote, nato nel 1953 dalla sorella Marinella Dova, Pietro Spica, \u00e8 anch'egli pittore.\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nLe sue prime opere si avvicinano al surrealismo; l'artista vi integra delle reminiscenze di Max Ernst.\nMuore a Marina di Pisa il 14 ottobre del 1991.\nMostre principali.\nIl dieci luglio del 1964, Gianni Dova si rec\u00f2 nel borgo affrescato di Arcumeggia, Casalzuigno (Va) dove affresc\u00f2 un'opera di notevoli dimensioni (m 2,00 x 2,00) dal titolo \"\"Corrida\".\nL'affresco \u00e8 tuttora visibile in Piazza Minoia. Nel 2014 l'opera \u00e8 stata sottoposta a restauro conservativo, su mandato degli Enti istituzionali preposti alla salvaguardia della \"Galleria all'aperto dell'affresco di Arcumeggia.\"\""}
{"id": "665790", "revid": "729019", "url": "https://it.wikipedia.org/wiki?curid=665790", "title": "Artrite", "text": "L'artrite \u00e8 un'artropatia a eziologia infiammatoria\nEziologia.\nLe cause possono essere di origine metabolica, autoimmune, infettiva o idiopatica.\nClassificazione eziologica:\nDiagnosi.\nLa diagnosi iniziale si avvale di una valutazione clinica accompagnata da successive indagini strumentali.\nSintomatologia.\nFra i vari sintomi che caratterizzano l'artrite ritroviamo i pi\u00f9 comuni quali calore, tumefazione, rigidit\u00e0, dolore, arrossamento.\nLaboratorio.\nSi possono valutare"}
{"id": "665792", "revid": "104265", "url": "https://it.wikipedia.org/wiki?curid=665792", "title": "Patrick White", "text": "\u00c8 stato uno dei maggiori scrittori del ventesimo secolo. Nella sua carriera ha pubblicato dodici romanzi, due raccolte di racconti, otto drammi e altre opere non narrative. Nella sua narrativa cambia frequentemente il punto di vista attraverso il quale la vicenda viene narrata e fa uso della tecnica del flusso di coscienza. Nel 1973 \u00e8 stato insignito con il Premio Nobel per la letteratura.\nInfanzia e adolescenza.\nWhite nacque a Londra, nel distretto di Knightsbridge, in una famiglia della borghesia terriera australiana di origini inglesi, che sei mesi dopo la sua nascita ritorn\u00f2 in Australia. Durante l'infanzia White visse in un appartamento con la sorella (di due anni pi\u00f9 giovane), una bambinaia e una cameriera, mentre i genitori vivevano in un appartamento attiguo. A quattro anni White manifest\u00f2 i primi sintomi dell'asma che lo accompagner\u00e0 per tutta la vita, una malattia che non gli permise di giocare e socializzare con gli altri bambini, obbligandolo ad una solitudine forzata, una condizione che lo costrinse ad usare l'immaginazione e che accentu\u00f2 il suo carattere solitario. I suoi genitori cercarono di dargli la migliore istruzione e sua madre cominci\u00f2 presto a portarlo a teatro, di cui White si innamor\u00f2 immediatamente. Dopo due anni e mezzo di scuola a Cranbrook (Kent), l'asma di White si acu\u00ec e i genitori lo iscrissero alla Tudor House School, un collegio sulle Southern Highlands, nel Nuovo Galles del Sud, dove l'aria era pi\u00f9 salubre. Dato l'isolamento forzato in cui aveva vissuto fatic\u00f2 ad adattarsi alla presenza di altri bambini. Fu in questo periodo che scrisse i primi drammi (\"The Mexican Bandits\" e \"Love's Awakening\") e un poema (\"The Tramp\"). Nel 1924, il collegio incontr\u00f2 alcuni problemi finanziari e il suo direttore convinse i genitori di White a mandarlo in un collegio in Inghilterra, come del resto di usava nella borghesia australiana.\nNel 1925 inizi\u00f2 la frequentazione del Southern College a Cheltenham. White lott\u00f2 per adattarsi a questo nuovo ambiente, ma i compagni lo canzonavano per le sue origini australiane e questo lo isol\u00f2 dal gruppo. Anni dopo defin\u00ec l'esperienza al Southern come . White aveva dei parenti in Europa, ma nonostante gli facesse visita in occasione delle vacanze furono una presenza sempre molto lontana. In questo periodo ebbe un unico amico, Ronald Waterall, anch'esso appassionato di teatro. Scrive il pi\u00f9 autorevole tra i biografi di White, David Marr, che . Quando Waterall lasci\u00f2 la scuola, White si chiuse nuovamente in s\u00e9 stesso. Chiese ai genitori se poteva lasciare la scuola per diventare uno scrittore o un attore di teatro e giunsero ad un compromesso, obbligandolo a finire la scuola e ritornare in Australia per provare la vita da agricoltore, nonostante fosse una delusione per loro dato il suo scarso rendimento. Passa molto tempo a scrivere, componendo alcune poesie (che la madre pubblicher\u00e0 a proprie spese in un volumetto intitolato \"Thirteen Poems\" e una prima parte del romanzo \"Maelstorm\".\nViaggi per il mondo.\nNei due anni successivi White lavor\u00f2 come \"jackaroo\" prima in una fattoria sul fiume Monaro e successivamente da uno zio a Walgett. I genitori di White consideravano un dovere del figlio occuparsi delle terre della famiglia e speravano che uno volta diventato \"jackeroo\" le sue ambizioni artistiche scemassero, ma al contrario riusc\u00ec a scrivere tre romanzi rimasti inediti, \"The Immigrants\", \"Sullen Moon\" e \"Finding Heaven\", e studi\u00f2 per gli esami di ammissione ad un corso di storia al King's College di Cambridge.\nData la sua palese inadeguatezza a quel tipo di lavoro White si trasfer\u00ec in Inghilterra nel 1932 e inizi\u00f2 a studiare tedesco e francese al King's College, recandosi spesso in Francia e Germania per migliorare l'apprendimento della lingua. Durante il primo semestre White si innamor\u00f2 di un ragazzo entrato al college per diventare un sacerdote anglicano, ma tenne nascosti i suoi sentimenti per paura di perdere la sua amicizia. Tale ragazzo dopo un'impacciata relazione con due donne confess\u00f2 a White di essere omosessuale a sua volta, e cominciarono una relazione. Mentre era a Cambridge pubblic\u00f2, a spese della madre, la raccolta di poesie \"The Ploughman and Other Poems\", alcune delle quali gi\u00e0 edite in \"Thirteen Poems\", e scrisse un dramma che fu messo in scena da attori dilettanti. Scrisse anche altre poesie, e in particolare \"The Ploughman\" e \"Meeting Again\" vennero pubblicate nella rivista \"The London Mercury\".\nNel 1935, appena laureatosi, si trasfer\u00ec a Londra a casa dell'amico pittore australiano Roy de Maistre, un'amicizia molto importante per la sua vita artistica. De Maistre risiedeva in una zona di Londra molto frequentata da artisti e in questo ambiente White cerc\u00f2 di diventare un attore, ma dopo qualche tentativo fallito la scrittura divenne il suo interesse principale. Nel 1937 mor\u00ec il padre di White lasciandogli un'eredit\u00e0 di diecimila sterline che gli consent\u00ec di dedicarsi alla scrittura a tempo pieno. In questi anni scrisse alcuni racconti che rimarranno inediti e il dramma \"Return to Abyssinia\", ma fu con \"Valle felice\" che riusc\u00ec a guadagnarsi la fiducia di un editore. Il romanzo venne pubblicato nel 1939 e riscosse un buon successo in Inghilterra, diversamente dall'Australia. Lavor\u00f2 anche ad un altro romanzo, \"Nightside\", ma lo abbandon\u00f2 dopo aver ricevuto dei commenti negativi, una decisione di cui si pent\u00ec.\nNella primavera del 1939 visit\u00f2 gli Stati Uniti, in particolare Cape Cod e New York, dove scrisse \"The Living and the Dead\", pubblicato nel 1941. Allo scoppio della seconda guerra mondiale ritorn\u00f2 a Londra e venne arruolato nella Royal Air Force come funzionario del servizi segreti ed inviato in Medio Oriente. Nel 1941 incontr\u00f2 ad Alessandria d'Egitto Manoly Lascaris, il quale diventer\u00e0 il suo compagno per tutta la vita. Durante il periodo passato nell'esercito la pressoch\u00e9 totale impossibilit\u00e0 di scrivere gli caus\u00f2 molte sofferenze. Scrisse soltanto tre racconti: \"On the Balcony\", \"The Sewing Machine\" e \"Tobruck e After Alep\".\nLa crescita della carriera di White.\nNel 1946 White decise di trasferirsi in Australia col suo compagno nonostante sua madre, che nel frattempo si era trasferita a Londra, cercasse di dissuaderlo. Nell'ultimo periodo della sua residenza londinese inizi\u00f2 a scrivere \"The Ham Funeral\". Alla fine dell'anno part\u00ec per l'Australia, dove risiedette per i successivi diciotto anni in una vecchia casa a Castle Hill, nella periferia semi-rurale di Sydney. Iniziarono la coltivazione di fiori e ortaggi e l'allevamento di cani schnauzer, un'attivit\u00e0 che occupava molto tempo a White, il quale non riusc\u00ec pi\u00f9 a scrivere e temeva che la sua attivit\u00e0 letteraria fosse giunta alla fine, con suo grande sconforto. A peggiorare la condizione di White, che si era dichiarato omosessuale, anche il clima di aperta censura cresciuto in quegli anni in Australia.\nRiprese a scrivere solo nel gennaio del 1950, quando aveva pi\u00f9 tempo libero grazie all'aiuto che i coniugi Kubic davano nella fattoria. L'anno successivo sorsero alcuni problemi con i Kubic, i quali furono licenziati riducendo cos\u00ec nuovamente il tempo libero di White. Inoltre White e Lascaris non riescono a far fronte alle spese di gestione e della fattoria e un forte attacco di asma mise in pericolo la vita di White.\nNel 1951 successe un avvenimento fondamentale nella vita di White. Mentre accudiva i cani scivol\u00f2 nel fango e inizi\u00f2 a bestemmiare. Questo avvenimento gli fece rivalutare la sua vita considerando la presenza di un dio fino ad allora sempre negato. Dopo quest'episodio ricominci\u00f2 a scrivere, anche se frequenti attacchi d'asma lo costringevano a lunghe giornate di riposo. Nel 1954 termin\u00f2 \"L'albero dell'uomo\" e lo invi\u00f2 all'editore a Londra e New York.\n\"L'albero dell'uomo\" venne pubblicato nel 1955 negli Stati Uniti e subito dopo in Inghilterra dove ricevette delle entusiastiche recensioni, ma, come da tradizione, fu stroncato dai critici australiani. White ebbe dei dubbi se continuare a scrivere dopo che le sue opere furono largamente ignorate in Australia (tre delle quali furono definite non-australiane dai critici), ma si rimise subito al lavoro con la stesura del romanzo successivo, \"L'esploratore\", il romanzo con cui sfond\u00f2 anche in Australia e con cui vinse la prima edizione del Miles Franklin Award.\nNel 1958 pubblic\u00f2 il saggio autobiografico \"The Prodigal Son\" e nell'ottobre del 1961 \"I passeggeri del carro\", un best seller e col quale vinse il secondo Miles Franklin Award. Dopo la rappresentazione di \"The Ham Funeral\" all'Adelaide Festival gli venne riconosciuto anche il suo talento di drammaturgo. Scrisse la commedia \"La stagione a Sarsaparilla\" e contemporaneamente inizi\u00f2 la stesura del romanzo \"Frangia di foglie\". Negli anni sessanta White ambient\u00f2 molte delle sue opere nella citt\u00e0 immaginaria di Sarsaparilla e sono incluse in \"The Burnt Ones\", una raccolta di racconti scritti dopo aver abbandonato la stesura di \"Una frangia di foglie\" nel 1963 da cui trarr\u00e0, per i racconti \"Clay\" e \"Down at the Dump\", una sceneggiatura per la televisione. Lavor\u00f2 ancora per il teatro drammatizzando il racconto \"A Cheery Soul\".\nDa quel momento nessuno mise pi\u00f9 in dubbio che sia uno dei migliori autori al mondo. White era una persona riservata, sempre restio a concedere interviste e alla mondanit\u00e0, sebbene la sua cerchia di amici si allargasse in modo significativo.\nNel 1964 vendette la casa a Castle Hill e si trasfer\u00ec a Sydney. Contemporaneamente inizi\u00f2 la stesura di \"Il mandala solido\", che venne pubblicato nel 1966. Nel 1968 White inizi\u00f2 la stesura di \"The Vivisector\", il ritratto dell'indole di un artista. Alcuni videro nel protagonista l'amico Sidney Nolan, ma White ha sempre fortemente negato che il romanzo fosse basato su di lui. In questo periodo prese la decisione di rifiutare qualsiasi premio per i suoi lavori. Declin\u00f2 sia i diecimila dollari del Britania Award che il terzo Miles Franklin Literaly Award. White fu contattato da Henry Miller per lavorare alla sceneggiatura di \"L'esploratore\", ma il progetto and\u00f2 alla deriva.\nDopo la morte della sorella nel 1969 White scrisse la seconda stesura di \"The Vivisector\", che venne pubblicato l'anno successivo. Nello stesso anno prese posizione contro la censura e si un\u00ec ad altri personaggi pubblici contro la decisione del governo australiano di partecipare alla guerra del Vietnam. Questo romanzo fu selezionato tra i sei finalisti del Lost Man Booker Prize assegnato nel 2010.\nNel 1973 gli venne conferito il premio Nobel per la letteratura \"per un'epica e psicologica arte narrativa che ha introdotto un nuovo continente nella letteratura\". White non and\u00f2 di persona a ritirare il premio, ma mand\u00f2 l'amico Sidney Nolan. L'annuncio del Nobel ebbe effetti immediati sulla sua carriera: il suo editore raddoppi\u00f2 la tiratura di \"L'occhio dell'uragano\", uscito lo stesso anno, e gli diede un cospicuo anticipo per le sue opere successive. Nel 1974 White istitu\u00ec il Premio Patrick White, conferito annualmente a scrittori che dimostrino una grande creativit\u00e0 per un lungo periodo di tempo, ma senza riceverne un adeguato riconoscimento. White fu anche nominato australiano dell'anno. Lo stesso anno usc\u00ec \"The Crockatoos\".\nGli anni del tramonto.\nWhite sostenne il governo laburista di Gough Whitlam dal 1972 al 1975, e dopo la crisi costituzionale del 1975 e la conseguente cacciata di Whitlam divenne particolarmente antimonarchico ed espose quest'idea in alcune rare apparizioni televisive.\nNel 1976 termin\u00f2 \"Una frangia di foglie\", un romanzo iniziato molti anni prima. Tra il 1977 e il 1978 scrisse le sceneggiature di \"Monkey Puzzle\" e \"Last Words\" e il romanzo \"The Twyborn Affair\"\", che usc\u00ec nel \"1979\". Per questo romanzo fu candidato al Booker Prize, ma rifiut\u00f2 la candidatura per lasciare spazio ai giovani scrittori.\nNel 1981 usc\u00ec la sua autobiografia, \"Flaws in the Glass: A Self Portrait\", in cui esplora molti aspetti della sua vita, tra cui l'omosessualit\u00e0 e le ragioni per cui rifiut\u00f2 di ritirare personalmente il premio Nobel. Nello stesso anno inizi\u00f2 la stesura dell'ultimo romanzo, \"Memoirs of Many in One\", che viene curiosamente attribuito alla penna \"di Alex Xenophon Demirjan Gray, curato da Patrick White\", ma il lavoro procedette a rilento per il peggioramento della sua salute che lo costrinse a periodi di inattivit\u00e0. Il romanzo \"L'esploratore\" venne trasformato in uno spettacolo teatrale e White fu invitato per assistere alla rappresentazione all'Adelaide Festival, ma rifiut\u00f2 per la presenza della regina Elisabetta II, andando invece a vederlo a Sydney.\nNel 1986 usc\u00ec \"Memoirs of Many in One\" e l'anno successivo \"Three Uneasy Pieces\". Nonostante la sua salute peggiorasse ulteriormente e seppur costretto ad una degenza ospedaliera, collabor\u00f2 con David Marr alla sua biografia, \"Patrick White. A Life\". Mor\u00ec il 30 settembre nella sua casa di Sydney per complicazioni polmonari.\nNel 2012 gli eredi testamentari pubblicarono un romanzo incompleto, dal titolo \"The Hanging Garden\", che Bompiani ha pubblicato in Italia nel 2014, a cura di Mario Fortunato, col titolo di \"Il giardino sospeso\"."}
{"id": "665794", "revid": "1632387", "url": "https://it.wikipedia.org/wiki?curid=665794", "title": "Far from the Sun", "text": "Far from the Sun \u00e8 il sesto album della progressive death metal/Folk metal band Amorphis."}
{"id": "665810", "revid": "287204", "url": "https://it.wikipedia.org/wiki?curid=665810", "title": "Jurmala", "text": ""}
{"id": "665815", "revid": "1805612", "url": "https://it.wikipedia.org/wiki?curid=665815", "title": "Terme della Rotonda", "text": "Le Terme della Rotonda sono uno dei numerosi complessi termali della Catania romana. Costruite tra il I ed il II secolo d.C., esse sorgono a poca distanza dal teatro romano e dall'odeon. In epoca bizantina, sui ruderi delle terme sorse la Chiesa di Santa Maria della Rotonda, che preserva ancora al proprio interno affreschi medievali e barocchi di pregevole fattura. \nEtimologia.\nIl nome \"Rotonda\" deriva dalla singolare struttura architettonica della chiesa, formata da una grande cupola a tutto sesto circondata da contrafforti e posta su un edificio a perimetro quadrato all'interno del quale \u00e8 ricavata un'aula circolare. L'edificio \u00e8 spesso indicato col toponimo de \"La Rotonda\" (o \"La Ritonda\") nelle vedute cittadine del Cinquecento e del Seicento. Diversi antiquari secenteschi (Giovanni Battista de Grossis e Ottavio D'Arcangelo, tra gli altri) si riferiscono all'edificio anche con il nome di \"Pantheon\". Fino al XVIII secolo, in effetti, era diffusa l'opinione, in realt\u00e0 infondata, che la cupola della Rotonda fosse servita da modello per il celebre edificio romano.\nStoria.\nSecondo recenti studi, frutto di campagne di scavo condotte nel 2004-2008 e nel 2015, la struttura termale, sorta in un'area gi\u00e0 frequentata nell'Eneolitico iniziale, risalirebbe nel suo primitivo impianto al I-II secolo d.C. Ingrandita nel corso del III secolo d.C. (epoca di notevole arricchimento per la citt\u00e0 di Catania) la struttura venne poi abbandonata e trasformata in chiesa in epoca bizantina, verso la fine del VI d.C. Insieme alla Cappella Bonajuto, La Rotonda rappresenta dunque una delle pochissime tracce della Catania bizantina. \nProbabilmente dedicato al culto della Madonna sin dal suo sorgere, l'edificio di culto venne orientato originariamente in senso nord-sud. Dal IX secolo, a ridosso della chiesa e tra le rovine delle terme, sorse un'ampia area cimiteriale destinata ad essere intensamente utilizzata fino al XVI secolo. Al terremoto del 1169, che danneggi\u00f2 il presbiterio bizantino, risalgono il cambio di orientamento (da nord-sud a est-ovest), l'apertura dell'ingresso con portale ad ogiva e la realizzazione di un'abside ad esso contrapposta. La chiesa venne successivamente adeguata a cappella funebre per figure di rango elevato, ed \u00e8 stato ipotizzato che possa provenire proprio dalla Rotonda il monumento funebre trecentesco di Federico Maletta oggi conservato al Museo Civico di Castello Ursino. Nel Cinquecento, con la realizzazione di un nuovo ingresso con portale rinascimentale, l'orientamento torn\u00f2 ad essere nel senso nord-sud. \nUna prima menzione dell'edificio si trova in alcuni frammenti dell'opera di Lorenzo Bolano sulle antichit\u00e0 di Catania riportati dal Carrera nelle sue \"Memorie historiche della citt\u00e0 di Catania.\" Ottavio D'Arcangelo lo cita nei suoi manoscritti del 1633 e nota che \u00ab\u00e8 a tutta volta fabbricata tanto la cupola maggiore quanto le otto in forma di cappellette che vi sono attorno in figura quadra\u00bb. L'edificio fu a lungo ritenuto il pi\u00f9 antico tempio cristiano di Catania, e comune era la credenza che l'edificio fosse gi\u00e0 stato consacrato alla Madonna nel 44 d.C. In epoca moderna, come gi\u00e0 accennato, molti storici lo credettero un \"Pantheon\" pagano 'a tutti i Numi consacrato'. Tale tradizione, seppur errata, mantenne per quasi tre secoli il suo fascino, almeno fino a D'Orville e agli studi del Principe di Biscari, che per primo identific\u00f2 l'edificio quale ambiente termale di epoca romana. Come si evince da un passo del \"Viaggio per tutte le antichit\u00e0 della Sicilia\", il Principe di Biscari credette, per la precisione, che le terme della Rotonda facessero parte di un vastissimo complesso comprendente anche le terme di Piazza Dante:Trovandosi il Viaggiatore in questo sito poco lontano scoprir\u00e0 un'antica robusta fabbrica, convertita in uso di Chiesa sotto titolo di S. Maria della Rotonda, prendendo tal nome dalla circolare sua figura. Si accorger\u00e0 facilmente il medesimo, che questo edificio era Ottagono nella sua pianta, che sostenea la cupola circolare; e che ne' lati era aperto con pi\u00f9 archi, che oggi restano chiusi, riducendolo esternamente in figura quadrata. Dalla parte, dov'\u00e8 oggi l'Altar Maggiore, era attaccato ad altra fabbrica di maggior estensione. La sua situazione fa credermi essere questo una parte delle vaste Terme; di cui rovinati residui restano sepolti la maggior parte nella Piazza avanti il Monasterio de' PP. Benedettini, ed altres\u00ec a queste credo appartenere una stanza a volta circondata da un acquedotto, che si osserva oggi attaccata alla Chiesa de' PP. Minoriti sotto il titolo della Concezione servendosene di Cappella dedicata a S. Cataldo.\nI bombardamenti aerei del 1943 devastarono la vicina chiesa di Santa Maria della Cava, risalente al Settecento, e causarono numerosi danni anche alla Rotonda stessa (andarono perdute, ad esempio, le merlature del prospetto meridionale ancora visibili in diverse fotografie degli anni '30). Tra gli anni quaranta e cinquanta vennero quindi effettuati alcuni lavori di consolidamento delle strutture. La direzione dei lavori fu affidata a Guido Libertini, che non risparmi\u00f2 per\u00f2 n\u00e9 le strutture ecclesiastiche n\u00e9 alcuni preziosi affreschi pur di mettere in luce le strutture romane. Libertini sugger\u00ec la seguente cronologia:\nTra il 2004 e il 2008 l'edificio e l'area ad esso adiacente furono interessati da un nuovo ciclo di scavi volti a preservare e studiare la struttura e ad assicurarne la fruibilit\u00e0. Durante questa campagna di scavo furono rinvenute numerose tombe, e fu possibile identificare con certezza nove ambienti termali ed ipotizzarne molti altri al di sotto delle vicine Via Rotonda e Via della Mecca. Vennero inoltre messi in luce l'abside di et\u00e0 sveva e diversi affreschi precedentemente coperti da un anonimo intonaco monocromo. Oltre a rivelare le diverse fasi di vita dell'edificio, i lavori hanno anche permesso il riconoscimento del ciclo di pitture che decoravano gli interni della chiesa, riconducendo a datazioni pi\u00f9 corrette quelle pi\u00f9 antiche. Nel 2015 \u00e8 stato espropriato e sottoposto a scavi e restauri tutto l'isolato a nord della chiesa, anch'esso danneggiato dai bombardamenti del 1943. Durante questa campagna di lavori, che hanno liberato la visuale della cupola dal lato nord, permettendone la vista da via dei Gesuiti, sono stati messi in luce un imponente \"castellum aquae\" collegato ad un ramo dell'acquedotto romano di Catania e trasformato in edificio al servizio della chiesa verso la fine del VI secolo, ed una corte quadrangolare circondata da esedre che costituiva l'originario ingresso alla Rotonda di epoca romana.\nDescrizione.\nLe terme romane.\nLa struttura termale, sorta fra I e II secolo d.C. e pi\u00f9 volte rimaneggiata fino alla tarda antichit\u00e0, \u00e8 costituita da un insieme di ambienti quadrangolari, circolari e misti, connessi tra loro. L'ambiente principale \u00e8 rappresentato da una grande sala absidata orientata in direzione nord-sud (numero 1 nella planimetria a fianco). Riconducibile al primissimo impianto termale, tale ambiente fu usato probabilmente come \"frigidarium.\" Sul lato est si trova un grande ambiente ad ipocausto, caratterizzato da numerose \"suspensurae\" che, in origine, sorreggevano un pavimento a mosaico di cui si \u00e8 rinvenuta qualche traccia. Identificato come \"calidarium\", tale ambiente venne in un secondo momento suddiviso in pi\u00f9 vani di minori dimensioni. Ad ovest della grande sala absidata si apre un vasto ambiente pavimentato con grandi lastre marmoree, su cui si rinvennero diverse tombe di epoca medievale, alcune realizzate distruggendo il pavimento stesso. A sud si aprono diversi altri ambienti appartenenti alla fase del II-III secolo: due piccole sale circolari (forse delle saune - numero 4 nell'immagine a destra) con pavimenti ad ipocausto, e un probabile \"tepidarium\". Altri ambienti quadrangolari si trovano a nord, nell'area poi occupata dalla chiesa. Appartengono al complesso termale anche le strutture che si trovano a nord della chiesa, costituite da un imponente \"castellum aquae\" e da una corte circondata da esedre che fungeva da ingresso principale alle terme.\nSanta Maria della Rotonda.\nLa struttura pi\u00f9 appariscente \u00e8 tuttavia quella dell'ex \"Basilica di Santa Maria della Rotonda\", ricavata riadattando il complesso verso la fine del VI secolo. L'edificio, a pianta quadrata, presenta due ingressi - uno a sud, con un portale in calcare del Cinquecento, l'altro a ovest, con portale di stile gotico in pietra lavica del Duecento - e due aree presbiterali ad essi corrispondenti: un presbiterio in forma di \"triclinium\", circondato da angusti corridoi che fungono da deambulacro si apre verso nord, mentre a est si apriva un piccolo catino absidale di cui rimane una porzione dell'alzato. Al centro dell'edificio quadrato si apre un ambiente circolare, del diametro di 11 metri, coperto da una cupola a tutto sesto. L'ambiente circolare \u00e8 circondato da grandi arcate che danno accesso a nicchie ed esedre che fungevano da cappelle. Sopra la cupola, un lucernaio ad archetto fungeva da campanile, mentre a decorazione dell'esterno si poteva osservare fino agli anni quaranta una merlatura tutto intorno al perimetro. A est della chiesa si aprivano alcuni ambienti, usati come sagrestia, danneggiati dai bombardamenti aerei e oggi usati come atrio d'ingresso al complesso monumentale.\nAffreschi.\nI \"restauri\" effettuati da Guido Libertini intorno alla met\u00e0 del secolo scorso hanno sfortunatamente causato la distruzione di buona parte degli affreschi che ricoprivano un tempo le pareti interne della Chiesa di Santa Maria della Rotonda. Ciononostante, il presbiterio conserva ancora pregevoli affreschi medievali. Nell'arco d'accesso all'abside occidentale (a sinistra, entrando nel presbiterio) sono conservati due affreschi. Il primo, a destra, rappresenta con tutta probabilit\u00e0 San Nicola e risale al XII secolo. Altri studi lo identificano invece, ma l'interpretazione sembra meno probabile, con San Gregorio Taumaturgo, vescovo di Neocesarea. Il secondo affresco, sulla sinistra, \u00e8 certamente pi\u00f9 tardo (XIII secolo) e rappresenta San Leone Taumaturgo, vescovo di Catania - la didascalia \u039f \u0391\u0393\u0399\u039f\u03a3 \u039b\u0395\u039f\u039d, in caratteri greci, \u00e8 chiaramente leggibile sulla sinistra. Sulla parete orientale del presbiterio sono invece visibili tracce di una Vergine Annunciata anch'essa del XIII secolo e frammenti di decorazioni bizantine. Nei triangoli d'imposta della cupola sono visibili affreschi barocchi (secolo XVIII) rappresentanti i Santi Pietro, Paolo, Agata, Lucia e gli Evangelisti Luca, Matteo, Marco, Giovanni. Sulle pareti che chiudevano le arcate pure vi erano diverse figure, rimosse durante i restauri degli anni '40-'50 del Novecento, delle quali sopravvive ancora l'immagine di Sant'Omobono. Alla base della cupola una lunga iscrizione anulare in latino recita:"}
{"id": "665821", "revid": "254059", "url": "https://it.wikipedia.org/wiki?curid=665821", "title": "Bonifacio Lupi", "text": "Biografia.\nTrascorse l'infanzia presso il palazzo del nonno, Guglielmo Rossi di San Secondo a Padova, essendo stata la sua famiglia esiliata dal feudo avito dai Visconti nel 1335 ed accolta alla corte dei Da Carrara. Nel 1351 successe al padre Ugolotto nei diritti feudali su Soragna, di fatto in mano ai Visconti. Intrapresa la carriera delle armi, divenne ben presto valoroso combattente e capitano di ventura.\nVicino all'imperatore Carlo IV fu da questi inviato a stipulare un'alleanza con il comune di Firenze che gli riconobbe un appannaggio annuo nel 1355. Sempre nel 1355 divenne cittadino della Repubblica di Venezia e patrizio veneto e come tale ottenne dall'imperatore Carlo IV il feudo di Primiero, di cui promulg\u00f2 gli statuti nel 1367. Dal 1356 fu nominato consigliere dell'imperatore Carlo IV.\nDal 1359 entr\u00f2 al servizio dei da Carrara, signori di Padova e suoi parenti, per i quali conquist\u00f2 nel 1360 Belluno e Feltre.\nNel 1362 fu capitano generale di Firenze nella guerra contro Pisa; dopo aver conquistato la Valdera e Peccioli impedendone il saccheggio, causando dopo tale episodio la reazione di un gruppo di dissidenti condotti da Niccol\u00f2 da Montefeltro che fondarono la Compagnia del Cappelletto o \"Compagnia Nera\"; egli devast\u00f2 la campagna intorno a Pisa e al Porto Pisano, avendo poi un ruolo di primo piano per le sorti della battaglia di Cascina; in attesa di essere sostituito al comando da Ridolfo da Varano si ritir\u00f2 nel castello di Petriolo presso Ponsacco. Nel 1364 divenne proprietario della grande villa \"Mandria\" ad Abano Terme. Ricevette la cittadinanza fiorentina nel 1369, acquistando in Firenze varie propriet\u00e0 immobiliari (poderi a San Gervaso, alla Badia Fiesolana in localit\u00e0 Camerata e Careggi, case in via Adimari, in Borgo Pinti, a Rifredi). Nello stesso anno aveva accompagnato Carlo IV per la sua incoronazione come imperatore a Roma. Nel 1372 fu inviato come ambasciatore in Ungheria ed a Bologna dai Carraresi di Padova per trovare alleati nella guerra contro Venezia. Nel 1388 fu capitano generale del popolo a Padova. In questi ultimi anni presso la corte dei Carraresi conobbe il Petrarca che fece raffigurare insieme a lui nella serie di affreschi che decorano la cappella di San Giacomo a Padova nella scena del \"Consiglio di re Ramiro\".\nNel 1377 fond\u00f2 a Firenze lo \"spedale\" di San Giovanni Battista (ospedale Bonifacio, attualmente sede della questura fiorentina). Nel 1375 fece costruire come sua ultima dimora la cappella di San Giacomo nella basilica di Sant'Antonio a Padova Divenne il suo sepolcro dopo che il Comune di Firenze gli aveva rifiutato la richiesta di essere deposto nel Battistero della citt\u00e0. Sempre a Padova complet\u00f2 nel 1384 la decorazione dell'oratorio di San Giorgio, iniziato dallo zio Raimondino Lupi. Sia la cappella che l'oratorio furono affrescati da Altichiero da Zevio. Nel 1385, insieme al cugino Antonio, ottenne da Gian Galeazzo Visconti il permesso di ricostruire a Soragna una rocca tuttora esistente.\nIl 21 giugno 1390 venne probabilmente ucciso dai sostenitori di Francesco Novello da Carrara: venne sepolto nella cappella di San Giacomo al Santo."}
{"id": "665824", "revid": "109146047", "url": "https://it.wikipedia.org/wiki?curid=665824", "title": "Inquinamento architettonico", "text": "Con inquinamento architettonico si intende una categoria variabile di eventi che disturbano l'ecosistema, sia antropico, che naturale prevalentemente a mezzo di interventi di carattere edilizio.\nIl primo e pi\u00f9 semplice esempio inquinante \u00e8 considerato l'abusivismo edilizio. Oggi la pianificazione urbana \n\u00e8 regolata da chiari coefficienti, detti standard, stabiliti per determinare l'abitabilit\u00e0 dell'ambiente (fabbricabilit\u00e0, percentuale di aree verdi, massima altezza, rapporto area/volume, eccetera).\nSia l'eccesso di costruito che l'erronea disposizione delle nuove costruzioni, possono rendere inavvicinabile un luogo.\nIn termini filologici \u00e8 da considerarsi abuso, inoltre, un intervento architettonico che corrompa i\ncaratteri storici di un monumento. Avvicinarsi troppo ad un monumento antico con nuove costruzioni\nsignifica alterarne la riconoscibilit\u00e0, restaurare con falsificazioni un'opera comporta la modifica\ndella sua radice storica. Oggi molte citt\u00e0 hanno perso la loro originale forma, per far spazio alla\nconurbazione abbiamo perso le ragioni che fondano il nostro ambiente.\nMolto importante \u00e8 il legame che l'architettura stabilisce con il paesaggio. Anzitutto bisogna\nverificare che il clima non venga alterato dalla presenza di una fabbrica, di un ipermercato, cos\u00ec\ncome dall'uso di un materiale non compatibile con le caratteristiche locali. Sono per esempio noti gli effetti \"diga\" che molte costruzioni estremamente massicce, come gli edifici a uso civile con centinaia di appartamenti integrati in un'unica unit\u00e0, causano nell'alterazione, anche sensibile della circolazione dei venti nelle aree non pianeggiani, dove spesso sono edificati in mezzo a due alture, con effetti di sbarramento.\nL'impatto ambientale\ndell'edificio rispetto agli elementi naturali o altri edifici, in particolare pi\u00f9 antichi, \u00e8 tanto\nimportante quanto l'ambiente interno che esso produce: la continuit\u00e0 dall'interno all'esterno e\nviceversa, permette un equilibrio fondamentale per ogni essere vivente."}
{"id": "665841", "revid": "547992", "url": "https://it.wikipedia.org/wiki?curid=665841", "title": "Il muro di gomma", "text": "Il muro di gomma \u00e8 un film italiano del 1991 diretto da Marco Risi.\nIl film racconta la storia di Rocco Ferrante, giornalista del \"Corriere della Sera\", che per dieci anni segu\u00ec le indagini sull'incidente aereo di Ustica del 1980 in cui morirono 81 persone.\nLungi dal proporre una soluzione alla vicenda, ad oggi ancora non compiutamente chiarita, \"Il muro di gomma\" illustra il bisogno di verit\u00e0 creatosi intorno alla faccenda.\nIspirato all'esperienza di Andrea Purgatori, da sempre impegnato sul caso del disastro aereo, vede tra gli sceneggiatori lo stesso giornalista che, nel film, compare anche in diversi \"cameo\".\nPer evitare problemi legali con il ministero della Difesa le uniformi figuravano con stellette a sei punte invece di cinque, come gi\u00e0 accaduto per \"Soldati\", dello stesso Risi, il cui contenuto era ritenuto poco edificante per le forze armate.\nIl titolo del film deriva dalla frase utilizzata dall'avvocato Giordani per riferirsi alla barriera di omert\u00e0 sull'incidente, che la dichiarazione del maresciallo Caroli aveva per la prima volta penetrato: \u00abdopo anni e anni per la prima volta uno squarcio si apre in questo muro di omert\u00e0, in questo muro di gomma\u00bb.\nFu presentato in concorso alla 48\u00aa Mostra internazionale d'arte cinematografica di Venezia.\nTrama.\n27 giugno 1980: la torre di controllo dell'aeroporto di Roma-Ciampino perde il contatto con il volo di linea Itavia IH_870 in volo da Bologna Borgo Panigale a Palermo Punta Raisi.\nA Roma il giornalista Rocco Ferrante, mentre \u00e8 nell'appartamento nel quale convive con Anna, riceve una telefonata da un conoscente operatore radar di Ciampino, che gli comunica dell'incidente aereo a Ustica, facendo vago riferimento ad un abbattimento.\nAlla redazione del \"Corriere della Sera\", tra le direttive impartite ai giornalisti per occuparsi del caso, Rocco viene mandato a Palermo, per incontrare i parenti delle vittime. Qui Rocco fa la conoscenza, all'uscita dell'obitorio dove le salme finora recuperate sono portate per il riconoscimento, di Giannina, rimasta sola con la figlia di 8 anni, Silvia, dopo la perdita del marito. Rocco cerca poi, invano, di strappare qualche informazione all'amico che gli aveva parlato per telefono dell'abbattimento dell'aereo e poi torna a Roma.\nLa redazione prende istruzioni dal direttore, e poi tutti tornano al lavoro sul caso: Rocco assiste attonito alla seduta del parlamento, con solo 16 politici presenti, in cui il Ministro della Difesa promette che sar\u00e0 fatta luce sulla faccenda. Successivamente Rocco si reca al Palazzo dell'Aeronautica, dove il Generale portavoce sostiene come la probabile causa del disastro sia un cedimento strutturale dell'aereo; questa ipotesi \u00e8 per\u00f2 seccamente smentita da un portavoce dell'azienda statunitense che vende quei velivoli.\nNella mente di Rocco prende allora corpo un'altra ipotesi: essendo l'aereo esploso in volo, qualcosa deve averlo fatto saltare in aria: una bomba o un missile. L'ipotesi di un ordigno a tempo \u00e8 scartata perch\u00e9, essendo il volo partito con due ore di ritardo da Bologna, il timer lo avrebbe fatto esplodere quando era ancora a terra, ma il missile non \u00e8 da escludere. E poich\u00e9 il traffico aereo militare nella zona incriminata \u00e8 perlopi\u00f9 dell'aviazione statunitense, Rocco si reca all'ambasciata statunitense, che nega un qualsiasi coinvolgimento.\nRocco incontra un giudice che si occupa dell'inchiesta, che segue in Inghilterra per ottenere maggiori informazioni sulle perizie che verranno effettuate. Al suo ritorno in Italia Rocco si accorge di come la sua indagine stia facendo luce in una faccenda che molti, come aveva gi\u00e0 capito da alcune confidenze fattegli, volevano tenere riservata e gestita con calma dagli addetti ai lavori: \u00e8 vittima di telefonate anonime.\nNegli studi della compagnia assicurativa che si occupa del risarcimento dei familiari delle vittime dell'incidente c'\u00e8 anche Giannina, che nell'occasione incontra nuovamente Rocco, con cui parla a lungo, confidandogli la sua situazione di disagio economico a seguito della morte del marito.\nNel 1981 Rocco riceve una lettera contenente un disegno: incontra allora in segreto un esperto che gli dice che quello \u00e8 il tracciato radar del DC-9 precipitato e che il DC-9 \u00e8 stato abbattuto perch\u00e9 si \u00e8 trovato nel posto giusto al momento sbagliato; inoltre lo avverte che il lavoro giornalistico che sta portando avanti sta dando molto fastidio. Rocco decide di approfondire ulteriormente il caso partendo dall'ipotesi che l'aereo sia stato abbattuto per errore, mentre il bersaglio era un altro.\nIl giovane giornalista si dedica anima e corpo al caso, trascurando anche la relazione con Anna, che qualche tempo dopo lo lascia per un altro. Poco tempo dopo arriva in redazione l'avvocato Bruno Giordani, incaricato di rappresentare la parte civile nel processo sulla strage di Ustica: Giordani \u00e8 un uomo onesto in cerca di giustizia e chiede, trovandolo, aiuto a Rocco per approfondire la sua conoscenza della vicenda.\n1982: Rocco, che teme di avere il telefono sotto controllo, si reca alla BBC per cercare ulteriore materiale su un'eventuale presenza di aerei vicini al DC-9 il giorno dell'incidente. Grazie ad un'amica giornalista ottiene il permesso di visionare e pubblicare in Italia una ricostruzione dell'evento di un esperto americano che aveva lavorato sullo stesso tracciato che fu spedito a Rocco.\n1985: un giorno, mentre butta via alcuni vecchi documenti, Rocco scopre da un fascicolo militare che il 18 luglio 1980, data in cui era stato accertato fosse caduto sulla Sila il MiG-23MS con i colori dell'Aeronautica Militare libica, nel Canale di Sicilia era in atto una simulazione aeronavale interalleata di notevoli dimensioni. Con il grande spiegamento di forze militari nella zona \u00e8 impossibile che il MiG fosse riuscito ad arrivare fino alla Sila senza essere visto. Rocco va allora in Calabria, per raccogliere informazioni: parlando con il medico che aveva effettuato l'autopsia sul cadavere del pilota del Mig scopre che questo aveva ricevuto pressioni per dichiarare che la morte fosse avvenuta a met\u00e0 luglio, mentre dallo stato di decomposizione essa era individuabile nel periodo dell'incidente di Ustica.\nMolte autorit\u00e0 del posto negano versioni diverse da quelle accertate ufficialmente, anche se intervistando abitanti del luogo Rocco trova conferme del fatto che il Mig si fosse schiantato proprio il 27 giugno. Nel 1988 Rocco riceve, prima che sia messa a disposizione delle autorit\u00e0 italiane, la perizia sulla carcassa del DC-9: l'aereo dell'Itavia \u00e8 stato con ogni probabilit\u00e0 abbattuto da un missile. La notizia viene immediatamente pubblicata.\nEstate 1989: interrogato al processo, il maresciallo Luciano Caroli racconta le ultime azioni del DC-9 che aveva seguito grazie alla traccia del radar. Egli afferma di aver visto chiaramente l'aereo cadere, di aver visto ad un certo punto la traccia che cominciava a scadere di qualit\u00e0, cio\u00e8 ad essere debole. Immediatamente segnalava lo strano evento al tenente che gli sedeva a fianco. In quel momento il DC9 doveva essere sul mare, e contemporaneamente si metteva in contatto con Punta Raisi e con Fiumicino per avere notizie sull'ora del decollo, per verificare un possibile ritardo. Il maresciallo dichiara inoltre che Punta Raisi rispose che stavano aspettando il DC9 a momenti, e che nel frattempo il tenente cercava di chiamare l'aereo per radio, senza avere risposta.\nNel 1990 vengono interrogati i militari dell'Aeronautica incriminati per aver inquinato e depistato le indagini sulla strage di Ustica. All'uscita dall'aula Rocco segue fino alla macchina l'ammiraglio che lo aveva aggredito verbalmente anni addietro, rinfacciandogli le accuse di essere pagato da qualcuno per alimentare quello scandalo.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "665850", "revid": "30610", "url": "https://it.wikipedia.org/wiki?curid=665850", "title": "Michael Ventris", "text": "Biografia.\nDi famiglia benestante (il padre era un ufficiale dell'esercito britannico in India), crebbe in un ambiente culturale stimolante. Fin da bambino visit\u00f2 spesso il British Museum di Londra, pot\u00e9 fare frequenti viaggi all'estero, studi\u00f2 francese e tedesco in una scuola svizzera. Impar\u00f2 da autodidatta la lingua polacca e, pi\u00f9 tardi, lo svedese, appreso durante un soggiorno in Svezia di poche settimane.\nNel 1934 incontr\u00f2 l'archeologo Arthur Evans che aveva compiuto scavi a Creta riportando alla luce numerose tavolette in due grafie, chiamate lineare A e lineare B.\nNel 1948, dopo l'interruzione degli studi dovuta alla seconda guerra mondiale, alla quale prese parte come navigatore e cartografo sui bombardieri Handley Page Halifax, si laure\u00f2 in architettura presso la Architectural Association School. Come architetto, ebbe incarichi governativi e ricevette la \"Research Fellowship\" dell'\u00abArchitects' Journal\u00bb.\nNel frattempo continu\u00f2 a condurre ricerche sulla scrittura micenea, tanto da dedicarvi tutto il tempo libero a disposizione, e nel 1952 annunci\u00f2 di averne decifrato il significato. La scoperta gli frutt\u00f2 numerose onorificenze, tra cui l'Ordine dell'Impero Britannico, il titolo di socio onorario dello University College di Londra, ed un dottorato \"honoris causa\" dell'Universit\u00e0 di Uppsala.\nIl 6 settembre 1956, a tarda notte, la vettura di Ventris si scontr\u00f2 con un autocarro, alla periferia di Londra, ponendo fine sul colpo alla sua esistenza, ma un nuovo campo di ricerca era ormai aperto: una folta schiera di studiosi, di cui divenne indiscusso caposcuola il suo collaboratore John Chadwick, continu\u00f2 il lavoro di decifrazione e sistemazione del corpus linguistico e di indagine dei rapporti tra la civilt\u00e0 minoica e quella micenea."}
{"id": "665854", "revid": "339392", "url": "https://it.wikipedia.org/wiki?curid=665854", "title": "Muro di Tijuana", "text": ""}
{"id": "665862", "revid": "339392", "url": "https://it.wikipedia.org/wiki?curid=665862", "title": "Muro messicano", "text": ""}
{"id": "665864", "revid": "767487", "url": "https://it.wikipedia.org/wiki?curid=665864", "title": "Saldatura ossiacetilenica", "text": "La Saldatura ossiacetilenica (OFW - OxiFuel gas Welding\" nella terminologia generica AWS, indicata anche come OAW - OxyAcetylene Welding\") \u00e8 un procedimento di saldatura in cui l'energia viene fornita dalla combustione di acetilene in ambiente fortemente ossidante. Questo procedimento, non richiedendo energia elettrica, \u00e8 stato fra i primi ad essere studiato per la saldatura (1895) e fu utilizzato fin dagli inizi del XX secolo. Nella saldatura ossiacetilenica \u00e8 quasi sempre richiesto che sia fornito materiale d'apporto, di solito sotto forma di bacchette, fondenti sotto la fiamma. Date le sue caratteristiche non tutti i materiali sono saldabili con questa tecnologia. Oltre che in saldatura la fiamma ossiacetilenica viene spesso usata anche in brasatura, mentre la torcia ossiacetilenica pu\u00f2 essere adattata all'ossitaglio.\nLa fiamma.\nL'energia necessaria per la saldatura in questo procedimento viene fornita da una fiamma di acetilene in ossigeno puro, la fiamma prodotta dalla combustione di due gas si divide in tre zone:\nQuesta reazione, come \u00e8 ben visibile, d\u00e0 origine a prodotti gassosi che possono essere ulteriormente ossidati (CO e H2). La temperatura pi\u00f9 elevata della fiamma \u00e8 raggiunta al vertice del dardo.\nLa fiamma che si ottiene con la combustione dell'acetilene in ossigeno puro ha la temperatura di fiamma pi\u00f9 alta fra quelle conosciute (3000-3100\u00a0\u00b0C), per esempio la combustione di idrogeno con ossigeno d\u00e0 una temperatura di fiamma di circa 2500\u00a0\u00b0C. Chimicamente la fiamma ossiacetilenica, producendo solo CO e H2 nella combustione primaria ha caratteristiche \"riducenti\", quindi \u00e8 la fiamma stessa a proteggere il metallo sottostante dall'ossidazione.\nCaratteristiche dell'acetilene.\nL'acetilene (C2H2) \u00e8 un idrocarburo insaturo contenente il 92,3% in peso di carbonio (quindi, fra tutti gli idrocarburi, \u00e8 quello che contiene la pi\u00f9 alta percentuale in peso di carbonio), sintetizzato per la prima volta nel 1836 per reazione fra H e carburo di potassio. Il limite di infiammabilit\u00e0 (a pressione atmosferica) inferiore dell'acetilene con l'ossigeno \u00e8 minore del 3%, mentre il limite superiore \u00e8 del 90% (cio\u00e8 l'acetilene brucia a pressione atmosferica in ossigeno in concentrazioni che vanno dal 3 al 90% in volume), questi valori tendono ad allargarsi aumentando la pressione. La velocit\u00e0 di propagazione della fiamma ha un massimo di 22\u00a0m/s (10,9% di acetilene), questo significa che la reazione con l'ossigeno pu\u00f2 provocare esplosioni. Per questo motivo, considerando anche che l'acetilene \u00e8 corrosivo nei confronti dei metalli, in quanto forma acetiluri, l'acetilene \u00e8 conservato disciolto in acetone. L'acetone in cui viene disciolto l'acetilene deve essere privo di impurezze, in particolare di acqua, che abbassa notevolmente la solubilit\u00e0 dell'acetilene nell'acetone. Per facilitare la stabilit\u00e0 della soluzione di acetilene in acetone, le bombole sono riempite di materiale poroso in cui viene assorbito l'acetone.\nConsiderando le difficolt\u00e0 di gestione dell'acetilene in bombole, nella prima met\u00e0 del XX secolo, cio\u00e8 prima che la saldatura ossiacetilenica venisse sostituita dalla saldatura ad arco, venivano utilizzati gasogeni per la produzione di acetilene. La reazione chimica utilizzata nei gasogeni per la produzione era quella fra acqua e carburo di calcio\nIl cannello ossiacetilenico.\nL'acetilene viene portato a contatto con l'ossigeno, per generare la fiamma, tramite il \"cannello\", che miscela i due gas nelle quantit\u00e0 opportune per avere una fiamma con le caratteristiche richieste per la saldatura (alta temperatura ed ambiente riducente). La \"potenza\" del cannello \u00e8 definita come la portata di acetilene (l/h) che pu\u00f2 essere erogata dal cannello stesso. I cannelli possono variare la potenza o per cambiamento della testa (cio\u00e8 la parte in cui avviene la miscelazione dei gas ed in cui \u00e8 l'orifizio di uscita) o con un eiettore variabile e cambiando solo la punta (cio\u00e8 l'orifizio di uscita dei gas miscelati).\nI cannelli possono essere a bassa pressione (cio\u00e8 con la pressione di ossigeno pi\u00f9 alta di quella dell'acetilene), in questo caso l'ossigeno (alla pressione di 1-3 bar) viene accelerato in un eiettore e successivamente miscelato all'acetilene, che si trova a pressione atmosferica. In questo modo si ha un miscelamento superiore al teorico con conseguente maggiore consumo di ossigeno. Nei cannelli ad alta pressione ossigeno ed acetilene sono alla stessa pressione (0,5-0,75 bar), quindi non \u00e8 necessario l'eiettore per la miscelazione che avviene fra gas alla stessa pressione. Lo svantaggio naturalmente presente con questi cannelli \u00e8 la necessit\u00e0 di tenere l'acetilene ad una pressione relativamente elevata.\nIl saldatore, nel corso delle operazioni di saldature deve regolare la fiamma in modo tale che resti sempre neutra o riducente. Ovviamente saldare in eccesso di ossigeno porta a difetti di saldatura come inclusioni di ossidi o incollature.\nImpiego della saldatura ossiacetilenica.\nNei primi decenni del XX secolo il processo di saldatura ossiacetilenico \u00e8 stato il pi\u00f9 diffuso nel mondo, per essere gradualmente sostituito, a partire dal quarto decennio di quel secolo, dalla saldatura ad arco. Attualmente l'equipaggiamento per la saldatura ossiacetilenica \u00e8 mantenuto in officine che lo utilizzino anche per altri scopi (imburraggio o ossitaglio). La saldatura ossiacetilenica pu\u00f2 essere utile per riparazioni in ambienti in cui non sia possibile far arrivare una potenza elettrica (per esempio per motivi di sicurezza).\nI materiali che possono essere saldati con questo tipo di procedimento sono:\nDifetti tipici in questo tipo di saldatura.\nI difetti tipici di questo tipo di saldatura possono essere mancanze di penetrazione o incollature, dovuti ad un uso del cannello con un apporto termico insufficiente a portare il materiale a completa fusione sul fondo (mancanza di penetrazione) o sui lati, con formazione di ossidi, (incollatura) del cordone di saldatura. Mentre le mancanze di penetrazione sono facilmente rilevabili con un esame visivo, le incollature possono essere evidenziate solo con controlli volumetrici. Pi\u00f9 raramente \u00e8 possibile trovare inclusioni di ossidi o addirittura denaturazione del metallo (cio\u00e8 un'alterazione chimica del metallo base ad opera della fiamma) dovute principalmente ad una regolazione di fiamma che porta a fiamma ossidante.\nDifetti di esecuzione, comuni anche ad altre tipologie di saldatura, sono i profili del cordone errati (eccesso di sovraspessore, mancanza di spessore, incisioni marginali), questi difetti in genere provengono da un'errata velocit\u00e0 di saldatura. L'eccesso di sovraspessore viene da un movimento in avanti del cannello troppo lento, mentre la mancanza di spessore viene generalmente da un movimento eccessivamente rapido. Le incisioni marginali possono venire anche da un'errata posizione del cannello (solco su un solo lato) o da un'eccessiva potenza del cannello (solchi su entrambi i lati)."}
{"id": "665865", "revid": "46722", "url": "https://it.wikipedia.org/wiki?curid=665865", "title": "Lago V\u00e4nern", "text": ""}
{"id": "665866", "revid": "46722", "url": "https://it.wikipedia.org/wiki?curid=665866", "title": "Lago V\u00e4ttern", "text": ""}
{"id": "665867", "revid": "599013", "url": "https://it.wikipedia.org/wiki?curid=665867", "title": "Ofw", "text": ""}
{"id": "665868", "revid": "1833487", "url": "https://it.wikipedia.org/wiki?curid=665868", "title": "Arturo D'Onofrio", "text": "Biografia.\nEntrato giovanissimo nel seminario di Nola, in seguito all'insorgenza del desiderio di diventare missionario si trasfer\u00ec a quello del Pontificio Istituto Missioni Estere (PIME), che dovette abbandonare a causa della salute cagionevole. Fu quindi ordinato il 12 marzo 1938 a Tortona dal vescovo Melchiori.\n Padre D'Onofrio ottenne quindi da monsignor Melchiori di poter iniziare l'opera apostolica di beneficenza nel suo paese natale, che raggiunse con l'obiettivo di restarvi per pochi mesi prima di ritornare a Tortona; . \n. Il suo intento era di aiutare i bambini e i giovani. \nFond\u00f2 cos\u00ec le Piccole Apostole della Redenzione insieme a madre Anna Vitiello, la \"Piccola Opera della Redenzione\", ispirandosi alle opere a favore dei giovani gi\u00e0 volute da don Bosco, don Orione e don Calabria; poi fond\u00f2 la congregazione dei Missionari della Divina Redenzione. L'idea di don Arturo era che le congregazioni fossero impegnate nell'\"annuncio della divina redenzione\", nella promozione umana e nella formazione dei giovani, anche tramite i mezzi di comunicazione, che considerava strumento utile all'opera missionaria; diede vita alla tipografia \"Anselmi\" (nel 1952 come primo centro professionale per i giovani e chiusa poi nel 2008), la casa editrice 'LER' (Libreria Editrice Redenzione)www.lereditrice.it per la diffusione della buona stampa, la libreria LER con sede in Nola (NA)http://www.lereditrice.it/it/catalogue/category/vendita-online, e la stazione radio Radio Carpine. \nSi prodig\u00f2 per l'istituzione di centri di formazione professionale e di istituti tecnici, dapprima nel napoletano, poi in altre citt\u00e0 italiane, e da ultimo anche nell'America Latina e in India, dove si recava spesso, nonostante la sua salute malferma.\nMor\u00ec il 3 novembre 2006. Il suo funerale ha visto la partecipazione di circa 4000 persone giunte da tutta Italia.\nUna struttura a Visciano, suo paese natale, porta il suo nome ed \u00e8 il centro Padre Arturo D'Onofrio, dove ogni giorno i giovani si recano. \nUna sua frase celebre \u00e8 \"Darei tutti i tesori del mondo per il sorriso di un bambino\"\nDevozione mariana.\nA Visciano si venera la Madonna del Carpinello, che trae nome da una icona della Madonna ritrovata ai piedi di una pianta di carpine. Nel luogo dove fu trovato il quadro fu poi edificato il \"Santuario Basilica Maria Santissima Consolatrice del Carpinello\". Don Arturo era particolarmente devoto alla Madonna e le congregazioni da lui fondate venerano Maria sotto l'invocazione di \"Nostra Signora Consolatrice del Carpinello\". La casa generalizia dei \"Missionari della Divina Redenzione\" sorse accanto al santuario.\nCongregazioni.\nNegli anni novanta le due congregazioni contavano circa 300 sacerdoti e religiose e oltre 30 orfanotrofi e istituti per bambini in difficolt\u00e0. Al giorno d'oggi, la \"Piccola Opera della Redenzione\" conta 37 istituti in cinque paesi:\nAttualmente il superiore generale dei Missionari della Divina Redenzione \u00e8 Padre Egidio Pittiglio e la superiora generale delle Piccole Apostole della Redenzione \u00e8 Madre Nunzia Gentilcore."}
{"id": "665870", "revid": "599013", "url": "https://it.wikipedia.org/wiki?curid=665870", "title": "Oaw", "text": ""}
{"id": "665875", "revid": "599013", "url": "https://it.wikipedia.org/wiki?curid=665875", "title": "Publio Rutilio Lupo", "text": ""}
{"id": "665876", "revid": "768068", "url": "https://it.wikipedia.org/wiki?curid=665876", "title": "Lingua luvia", "text": "Il luvio \u00e8 una lingua indoeuropea appartenente al sottogruppo luvio del ramo anatolico parlata a sud ovest della capitale dell'impero ittita, \u1e2aattu\u0161a. Le attestazioni pi\u00f9 antiche risalgono al II millennio a.C., ma la lingua \u00e8 attestata sino al I millennio a.C. e precisamente all'ottavo secolo. Compare in attestazioni sotto forma di scrittura cuneiforme ed anche sotto forma di geroglifici (nel I millennio esclusivamente in questa seconda forma).\nCaratteristiche.\nMolto simile all'ittita, il luvio presenta alcune caratteristiche significative che lo differenziano dalla lingua parlata a \u1e2aattu\u0161a.\nIl sistema nominale presenta un numero di casi limitato: nominativo, dativo, ablativo, accusativo e un genitivo non sempre attestato e spesso sostituito da un \"aggettivo genitivale\" in generale con desinenza -asi.\nIl sistema verbale prevede due tempi (presente e passato), due modi (indicativo e imperativo), e un solo sistema di coniugazione.\nLe particelle di inizio frase, tipiche dell'Anatolico sono presenti anche in luvio, e anche il sistema pronominale \u00e8 piuttosto simile a quello dell'ittita.\nGenealogicamente il luvio \u00e8 strettamente imparentato alle altre lingue anatoliche, e tra queste in particolare al licio, al cario e, meno strettamente, al lidio; ipotesi di un suo legame con l'etrusco vengono avanzate a intervalli regolari da diversi studiosi, ma permangono numerosi problemi.\nEsempi.\nEsempi di lessico luvio:"}
{"id": "665877", "revid": "1318658", "url": "https://it.wikipedia.org/wiki?curid=665877", "title": "Decreto legislativo 19 settembre 1994, n. 626", "text": "Il decreto legislativo 19 settembre 1994, n. 626 \u00e8 un atto normativo abrogato della Repubblica Italiana emanato nel 1994 per regolamentare la sicurezza sui luoghi di lavoro, recepito in attuazione di alcune direttive dell'unione europea.\nLa norma non fu la prima a regolamentare la sicurezza nei luoghi di lavoro, disciplinata sin dagli anni cinquanta, ma super\u00f2 alcune leggi precedenti, dando una forma organica alle normative sulla sicurezza nei luoghi di lavoro, pur non abrogandole formalmente. Venne poi assorbita dal testo Unico Sicurezza Lavoro nel 2008.\nStoria.\nLe prime disposizioni sulla sicurezza dei luoghi di lavoro furono introdotte in Italia nel 1930 con il codice Rocco (Art. 437) e nel codice civile del 1930 (Art. 2087) mentre le prime leggi specifiche sull'argomento risalgono agli anni cinquanta, in particolare:\nQuesti decreti, molto corposi e ben costituiti, sono stati effettivamente tra i meno applicati nella storia dell'Italia repubblicana, dato l'enorme numero di infortuni sul lavoro, registrati sia in fabbrica che nell'edilizia dalle cronache.\nNegli anni novanta, dopo l'ingresso in Europa e l'emanazione di direttive europee in materia, sono stati emanati alcuni importanti decreti legislativi: il n\u00ba 626 del 1994 e il n\u00b0 494 del 1996, che obbligarono le imprese, i committenti e i datori di lavoro a gestire il miglioramento continuo delle condizioni di lavoro, ad introdurre la formazione e l'informazione sui rischi per cui sono state create specifiche figure professionali. Periodicamente sono seguiti altri decreti di chiarimento e di miglioramento oltre a leggi regionali.\nLa principale novit\u00e0 fu per\u00f2 l'emanazione del d.lgs. 626/94, in coerenza con concetti espressi nelle direttive CE in esso recepite, \u00e8 l'obbligo della valutazione del rischio (\"risk assessment\") da parte del datore di lavoro.\nTra le novit\u00e0 introdotte dal d.lgs. 626/94 abbiamo il rappresentante dei lavoratori per la sicurezza (art. 18) che deve essere eletto dai lavoratori stessi e deve essere consultato preventivamente in tutti i processi di valutazione dei rischi, e l'individuazione della figura del Responsabile del Servizio di Prevenzione e Protezione nei confronti del quale il datore di lavoro \u00e8 responsabile. La valutazione del rischio, quindi, \u00e8 un processo di individuazione dei pericoli e, successivamente, di tutte le misure di prevenzione e protezione volte a ridurre al minimo sostenibile le probabilit\u00e0 (quindi il rischio) e il danno conseguente a potenziali infortuni e malattie professionali.\nRispetto alla normativa precedente oggi il datore di lavoro non \u00e8 solo \"debitore della sicurezza nei posti di lavoro\" ma deve essere partecipe e responsabile di un processo di miglioramento delle condizioni di sicurezza nei luoghi di lavoro attraverso una periodica valutazione dei rischi (che viene documentata in un apposito \"documento di valutazione dei rischi\" in riferimento all'art. 4 comma 2 del D.Lgs. 626/94), che non determina solo i requisiti oggettivi di sicurezza, ma considera anche gli aspetti organizzativi e soggettivi associati allo svolgimento dell'attivit\u00e0 lavorativa (concetto di gestione aziendale della sicurezza).\nTutti questi adempimenti devono poi essere sempre affiancati dai disposti dell'art. 41 della Costituzione Italiana e dall'art. 2087 Codice Civile che obbligano i datori di lavoro a garantire l'integrit\u00e0 fisica e morale di tutti i lavoratori tenendo conto della miglior tecnologia applicabile e tutto ci\u00f2 che pu\u00f2 essere fatto per evitare potenziali infortuni (cfr. testo art. 2087 codice civile).\nIl D.Lgs. 626 nel corso degli anni \u00e8 stato pi\u00f9 volte modificato, tra i provvedimenti pi\u00f9 importanti in questo senso dobbiamo ricordare la legge di delega n. 123 del 2007 conferisce al Governo il mandato entro maggio 2008 di riformare, introducendo:\nGioved\u00ec 6 febbraio 2008, il Ministro del Lavoro Cesare Damiano ha firmato, di intesa con Cgil, Cisl e Uil, un decreto legge che unifica la giurisprudenza degli ultimi 50 anni in materia di sicurezza e salute nei luoghi di lavoro.\nIn data 30 aprile 2008 \u00e8 stato pubblicato in Gazzetta Ufficiale il testo definitivo del Decreto Legislativo 09/04/2008 n.81.\nLa nuova norma, che contiene 306 articoli e 51 allegati, costituisce il Testo Unico in materia di sicurezza sul lavoro.\nContenuto.\nIl decreto:\n La pena massima \u00e8 stata ridotta da due anni ad un anno e 6 mesi di reclusione, trasformabili in un'ammenda se l'azienda si mette in regola dopo un incidente, anche mortale, sul lavoro.\nIl codice penale, con i reati di lesioni colpose\ne omicidio colposo, fornisce gli strumenti giuridici per punire le omissioni in materia di sicurezza che causano infortuni e morti bianche.\nI due reati si configurano non solamente in presenza di atti, ma anche di comportamenti omissivi collegabili all'infortunio o morte del lavoratore. In questi casi, deve essere provato un nesso di causalit\u00e0 fra le politiche antinfortunistiche e il singolo fatto oggetto del processo penale.\nLa giurisprudenza ha stabilito che le responsabilit\u00e0 penali del datore di lavoro sussistono anche nei casi di delega di queste a un locatore dei macchinari o attrezzature, ovvero a un subappaltatore.\nIl datore di lavoro delegante non \u00e8 pi\u00f9 responsabile nel merito della gestione della sicurezza, ma \u00e8 perseguibile se non sceglie persone competenti, fornisce loro strumenti operativi per la responsabilit\u00e0 conferita, vigila e interviene sul loro operato.\nIl \"Responsabile del Servizio di Prevenzione e Protezione\" (RSPP).\nIl datore di lavoro pu\u00f2 svolgere direttamente i compiti propri del servizio di prevenzione e protezione in aziende artigiane e industriali, agricole e zootecniche fino a 30 lavoratori, in aziende della pesca fino a 20 lavoratori ed in altre aziende fino a 200 lavoratori.\nSono esclusi da tale facolt\u00e0 i datori di lavoro di aziende industriali di cui all'art. 1 del d.P.R. n. 17 maggio 1988, n. 175, e successive modifiche, soggette all'obbligo di dichiarazione o notifica ai sensi degli articoli 4 e 6 del decreto stesso, di centrali termoelettriche, di impianti e laboratori nucleari, di aziende estrattive e altre attivit\u00e0 minerarie, di aziende per la fabbricazione ed il deposito separato di esplosivi, polveri e munizioni, di strutture di ricovero e cura sia pubbliche sia private.\nIl datore di lavoro che intende svolgere i compiti propri del servizio di prevenzione e protezione deve frequentare corsi di formazione di durata minima di 16 ore (in aziende classificate a rischio basso), 32 ore (aziende classificate a rischio medio) o 48 ore (aziende classificate a rischio alto), nel rispetto dei contenuti e delle articolazioni definiti il 21 dicembre 2011 mediante accordo in sede di Conferenza permanente per i rapporti tra lo Stato, le regioni e le province autonome di Trento e di Bolzano.\nSe invece il datore di lavoro non pu\u00f2 o non vuole assumere tale incarico, dovr\u00e0 rivolgersi ad un RSPP interno o esterno all'azienda. In tal caso il RSPP collaborer\u00e0 con il Datore di Lavoro su tutte le problematiche inerenti alla sicurezza sul lavoro.\nAttenzione per\u00f2: il datore di lavoro, pur interpellando un RSPP interno o esterno, \u00e8 sempre il responsabile della sua azienda, cio\u00e8 \u00e8 il primo responsabile in caso di evento.\nSe un professionista diplomato, che non sia il datore di lavoro, vuole abilitarsi come RSPP, deve frequentare un corso suddiviso nei 3 moduli, A, B e C. Il modulo B ha durata variabile in base al settore di appartenenza dell'azienda (\"Macrosettore ATECO\").\nIl mod. B si articola in macrosettori, costruiti tenendo conto dell'analogia dei rischi presenti nei vari comparti in base alla classificazione dei settori ATECO. Nel sistema ATECO \u00e8 rappresentata tutta la tipologia lavorativa, mediante una classificazione ad albero che consente di andare a ricercare la propria attivit\u00e0 lavorativa nel raggruppamento di riferimento indicato nel prospetto con una o due lettere. La durata varia da 12 a 68 ore, a seconda del macrosettore di riferimento.\nCome il mod. A, anche il modulo B \u00e8 comune alle due figure professionali di Responsabile SPP\ne di Addetto SPP.\nNel 2006 la normativa \u00e8 giunta a definire quali siano i percorsi e le competenze formative che devono avere i responsabili della sicurezza (infatti il 14 febbraio di quell'anno \u00e8 stata pubblicata sulla Gazzetta Ufficiale dell'Accordo Stato, Regioni, Province Autonome del\n26 gennaio 2006 relativo alla formazione per gli Addetti e i Responsabili del Servizio Prevenzione e Protezione), ma non sono ancora stati pienamente definiti i metodi con il quale fare formazione.\nSi stanno organizzando degli enti riconosciuti e delle associazioni di formazione specifiche sulla sicurezza a livello nazionale che regionale e locale che cercano di colmare il divario che c'\u00e8 tra la sicurezza reale e quella percepita. A tal proposito si pensi che i morti sul lavoro toccano ancora oggi la cifra di 3 al giorno in Italia.\nDisposizioni nel campo della sicurezza nell'edilizia.\nIl d.lgs. 626 prevede la sospensione dei lavori nei cantieri in cui si osservi la presenza di lavoratori in nero o il mancato rispetto delle disposizioni in materia di sicurezza e salute.\nLa sospensione vige fino alla regolarizzazione dei lavoratori o all'adozione delle misure previste. Diversamente, pu\u00f2 essere convertita in una chiusura del luogo di lavoro.\nEvidenza e proporzionalit\u00e0 dei costi.\nLa nuova normativa, introdotta dal secondo Governo Prodi, prevede che i costi per la sicurezza siano evidenziati a parte nei bandi di gare d'appalto pubbliche e private, e non siano oggetto di ribasso d'asta, debbano essere proporzionati al numero di lavoratori coinvolti e all'entit\u00e0 dell'opera.\nLa pratica dei subappalti \u00e8 spesso riconducibile al ricorso al lavoro nero e all'elusione dei contributi fiscali, pensionistici, antinfortunistici. Ogni azienda sostiene tali oneri per i propri dipendenti, e li ribalta all'appaltante nel prezzo finale dell'opera, dandone eventualmente a parte l'importo. La singola azienda \u00e8 quindi responsabile di un'inadeguata prevenzione degli infortuni e del ricorso al lavoro nero.\nIl ricorso ad una catena di subappalti pu\u00f2 essere strumentale a chi commissiona l'opera e, a tutti i livelli di appalto, per ottenere prezzi minori, senza esporsi alle conseguenze legali di un lavoro non adeguatamente retribuito e tutelato.\nLa responsabilit\u00e0 sarebbe direttamente di chi commissiona l'opera se questi dovesse anticipare gli oneri antinfortunistici, che comunque dovrebbero essere parte del costo finale dell'opera, in modo da avere visibilit\u00e0 sui libri matricola di tutto il personale coinvolto a vario titolo nell'esecuzione dei lavori.\nEsclusione dagli appalti pubblici.\nIl testo originale della 626, confermato da quello del 2008, esclude dalle gare di appalto degli enti pubblici le aziende che non rispettano le leggi in materia di sicurezza e salute nei luoghi di lavoro. Una norma simile e pi\u00f9 generale \u00e8 quella dell'art. 15 dello Statuto dei Lavoratori che prevede l'esclusione dagli appalti pubblici delle aziende che non osservano il diritto del lavoro.\nResponsabilit\u00e0 in solido.\nLa legge non recepisce un altro aspetto oggetto di forte dibattito nei mesi precedenti l'approvazione definitiva: la responsabilit\u00e0 in solido, in capo alla societ\u00e0 appaltante, per la salute e sicurezza dei lavoratori delle societ\u00e0 appaltate. In base agli artt. 590, 583 del codice penale e art.6 comma 2 del 626/94, la responsabilit\u00e0 in materia antinfortunistica \u00e8 dell'appaltatore. Analogamente, in caso di leasing di macchinari, la legge vieta la vendita se questi sono privi di dispositivi di sicurezza e di idonea certificazione: il locatore \u00e8 responsabile unico della messa in sicurezza e della successiva manutenzione.\nSpesso, una piramide di societ\u00e0 appaltatrici riconduce il lavoro a condizioni difficilmente controllabili, precarie o in nero. La maggior parte delle morti sul lavoro avviene appunto in societ\u00e0 che lavorano per conto terzi.\nAspetti economici.\nPer il lavoratore.\nI lavoratori che hanno subito infortuni nel luogo di lavoro sono retribuiti dal datore di lavoro per i primi tre giorni di assenza.\nDal 4\u00ba giorno percepiscono un'indennit\u00e0 dall'INAIL pari al 60% della retribuzione e al 75% a partire dal 91-esimo giorno.\nSe l'invalidit\u00e0 \u00e8 permanente, il lavoratore ha diritto a un'indennit\u00e0, mentre in caso di decesso non sussiste alcun indennizzo economico immediato, e i famigliari possono chiedere con una causa civile un risarcimento ai responsabili.\nIl lavoratore percepisce in questo modo una retribuzione ridotta, anche nei casi in cui l'infortunio e l'assenza dal luogo di lavoro sia causata da negligenze del datore di lavoro in materia di sicurezza.\nPer l'azienda e la collettivit\u00e0.\nIl sistema italiano \u00e8 fortemente sbilanciato a favore delle aziende che non fanno prevenzione. Chi non rispetta la sicurezza su lavoro rischia pene e sanzioni pesanti, ma non partecipa al costo sociale degli infortuni e delle vittime sul lavoro.\nGli oneri per la prevenzione gravano sulle aziende, mentre quelli della non-sicurezza sono un costo sociale che ricade sull'intera collettivit\u00e0. In questo modo chi rispetta le leggi paga due volte: per la prevenzione e per coprire i danni delle aziende inadempienti.\nIl \"trade-off\" fra costi della prevenzione e costi della non-sicurezza \u00e8 un aspetto critico per il rispetto delle normative in materia di sicurezza e salute nei luoghi di lavoro. Se le sanzioni e i risarcimenti sono meno onerosi della prevenzione e/o meno probabili degli incidenti sul lavoro, non viene a crearsi quel fattore economico, che \u00e8 condizione necessaria per la diffusione delle misure di sicurezza sul lavoro.\nIl costo degli infortuni \u00e8 coperto per la maggior parte da un ente pubblico, l'INAIL, e quindi \u00e8 ribaltato sull'intera collettivit\u00e0. Nei casi specifici, come accade per l'indennit\u00e0 di malattia, gli enti possono esercitare diritto di rivalsa nei confronti dei soggetti che hanno causato l'onere economico.\nAl momento attuale, il giudice del lavoro non ha facolt\u00e0 di iscrivere ipoteca legale a scopo cautelare su beni oggetto di appalto o di propriet\u00e0 dell'azienda chiamata al risarcimento, a fronte di incidenti sul lavoro non aventi altra causa. Un'ipoteca cautelare darebbe una garanzia concreta per i risarcimenti degli infortunati sul lavoro, dei famigliari delle vittime, degli enti coinvolti che esercitano diritto di rivalsa.\nIn modo analogo alle assicurazioni che operano in altri settori, come il meccanismo del \"bonus malus\" per le RC auto nel settore automobilistico, chi offre coperture antinfortunistiche potrebbe richiedere, a titolo preventivo o di risarcimento, una maggiorazione delle tariffe alle aziende che sono state oggetto di infortuni e/o sottoposte alle sanzioni previste dalla 626.\nEsistono proposte di legge per la concessione di crediti d'imposta, ammortamenti accelerati e la defiscalizzazione degli oneri della 626, in particolare per le piccole e medie imprese.\nSebbene questi oneri siano un reinvestimento degli utili in azienda per l'acquisto di attrezzature e macchinari, per tali capitoli di spesa non \u00e8 applicabile la legge Tremonti.\nProduttivit\u00e0 e sicurezza su lavoro.\nAumento della produttivit\u00e0 e abbattimento delle morti bianche sono due temi rilevanti nel mondo delle relazioni industriali.\nLa sicurezza dei macchinari e la disponibilit\u00e0 di attrezzature adeguate possono essere insufficienti, se non \u00e8 garantito il benessere psicofisico del lavoratore nei luoghi in cui opera. Il rischio legato all'errore umano cresce inevitabilmente dove c'\u00e8 un ricorso massiccio agli straordinari, al lavoro festivo, con turni che superano le otto ore di media.\nAnalogamente, il raggiungimento degli obiettivi di produttivit\u00e0 pu\u00f2 indurre datori o singoli lavoratori a escludere i dispositivi di sicurezza nei macchinari, perch\u00e9 questi impongono operazioni di attrezzaggio pi\u00f9 lunghe e minori ritmi di produzione oraria.\nIl dirigente pu\u00f2 essere indotto a questi comportamenti dai premi di produttivit\u00e0 e da controlli inadeguati; il lavoratore dal rischio di un mancato rinnovo del contratto o di licenziamento, perch\u00e9 \u00e8 obbligato a mantenere determinati livelli di produzione."}
{"id": "665878", "revid": "767487", "url": "https://it.wikipedia.org/wiki?curid=665878", "title": "Gustav J\u00e4ger", "text": "Biografia.\nDopo aver studiato medicina a Tubinga divenne insegnante di zoologia a Vienna. Nel 1868 fu nominato professore di zoologia all'accademia di Hohenheim, e successivamente divenne professore di zoologia e antropologia al politecnico Stoccarda e professore di fisiologia alla scuola veterinaria.\nNel 1884 abbandon\u00f2 l'insegnamento e inizio a praticare come medico a Stoccarda. Scrisse vari lavori su soggetti biologici, inclusi \"Die Darwinsche Theorie und ihre Stellung zu Moral und Religion\" (1869), \"Lehrbuch der allgemeinen Zoologie\" (1871-1878), e \"Die Entdeckung der Seele\" (1878).\nNel 1876 propose un'ipotesi nella spiegazione dell'eredit\u00e0, somigliante alla teoria sul germoplasma successivamente elaborata da August Weismann, sull'effetto che il protoplasma germinale trattiene le sue proteine specifiche da generazione a generazione, dividendole in ogni riproduzione in una porzione ontogenetica, fuori della quale l'individuo viene edificato, e in una porzione filogenetica, che \u00e8 riservata a formare il materiale riproduttivo della prole matura.\nNel \"Die Normalkleidung als Gesundheitsschutz\" (1880) difese il modo di vestirsi associato al suo nome, opponendosi specialmente all'uso di vari tipi di fibre vegetali per i vestiti. Nel 1884 ritorn\u00f2 alla pratica medica. Gli insegnamenti di J\u00e4ger ispirarono la creazione della Jaeger clothing brand."}
{"id": "665881", "revid": "6923", "url": "https://it.wikipedia.org/wiki?curid=665881", "title": "August Weismann", "text": "Biografia.\nErnst Mayr defin\u00ec la sua la pi\u00f9 importante teoria evoluzionista dopo quella di Charles Darwin.\u00c8 considerato uno dei pi\u00f9 acuti teorici dell'evoluzionismo e dell'ereditariet\u00e0. Accolse con entusiasmo le teorie di Charles Darwin, contribuendo alla loro diffusione e alla loro accettazione in Germania, contribuendo in maniera sostanziale con deduzioni personali, avvicinandosi e successivamente diventando la \"guida\" del movimento \"neodarwinista\" che negava in maniera categorica la trasmissibilit\u00e0 dei caratteri acquisiti. Un'evoluzione dettata della selezione, la cui azione avviene sulle variazioni individuali ereditarie, tutte esclusivamente di origine interna. L'azione che l'ambiente esercita sul corpo degli organismi, non si ripercuote sulle cellule riproduttive, annullando gli effetti dell'eredit\u00e0 e di conseguenza dell'evoluzione.\nEgli inoltre fu il primo, nel 1887, ad intuire che la meiosi, descritta in quel periodo, fosse una divisione riduzionale, atta cio\u00e8 a dotare i gameti di met\u00e0 dei cromosomi, cosicch\u00e9 dalla loro unione si ritorna al numero presente nelle cellule somatiche. Tale teoria venne confermata ben 15 anni dopo da Walter Sutton, il quale osserv\u00f2 l'appaiamento dei cromosomi omologhi durante la meiosi e la loro susseguente divisione nelle cellule figlie."}
{"id": "665882", "revid": "290948", "url": "https://it.wikipedia.org/wiki?curid=665882", "title": "Alesatrice", "text": "L'alesatrice \u00e8 una macchina utensile che viene utilizzata per eseguire dei fori per cui \u00e8 richiesta una particolare precisione (nell'ordine del centesimo di millimetro). Essa garantisce la dimensione, la coassialit\u00e0 e la concentricit\u00e0 entro tolleranze molto ristrette. La prima alesatrice fu creata da John Wilkinson nel 1775. \nFunzionamento.\nI movimenti caratteristici sono cos\u00ec distribuiti:\nLe alesatrici oltre a lavorare sui normali tre assi (x, y e z) posso sfruttarne altri mediante degli accessori aggiuntivi tipo tavola girevole o teste orientabili.\nDifferenze con la fresatrice.\nLe alesatrici si differenziano dalle fresatrici in quanto l'avanzamento nel senso dell'asse di lavorazione viene effettuato in due modi differenti, lo spostamento dello slittone (presente in tutte e due i tipi di macchina) e da un cannotto interno a quest'ultimo. Questo sistema garantisce molta pi\u00f9 precisione nella fase di alesatura, oltrech\u00e9 raggiungere parti da lavorare pi\u00f9 distanti dalla macchina.\nNormalmente gli utensili vengono agganciati al nasello del cannotto mediante degli specifici coni portautensili.\nApplicazioni.\nOltre l'alesatura si possono eseguire svariate lavorazioni, tipo: forature, maschiature, spianature, fresature, scanalature, intestature e altre ancora. Questa grande versatilit\u00e0 fa s\u00ec che le alesatrici siano molto diffuse in campo meccanico."}
{"id": "665883", "revid": "1573940", "url": "https://it.wikipedia.org/wiki?curid=665883", "title": "Liaoceratops yanzigouensis", "text": "Liaoceratops yanzigouensis \u00e8 un piccolo dinosauro erbivoro vissuto nel Cretacico inferiore (tra Barremiano ed Aptiano, 125,45-122,46 milioni di anni fa), i cui fossili sono stati rinvenuti in Cina.\nRitrovamenti.\nNonostante fosse imparentato con giganti come \"Triceratops\" e \"Torosaurus\", questo animale non superava le dimensioni di un grosso cane.\nScoperte nei famosi giacimenti di Liaoning, da cui deriva il nome del genere \"Liaoceratops\", cio\u00e8 ceratope di Liaoning, le sue ossa fossilizzate descritte nel 2002, hanno contribuito molto a capire l'evoluzione dei dinosauri cornuti. Accanto ai resti di \"Liaoceratops\" sono stati rinvenuti anche quelli di ginkgo, insetti e di molti altri dinosauri, tra cui il primitivo troodontide \"Sinovenator\" descritto da Makovicky nel 2005.\nIl Liaoceratops era molto primitivo: possedeva solo tracce di corna e collare, caratteristiche che nei suoi discendenti sarebbero state ben pi\u00f9 accentuate. Queste strutture appena abbozzate, per\u00f2, aiutano a capire l'evoluzione di questi dinosauri. \"Liaoceratops\", in questo senso, si porrebbe tra le forme estremamente primitive (Psittacosauridae), prive di collare e corna, e le forme pi\u00f9 evolute note come Neoceratopsia.\nNel 2007 \u00e8 stato ritrovato un altro cranio, CAGS-IG-VD-002, identificato come appartenente ad un individuo molto giovane. Il cranio mancava della parete superiore e si suppone che questo sia dovuto all'intervento di un predatore che ha aperto la scatola cranica per cibarsi del contenuto.\n\"Corna\" come richiami sessuali?\nIl significato e l'utilizzo delle strutture appena abbozzate in \"Liaoceratops\" ribalta la concezione che fino agli anni '90 si aveva delle corna dei ceratopsidi. Grazie alla scoperta di questo primitivo rappresentante del gruppo ora si pensa che le corna dei ceratopsi, da sempre ritenute strumenti di offesa e difesa, si siano sviluppate dapprima come strutture di display intraspecifico, forse per attrarre il potenziale compagno: \"Liaoceratops\" possedeva infatti due minuscole corna puntate in avanti sopra le orbite. I paleontologi ritengono che queste strutture fossero troppo piccole per essere usate come organo di difesa."}
{"id": "665887", "revid": "22356", "url": "https://it.wikipedia.org/wiki?curid=665887", "title": "Liaoceratops", "text": ""}
{"id": "665888", "revid": "1504506", "url": "https://it.wikipedia.org/wiki?curid=665888", "title": "Lingue anatoliche", "text": "Le lingue anatoliche sono un ramo estinto della famiglia delle lingue indoeuropee, localizzato nell'antica Asia minore (di qui l'altra denominazione di microasiatiche); da queste lingue, e soprattutto dall'ittita provengono le attestazioni scritte pi\u00f9 antiche dell'area indoeuropea (risalenti alla prima met\u00e0 del secondo millennio a.C.),\nLa scoperta e la decifrazione di queste lingue, tutte estinte, si \u00e8 svolta solo nel XX secolo, quando gi\u00e0 l'edificio della ricostruzione indoeuropea era stato tracciato sulla base delle lingue fino ad allora conosciute. Per questo, le lingue anatoliche, che non rientravano appieno nel quadro cos\u00ec stabilito, hanno posto un problema di classificazione ai linguisti, e vi \u00e8 chi ha formulato l'ipotesi che queste lingue non fossero, come le altre lingue indeuropee, discendenti da un indeuropeo comune, ma che fossero un gruppo linguistico che come l'indeuropeo comune discendeva da una lingua madre ancora pi\u00f9 antica (\"ipotesi dell'Indo-ittito\"). \nUn'ipotesi molto diffusa \u00e8 che si tratti di un ramo che si \u00e8 distaccato dagli altri in tempi molto remoti, ed \u00e8 a questo che si attribuiscono spesso le notevoli differenze rispetto agli altri rami. Tuttavia vari elementi sembrano indurre a ritenere l'ittita una lingua che abbia precocemente innovato (semplificando) una struttura in origine pi\u00f9 complessa.\nStoria.\nOrigini.\nIl ramo anatolico viene generalmente considerato il primo a staccarsi dal proto-indoeuropeo, in un momento tipicamente indicato come la met\u00e0 del IV millennio a.C. Nel quadro della teoria kurganica ci sono due modi possibili in cui i primi anatolici potrebbero aver raggiunto l'Anatolia: dal nord lungo le coste del Caucaso, oppure da ovest, attraverso i Balcani, percorso ritenuto in qualche modo pi\u00f9 probabile da Gerd Steiner (1990). La teoria kurganica \u00e8 per\u00f2 solo una delle teorie che spiegano l'origine e la diffusione delle lingue indoeuropee, in quella armena, formulata da Tamaz V. Gamkrelidze e Vyacheslav Ivanov negli anni ottanta, l'urheimat indoeuropeo sarebbe collocato nell'altopiano armeno, quindi le lingue anatoliche sarebbero prossime, sia come parlata che geograficamente, al primo indoeuropeo. Per la \u00abteoria della discontinuit\u00e0 neolitica di Renfrew\u00bb o \"teoria anatolica\" proposta da Colin Renfrew, gli indoeuropei provenivano dall'Anatolia sud-occidentale, non molto distante da dove le lingue anatoliche sono per la prima volta attestate, e procedettero a una \"indo-europeizzazione\" pacifica dell'Europa a partire dal 7000 a.C. con l'avanzare dell'agricoltura dall'Anatolia. Secondo questa ipotesi la maggior parte degli abitanti dell'Europa e dell'Anatolia neolitica parlavano lingue indoeuropee, mentre successive migrazioni (ad esempio dalle steppe) avrebbero al massimo sostituito queste variet\u00e0 indoeuropee (simili in qualche modo a quelle anatoliche) con altre. Infine nella \"teoria del doppio strato per l'antico indoeuropeo\", proposta indipendentemente in linguistica da Uhlenbeck e dal genetista Luigi Luca Cavalli-Sforza, l'indoeuropeo sarebbe nato probabilmente da due lingue, una delle quali di area cacuasico-anatolica, e quindi le lingue anatoliche ne sarebbero una derivazione diretta, i gruppi parlanti questo proto-indoeuropeo, oltre che nella zona del Caucaso e dell'Anatolia si sarebbero poi mossi (attorno al 7000 a.c.) verso le pianure attorno al Mar Nero, dove si sarebbero creolizzati con popolazioni delle steppe (probabilmente parlanti lingue affini ad un proto altaico) e da questa creolizzazione deriverebbero tutte le altre lingue indoeuropee.\nIl documento piu antico in lingua ittita giunto fino a noi \u00e8 il Proclama di Anitta. Esso \u00e8 anche l'attestazione piu antica pervenutaci in una lingua indoeuropea in assoluto, oltre che la piu antica testimonianza del gruppo anatolico della succitata famiglia.\nEstinzione.\nL'ellenizzazione dell'Anatolia cominci\u00f2 molto presto, intorno al XV secolo a.C. nacquero le prime colonie greche in Asia Minore come Mileto o Rodi. Gi\u00e0 alla fine dell'et\u00e0 del bronzo, inoltre, molte popolazioni indoeuropee di altri gruppi linguistici balcanici (ad esempio il frigio e il palfagone) si erano trasferite in Anatolia. Contemporaneamente popolazioni armene e indo-iraniche (gi\u00e0 attestate nella regione dall'et\u00e0 del bronzo, come i Mitani) guadagnarono ulteriore spazio. In seguito il processo ebbe una forte accelerazione dopo che la regione venne conquistata da Alessandro Magno, e per questo, si ritiene generalmente, che al I secolo a.C. tutte le lingue anatoliche si fossero ormai estinte. Ci\u00f2 rende l'anatolico il primo gruppo linguistico della famiglia Indoeuropea a noi noto ad essersi estinto, dato che il successivo gruppo, quello tocario, si estinse intorno all'VIII secolo d.C. Questo per\u00f2 non necessariamente corrisponde alla realt\u00e0, gli Isauri sono una popolazione semi-barbarica e turbolenta, vissuta sotto il governo romano nella zona della Licia nord-orientale e a sud della cappadocia, in aree montuose, non conosciamo la loro lingua, ma la maggior parte dei nomi isauri conosciuti \u00e8 di tipo anatolico, quando non addirittura derivabile dal luvio. Gli isauri furono comunque un gruppo etnico riconoscibile al'interno del impero bizantino (e biasimato per rozzezza e stato quasi \"barbarico\" dai cronisti) ancora nel IX secolo dopo cristo.\nSuddivisioni.\nIl gruppo delle lingue anatoliche comprende: \nCaratteristiche.\nLa lingua ittita sembra esibire una morfologia pi\u00f9 semplice delle altre lingue indoeuropee antiche. La questione \u00e8 stata a lungo se il ramo anatolico si fosse separato dall'indoeuropeo comune prima che quest'ultimo sviluppasse le caratteristiche morfologiche tipiche delle lingue antiche, oppure se l'anatolico comune avesse pesantemente innovato le proprie caratteristiche. \nOggi si ritiene che l'anatolico abbia sviluppato varie innovazioni e perso alcune caratteristiche, mentre abbia mantenuto alcune caratteristiche molto arcaiche del proto-indoeuropeo. Infatti l'ittita non ha il classico sistema dei generi tipico delle lingue indoeuropee basato sull'opposizione \"maschile-femminile-neutro\", ma un sistema molto probabilmente pi\u00f9 arcaico \"genere comune - neutro\", interpretabile anche come un'opposizione \"animato - inanimato\".\nGrazie alla decifrazione, avvenuta nel XX secolo, delle lingue anatoliche si sono potuto validare alcune ipotesi relative all'evoluzione del protoindoeuropeo formulate da diversi linguisti alla fine del XIX secolo, in particolare l'analisi strutturale proposta da Ferdinand de Saussure.\nVocabolario comparativo.\n\u00b9 = Vezzeggiativo."}
{"id": "665889", "revid": "14480", "url": "https://it.wikipedia.org/wiki?curid=665889", "title": "Banco del mutuo soccorso", "text": ""}
{"id": "665917", "revid": "104216", "url": "https://it.wikipedia.org/wiki?curid=665917", "title": "Distribuzione degenere", "text": "In teoria della probabilit\u00e0 una distribuzione degenere \u00e8 una distribuzione di probabilit\u00e0 concentrata in un unico valore formula_1.\nUna variabile aleatoria formula_2 con distribuzione degenere \u00e8 una costante formula_3."}
{"id": "665922", "revid": "92723", "url": "https://it.wikipedia.org/wiki?curid=665922", "title": "Chiesa di Sant'Agata al Carcere", "text": "La chiesa di Sant'Agata al Carcere \u00e8 sita a Catania in piazza Santo Carcere, nel quartiere San Biagio della Calcarella o Anfiteatro romano di Catania.\nStoria.\nLa chiesa costituisce un complesso di notevole interesse, con una stratificazione storica che conserva parti della cinta muraria greca (VI sec. a.C.), strutture monumentali di et\u00e0 romana (II sec. d.C.) e che a partire dall'alto medioevo diventa luogo centrale del culto di sant'Agata, che secondo la tradizione qui venne tenuta prigioniera.\nEpoca Aragonese.\nI luoghi erano annessi alla primitiva cattedrale di Sant'Agata la Vetere. Solo a partire dal XV secolo gli ambienti furono inglobati nella struttura di una prima chiesa, poi ricostruita ed ampliata in seguito al terremoto del 1693.\nEpoca Spagnola.\nDel complesso fanno parte anche parti residue delle mura della citt\u00e0, edificate in et\u00e0 aragonese e poi rafforzate da Carlo V nel XVI secolo. Delle fortificazioni documentate dall'ingegnere militare Tiburzio Spannocchi il complesso risulta inserito presso il Bastione di Sant'Agata La Vetere in seguito denominato Bastione del Santo Carcere.\nNel 1750 la facciata fu perfezionata nelle forme attuali, l'arcivescovo Pietro Galletti dispose il trasferimento del primitivo portale della cattedrale di Sant'Agata, che per 16 anni aveva anche abbellito la loggia, nella nuova collocazione.\nIl carcere negli Atti del Martirio.\nNegli Atti del Martirio di sant'Agata il carcere ritorna diverse volte, e sempre con un ruolo centrale nello svolgimento del racconto. Agata vi viene rinchiusa per la prima volta in seguito al suo rifiuto di sacrificare agli dei pagani e vi ritorna dopo il tentativo di \"rieducazione\" presso la casa della \"corrottissima\" matrona Afrodisia. Iniziato il processo e le torture, la giovane viene ricondotta in carcere dopo aver subito il martirio dei seni, e qui riceve l'apparizione di San Pietro che la guarisce da tutte le sue ferite.\nInfine, dopo l'ultimo martirio della fornace, Agata viene nuovamente ricondotta in carcere e qui spira dopo aver elevato un'ultima preghiera, il 5 febbraio 251.\nDescrizione.\nSecondo la tradizione, attorno a quello che veniva venerato come il carcere di sant'Agata, sorse intorno all'VIII secolo d. C. una piccola cappella dedicata a san Pietro. In mancanza di qualsiasi conferma sull'esistenza e la collocazione di questo primo luogo di culto, sappiamo invece con certezza che nel XV secolo, su commissione della famiglia Guerrera fu edificata la prima chiesa. Questa aveva ingresso a sud, e le sue strutture sono ancora leggibili nel presbiterio della chiesa attuale, caratterizzato da una campata a crociera gotica sostenuto da quattro colonne angolari con capitelli corinzi.\nIn seguito al terremoto del 1693, su progetto dell'architetto Francesco Battaglia, la chiesa fu ingrandita aggiungendo la navata e l'ingresso fu spostato ad est. La nuova facciata, di un barocco misurato ed elegante, fu impreziosita a partire dal 1762 dall'antico portale romanico proveniente dalla distrutta Cattedrale.\nIl portale, proveniente dalla cattedrale normanna di Catania, presenta una decorazione scultorea principalmente di tipo anglo-normanno, venne realizzato in marmo bianco con arco a tutto sesto ed \u00e8 retto da sei colonnine decorate in tre modi diversi (rispettivamente dall'esterno verso l'interno a scacchiera, a spina di pesce e a losanghe), il cui motivo si ripete lungo le strombature dell'arco stesso, e da due pilastrini che fungono da stipiti su cui sono figure e simbologie bibliche, animali reali o immaginari, intrecciati tra loro da una modanatura a motivo floreale.\nOpere d'arte e devozione.\nTra le opere d'arte custodite all'interno della chiesa, la pi\u00f9 preziosa \u00e8 senza dubbio la pala d'altare che rappresenta \"Sant'Agata condotta al martirio\", olio su tavola, opera di Bernardino Niger autografa con la dicitura \"Bernardinus Niger grecus faciebat 1588\".\nSulla parete destra del presbiterio, accanto all'ingresso del carcere, una grata conserva le orme di sant'Agata che secondo la tradizione rimasero impresse nella pietra lavica mentre la giovane veniva ricondotta in carcere dopo il martirio.\nNella chiesa \u00e8 conservata anche una parte della cassa con cui le reliquie furono riportate a Catania da Costantinopoli nel 1126 dai soldati Goselmo e Gisliberto, dopo che le stesse erano state trafugate nel 1040 dal generale bizantino Giorgio Maniace.\nI dati archeologici.\nSulla destra del presbiterio, una piccola porta d\u00e0 accesso a quello che la tradizione considera da sempre il carcere di sant'Agata.\nLe recenti indagini archeologiche hanno confermato la datazione all'et\u00e0 romana imperiale di questo ambiente, anche se tuttavia sembra improbabile si trattasse effettivamente di un carcere. L'analisi della struttura, anche in relazione ai grandi nicchioni che si aprono sul fronte e ad un mosaico pavimentale ritrovato nella parte superiore, farebbe piuttosto pensare che possa trattarsi di una sepoltura monumentale oppure della favissa di un tempio su podio, forse legato al culto imperiale.\nLa vicinanza dell'anfiteatro da un lato e dall'altro la connessione con le altre strutture ritrovate sotto la vicina chiesa di Sant'Agata la Vetere fanno pensare ad un unico complesso con una funzione pubblica e dalla forte valenza scenografica, nel punto in cui cominciava il declivio della collina di Montevergine.\nConfraternita del Santo Carcere.\nConfraternita del Santo Carcere, sodalizio attestato presso il tempio."}
{"id": "665923", "revid": "2229760", "url": "https://it.wikipedia.org/wiki?curid=665923", "title": "Il figlio di Chucky", "text": "Il figlio di Chucky (\"Seed of Chucky\") \u00e8 un film del 2004 diretto da Don Mancini.\nTrama.\nSei anni dopo (2004) gli eventi del film precedente, il figlio delle bambole assassine Chucky e Tiffany, vive una vita da fenomeno da baraccone sfruttato da Psychs, che lo cattur\u00f2 da neonato conducendolo in Inghilterra, dove si guadagna da vivere spacciandosi per un ventriloquo esperto. Dietro le quinte\u00a0il bambolotto col nome Faccia Di Merda, dal nome che gli ha dato Psychs, \u00e8 tenuto rinchiuso in una gabbia come un animale e ha ricorrenti incubi nei quali uccide la gente. Quando alla\u00a0televisione realizza\u00a0che i suoi genitori (dove scopre di essere il loro figlio dal polso di Chucky dov'\u00e8 c'\u00e8 scritto Made in Japan, dove lo stesso bambolotto ha la stessa scritta)\u00a0sono i protagonisti\u00a0di un\u00a0film di Hollywood chiamato\u00a0\"Chucky sull'orlo della follia\", basato sugli omicidi legati alle due bambole,\u00a0il bambolotto\u00a0riesce a liberarsi da Psychs e a raggiungere Hollywood per ricongiungersi alla sua vera famiglia.\nLe bambole di Chucky e Tiffany sono state tramutate in animatronici per il loro film.\nIl loro figlio\u00a0li trova nella sala prove e riesce a riportarli in vita con il \"Cuore di Damballa\", che lo aveva con s\u00e9 dal cimitero del New Jersey. Chucky \u00e8 incredulo nell'apprendere di avere un figlio, mentre Tiffany ci si affeziona subito. Quando Chucky e Tiffany uccidono un tecnico degli effetti speciali decapitandolo con un filo metallico,\u00a0il loro figlio\u00a0rimane turbato dalla loro natura assassina.\nI due tuttavia non sanno se il loro figlio sia un maschio o una femmina, anche se \u00e8 maschio per via della mancanza di genitali maschili (essendo un bambolotto di plastica), Chucky gli d\u00e0 il nome di Glen e Tiffany il nome di Glenda. \nNel frattempo si intrufolano nella limousine di Jennifer Tilly che interpreta il personaggio di Tiffany nel film che stanno girando. \nPer possedere dei nuovi corpi umani, Tiffany pianifica di trasferire la sua anima nel corpo di Jennifer Tilly , mentre Chucky prender\u00e0 il corpo del suo compagno, il rapper Redman, che \u00e8 stato invitato dall'attrice per sedurlo sessualmente per avere il ruolo del suo film della Vergine Maria. Le bambole riescono a raggiungere l'abitazione dell'attrice e si nascondono nella soffitta.\nL\u00ec Glen/Glenda fa\u00a0loro\u00a0notare che la violenza non \u00e8 la risposta giusta. Le sue parole fanno sul momento ragionare Tiffany, la quale, guidata dal suo istinto materno, li promette di smettere di uccidere forzando anche Chucky a prometterlo, che per\u00f2 incrocia le dita.\nQuella sera Chucky e Tiffany stordiscono Jennifer e Redman. Decidono poi di far avere a Jennifer un bambino\u00a0in modo di trasferire l'anima del loro figlio, Chucky si masturba e Tiffany inietta il suo sperma in Jennifer usando una pompetta per carni. Desideroso di mietere vittime, Chucky porta Glen/Glenda\u00a0a fare un giro, uccidendo Britney Spears facendo schiantare la sua macchina in un burrone dove esplode.\nIn seguito vuole attaccare un paparazzo, Pete Peters, che Glen/Glenda lo uccide accidentalmente rovesciandogli addosso dell'acido. Fiero di lui, Chucky decide di scattare una foto ricordo con il cadavere di Peters e il figlio tormentato dai sensi di colpa.\nJennifer scopre di essere incinta e, per via della magia nera\u00a0voodoo, Tiffany \u00e8 convinta che la sua voglia omicida sia come una dipendenza e intraprende un corso dal telefono\u00a0per \"curarsi\" allo scopo di diventare una madre esemplare, fallendo e ritrovandosi a uccidere Redman squartandogli le budella perch\u00e9 sdegnata dal suo comportamento, (nel negare il ruolo a Tiffany perch\u00e9 era incinta), viene\u00a0per\u00f2 scoperta da Glen. La mattina dopo Chucky attacca Jennifer\u00a0e\u00a0assieme a Tiffany la lega al suo letto.\nLa sera stessa\u00a0Chucky\u00a0scopre il corpo di Redman e la rinfaccia che\u00a0non\u00a0\u00e8\u00a0riuscita a mantenere la sua stessa promessa. Per rimpiazzarlo,\u00a0Tiffany\u00a0decide di fargli possedere il corpo di Stan, l'autista di Jennifer innamorato di lei. Il rito viene interrotto da Joan, l'assistente amica\u00a0di Jennifer, che viene uccisa brutalmente da Chucky, bruciandola con una vampata di fuoco causata\u00a0da una lacca. Chucky credendo che fosse Tiffany le dice di non essere triste e confessa che ha ucciso tre paparazzi, ma scopre che era\u00a0Glen/Glenda, che adesso ha sviluppato una personalit\u00e0 omicida quando \u00e8 nei panni di\u00a0una femmina.\nTiffany scioccata, gli tira uno schiaffo per farlo tornare in s\u00e9, Glen/Glenda riemerge, pieno di vergogna e orripilato da ci\u00f2 che ha fatto.\nQuando Jennifer partorisce, dando alla luce due gemelli con sessi opposti, Chucky, esasperato dai troppi avvenimenti burrascosi accaduti in quei giorni davanti a lui, ha un ripensamento e sceglie di rinunciare a diventare umano accettando di essere la bambola assassina vivente, che egli ritiene pi\u00f9 vantaggioso dell'essere un umano. Tiffany, sdegnata, lascia Chucky in tronco prendendo le distanze dalle sue azioni e decide di portar via con s\u00e9 Glen/Glenda.\nProfondamente\u00a0ferito e fuori di s\u00e9 dalla rabbia, Chucky tenta di uccidere\u00a0Tiffany ma Stan si sacrifica ponendosi a scudo\u00a0con il proprio corpo e cerca di\u00a0confessarle\u00a0il suo amore,\u00a0ma non ci riesce e\u00a0muore.\u00a0La\u00a0polizia\u00a0irrompe\u00a0nella\u00a0casa\u00a0(a\u00a0causa\u00a0dell'allarme\u00a0silenzioso, causato\u00a0da\u00a0Joan,\u00a0mentre entrava\u00a0nella casa dell'attrice)\u00a0e le bambole si defilano. Jennifer viene condotta in ospedale, dove Tiffany la raggiunge e la droga per trasferire la sua anima con il Cuore di Damballa. Tuttavia viene interrotta da Chucky, che irrompe nella sala con un'ascia e\u00a0colpisce mortalmente Tiffany\u00a0alla fronte. Glen/Glenda\u00a0combatte il padre a colpi di arti marziali e Tiffany, che si \u00e8 risvegliata nel corpo di Jennifer in quanto il rito ha avuto successo, gli passa l'ascia con la quale lo\u00a0fa furiosamente a pezzi per vendicare la madre e dice al padre di essere un maschio.\nChucky \u00e8 orgoglioso di lui mentre lo uccide e infine Glen\u00a0lo decapita.\nCinque anni dopo (2009), l'anima di\u00a0Glen\u00a0si sdoppia finendo\u00a0la\u00a0sua anima buona\u00a0nel corpo del maschio e la sua anima malvagia in quello\u00a0di Glenda. Tiffany, nel corpo di Jennifer, uccide la bambinaia dei figli con la sua bambola, colpendola in testa\u00a0quando questa si lamenta del comportamento\u00a0di Glenda. Durante il suo compleanno, Glen riceve un pacco regalo contenente un braccio mozzato di Chucky, che improvvisamente si anima e lo afferra al collo.\nProduzione.\nRiprese.\nQuesta volta \u00e8 Los Angeles la cittadina protagonista del quinto capitolo de \"La bambola assassina\"; parte delle riprese vennero realizzate anche in Romania, presso il \"Castel Film Studios\" di Bucarest.\nSequel.\n\"Il figlio di Chucky\" ha avuto tre sequel:\nDVD.\nA partire dal 7 giugno 2005, come per i precedenti episodi, \u00e8 disponibile on-line e in tutti i negozi il DVD de \"Il figlio di Chucky\":"}
{"id": "665940", "revid": "125412194", "url": "https://it.wikipedia.org/wiki?curid=665940", "title": "Arthur Evans", "text": "Biografia.\nArthur Evans scav\u00f2 a Creta dove scopr\u00ec le rovine dell'antico palazzo di Cnosso, eretto dalla popolazione che egli stesso defin\u00ec minoica, dal mitologico re cretese Minosse. Il tipo di restauro che port\u00f2 avanti \u00e8 di tipo romantico e non conservativo-scientifico. A questo fatto dobbiamo imputare la ricostruzione di ampie parti del palazzo stesso sulla base della sua interpretazione personale, usando dei materiali estranei ai metodi di costruzione degli antichi cretesi, per aiutare i visitatori a \"leggere\" il sito.\nPubblic\u00f2 in quattro volumi \"Il palazzo di Minosse a Cnosso\" (1921 al 1935), un classico dell'archeologia.\nFu presidente della \"Royal Numismatic Society\" dal 1914 al 1919. La sua attivit\u00e0 di numismatico fu premiata nel 1902 con l'assegnazione della medaglia della Royal Numismatic Society.\nScavi di Cnosso.\nArthur Evans inizi\u00f2 a scavare su una collina chiamata \"tou tseleve he (kephalah)\", \"il promontorio del condottiero\", a circa 5\u00a0km dalla costa settentrionale di Creta, il 23 marzo del 1900. Due magazzini erano gi\u00e0 stati scoperti da Minos Kalokairinos nel 1878, ma gli scavi vennero fermati dai proprietari.\nNel frattempo i cittadini della zona avevano riportato alla luce monete e sigilli con iscrizioni misteriose. Questi attirarono l'attenzione di Evans, sovrintendente dell'Ashmolean Museum di Oxford, dal 1884 al 1908. Si sparse cos\u00ec la voce che il luogo fosse il sito dell'antica citt\u00e0 di Cnosso.\nEvans esamin\u00f2 il sito il 19 marzo 1894. Dopo che nel 1898 Creta divenne indipendente dalla Turchia, nel 1899 Evans compr\u00f2 la terra con i suoi risparmi (la sua famiglia possedeva una fabbrica nella Britannia industriale) e decise di preparare gli scavi. Nelle prime due settimane egli scopr\u00ec delle tavolette su cui erano incisi dei simboli; tavolette a cui diede il nome di \"geroglifico\", facendo un'analogia, per altro indebita, con il geroglifico egiziano (riteneva infatti che il sistema scrittorio fosse lo stesso), geroglifico cretese che noi collochiamo a livello del 1900 a.C. \nAttaccando il sito con delle squadre di centinaia di sterratori, Evans scopr\u00ec la maggior parte dei 24.000 m2 del sito nel giro di 6 stagioni. Nel 1905 battezz\u00f2 la civilt\u00e0, le cui tracce furono trovate col\u00e0, \"minoica\", in riferimento al leggendario re Minosse, creando una dettagliata cronologia delle fasi seriali degli stili di ceramica nella Creta minoica, basandosi su ci\u00f2 che trovava a Cnosso. Successivamente si interess\u00f2 egli stesso al restauro, secondo criteri non conservativi ma ispirati alla coeva architettura revivalista. Continu\u00f2 cos\u00ec a scavare l\u00e0 e a restaurare altrove fino al 1935.\nEvans venne insignito cavaliere nel 1911 per il suo lavoro, diventando \"Sir\", non essendolo precedentemente. Alla morte di Evans nel 1941, la Scuola Britannica di Archeologia si assunse la responsabilit\u00e0 per gli scavi; successivamente la propriet\u00e0 fin\u00ec nelle mani del governo greco, che trattenne i diritti di scavo.\nIpotesi e scoperta della scrittura minoica.\nAnalizzando la ricchezza e la produzione artistica Minoica, in assenza di risorse naturali quali miniere d'oro o argento, Evans ipotizz\u00f2 l'esistenza di un sistema economico specializzato e molto ben organizzato. La conclusione a cui arriv\u00f2 fu quella della necessit\u00e0 di una forma di scrittura, di cui cerc\u00f2 le tracce, nonostante nessuna iscrizione fosse stata fino a quel momento rinvenuta.\nNel 1900, alla fine del dominio turco sull'isola di Creta, esegu\u00ec degli scavi nel sito archeologico di Cnosso (il pi\u00f9 importante sito dell'isola), e il 30 marzo di quello stesso anno, una settimana dopo l'inizio delle ricerche, ritrov\u00f2 le prime tavolette scritte.\nPer mezzo dell'analisi delle molte tavolette rinvenute, Evans riusc\u00ec a distinguere tre fasi distinte nella storia della scrittura minoica:"}
{"id": "665944", "revid": "400694", "url": "https://it.wikipedia.org/wiki?curid=665944", "title": "Tommie Smith", "text": "Oltre che per le sue eccellenti prestazioni sportive, Tommie Smith \u00e8 famoso per il clamoroso gesto di protesta, insieme al compagno John Carlos, contro la discriminazione razziale nella cerimonia di premiazione dei 200 metri a Citt\u00e0 del Messico.\nBiografia.\nTommie Smith, soprannominato in seguito \"The Jet\", inizi\u00f2 ad imporsi nel 1967 vincendo il titolo universitario sulle 220 iarde (201,17 m) e quindi il campionato americano AAU sulla stessa distanza.\nSi conferm\u00f2 campione AAU sui 200 m l'anno seguente, guadagnandosi la selezione per la squadra olimpica e stabilendo con 20\" netti il nuovo record mondiale. In precedenza, Smith aveva fatto registrare altri due primati mondiali: correndo l'inconsueta distanza delle 220 iarde in linea retta aveva fatto fermare i cronometri sul tempo di 19\"5; inoltre, in una delle sue rare prestazioni sui 400 metri piani, aveva battuto il futuro campione olimpico Lee Evans, stabilendo il nuovo record mondiale con il tempo di 44\"5.\nNel 1968 vinse la medaglia d'oro sui 200 m nella finale olimpica di Citt\u00e0 del Messico con il tempo di 19\"83, primo uomo al mondo a scendere sotto il limite dei 20 secondi, precedendo l'australiano Peter Norman e il connazionale John Carlos. Il suo record mondiale sarebbe rimasto imbattuto per 11 anni, finch\u00e9 nel 1979 Pietro Mennea conquist\u00f2, sempre a Citt\u00e0 del Messico, il nuovo record, con il tempo di 19\"72 (che a sua volta rimase imbattuto per 17 anni fino al 1996).\nDurante la cerimonia di premiazione, Smith e Carlos diedero vita a quella che probabilmente \u00e8 ricordata come la pi\u00f9 famosa protesta della storia dei Giochi olimpici: salirono sul podio scalzi e ascoltarono il loro inno nazionale chinando il capo e sollevando un pugno con un guanto nero, a sostegno del movimento denominato \"Olympic Project for Human Rights\" (Progetto olimpico per i diritti umani) e, pi\u00f9 in generale, del potere nero.\nIl gesto dest\u00f2 grande scalpore. Molti, a cominciare da Avery Brundage, a quel tempo presidente del CIO, lo considerarono fuori luogo ritenendo che la politica dovesse rimanere estranea ai Giochi olimpici. Molti lo deprecarono, ritenendo che avrebbe messo in cattiva luce l'intera rappresentativa statunitense e recato danno alla nazione americana. Altri, invece, espressero solidariet\u00e0 ai due atleti, encomiando il loro coraggio. Da segnalare che anche il secondo classificato, l'australiano Peter Norman, al momento della premiazione indoss\u00f2 il distintivo dell\"'Olympic Project for Human Rights\" e per questo gesto sarebbe stato discriminato in patria negli anni successivi.\nPer decisione dello stesso Brundage, Smith e Carlos furono sospesi dalla squadra statunitense con effetto immediato ed espulsi dal villaggio olimpico. Tornati in patria, i due atleti subirono altre ritorsioni, dovettero abbandonare la loro carriera di duecentisti e ricevettero numerose minacce di morte.\nSmith prosegu\u00ec la sua carriera agonistica nel football americano, giocando per tre stagioni con i Cincinnati Bengals, per poi tornare all'atletica in veste di allenatore.\nRiconoscimenti.\nNel 1978 \u00e8 stato introdotto nella National Track &amp; Field Hall of Fame e nel 1999 ha ricevuto il premio \"Sportsman of the Millennium\".\nNel 2005, nel campus della \"San Jose State University\", \u00e8 stata eretta una statua raffigurante Smith e Carlos durante la famosa cerimonia di premiazione olimpica.\nIl 23 settembre 2019 il Comitato Olimpico degli Stati Uniti annuncia che il 1\u00ba novembre, con cerimonia a Colorado Springs, Tommie Smith sar\u00e0 introdotto nella Hall of Fame dello sport statunitense, assieme a John Carlos."}
{"id": "665945", "revid": "228587", "url": "https://it.wikipedia.org/wiki?curid=665945", "title": "Pleasantville (disambigua)", "text": ""}
{"id": "665946", "revid": "34928", "url": "https://it.wikipedia.org/wiki?curid=665946", "title": "Ramo anatolico", "text": ""}
{"id": "665964", "revid": "767487", "url": "https://it.wikipedia.org/wiki?curid=665964", "title": "Comportamento sessuale situazionale", "text": "Il comportamento sessuale situazionale \u00e8 una condotta sessuale caratterizzata da \"discontinuit\u00e0\", \"occasionalit\u00e0\", \"sporadicit\u00e0\" rispetto a ci\u00f2 che \u00e8 usuale per quella persona (o da ci\u00f2 che quella persona normalmente esibisce) dovuto all'ambiente sociale che permette, incoraggia o obbliga quegli atti.\nVa ricordato che un comportamento sessuale non va confuso con l'orientamento sessuale, che \u00e8 invece caratterizzato dalla \"costanza\", dalla \"reiterazione\" e dalla \"persistenza\" nel tempo.\nPer esempio, persone che viaggiano oltreoceano non possono avere sesso con prostitute nei loro paesi, ma lo fanno quando visitano altri paesi, dove tali attivit\u00e0 sono legali o ignorate dalle autorit\u00e0. Contrariamente, per coloro la cui tendenza sessuale primaria \u00e8 la pedofilia, visitando paesi stranieri dove il sesso coi minori pu\u00f2 essere facilmente praticato, tale attivit\u00e0 non \u00e8 considerata un comportamento sessuale situazionale.\nAltri esempi sono le persone in prigione, i militari, collegi a sessi separati, isole deserte o altre comunit\u00e0 di segregazione sessuale, dove i membri spesso assumono comportamenti omosessuali ma si identificano come eterosessuali in altre circostanze.\nMolte persone cambiano il loro comportamento sessuale al cambiare della situazione. Per esempio, uomini e donne all'universit\u00e0 possono praticare la bisessualit\u00e0 solo in quell'ambiente. Esperimenti di questo tipo sono molto comuni tra adolescenti, sia maschi che femmine. Comuni termini per tale tendenza includono \"eteroflessibilit\u00e0\", \"BUG\" (Bisexual Until Graduation = Bisessuale fino alla laurea), o \"LUG\" (Lesbian Until Graduation = Lesbica fino alla laurea)."}
{"id": "665971", "revid": "767487", "url": "https://it.wikipedia.org/wiki?curid=665971", "title": "Tempo effemeride", "text": "Il tempo effemeride (TE) detto anche tempo delle effemeridi, \u00e8 un'obsoleta scala temporale usata per le effemeridi dei corpi celesti, in particolare quelli del sistema solare. A volte lo si confonde con il tempo universale (UT) che \u00e8 una scala temporale basata sulla rotazione terrestre attorno al proprio asse, ma sono diversi in quanto differiscono di una quantit\u00e0 variabile detta \u0394T (delta T). Nel 1976, l'Unione Astronomica Internazionale (IAU) ha sostituito il tempo effemeride con il tempo dinamico terrestre (TDT) e il tempo dinamico baricentrico (TDB). Il tempo dinamico terrestre \u00e8 stato poi rinominato tempo terrestre (TT) nel 1991.\nUsando le effemeridi basate sul moto apparente del Sole di Simon Newcomb (1898), il secondo, nel Sistema Internazionale, era stato definito nel 1960 come:\nNel 1955 divennero operativi gli orologi atomici al cesio e ci si accorse subito che la rotazione terrestre era irregolare; questo causa un allungamento del tempo rispetto alle scala temporale, ad esempio la lunghezza del giorno varia durante l'anno. Infatti, osservando la posizione dei corpi celesti si osserv\u00f2 che questi non si trovavano dove era previsto. Questo ha confermato l'inidoneit\u00e0 del secondo solare medio (effemeride) per la misura del tempo. Dopo tre anni di confronto con il ciclo lunare, fu stabilito che il secondo effemeride corrisponde a 9.192.631.770 periodi della radiazione del cesio. Nel 1967 la lunghezza del secondo SI fu ridefinito, in termini di periodi del cesio, per essere uguale al secondo effemeride fino al 1984.\nPoich\u00e9 la base teorica per il tempo effemeride \u00e8 interamente non-relativistica, nel 1976 l'Unione Astronomica Internazionale decise che dal 1984 il tempo effemeride fosse sostituito da due scale temporali relativistiche: il tempo dinamico baricentrico e il tempo dinamico terrestre. Per gli usi che non richiedono un'elevata precisione si pu\u00f2 assumere che la lunghezza del secondo nelle tre scale sia all'incirca uguale.\nLa differenza fra il tempo effemeride e il tempo universale \u00e8 chiamata \u0394T, una quantit\u00e0 di tempo che varia continuamente e con irregolarit\u00e0; tuttavia la tendenza generale a lungo termine \u00e8 di tipo parabolico, diminuendo dal passato fino al XIX secolo. Poi dal 1902 cominci\u00f2 ad aumentare di circa 1 secondo o poco pi\u00f9 l'anno ma talvolta anche di quantit\u00e0 inferiori, nell'ordine di 0,1 - 0,2 secondi sempre per anno. Quando la differenza fra il tempo universale e il tempo effemeridi si approssima a 0,7 secondi in valore assoluto, gli istituti di metrologia inseriscono 1 secondo detto secondo intercalare nei segnali orari radiotrasmessi. Il tempo atomico internazionale (TAI) \u00e8 stato regolato in modo da coincidere con UT2 il 1\u00ba gennaio 1958 alle ore 00:00:00. In quel momento \u0394T (qui inteso come TE - TAI) era di circa 32,18 secondi. La differenza fra il tempo terrestre (TT) e il tempo atomico fu definito in seguito come:\ncio\u00e8\nQuesta differenza pu\u00f2 essere assunta come costante."}
{"id": "665974", "revid": "767487", "url": "https://it.wikipedia.org/wiki?curid=665974", "title": "Luvi", "text": "I Luvi furono un popolo indoeuropeo del ramo anatolico, caratterizzato dall'uso della lingua luvia e storicamente stanziato nella parte centro-meridionale dell'Anatolia (II millennio a.C.).\nDopo la caduta dell'Impero ittita la parte orientale del regno ritorn\u00f2 a essere frammentato in numerose citt\u00e0-Stato e principati indipendenti, noti soprattutto grazie a fonti assire: Kummuhi (Commagene in epoca classica), Milid (Militene), Tabal (Tubal nella Bibbia), Tiantis sul Tauro. Queste citt\u00e0 raccolsero i profughi in fuga dal nucleo dell'Impero ittita dopo che questi cadde, a opera dei Popoli del Mare e dei Frigi, nel XII secolo a.C.; i nomi dei sovrani che sono stati tramandati fino a noi (Sapalulme, Katuzili, Mutallu, Lubarna) attestano una continuit\u00e0, per lo meno onomastica, con i sovrani ittiti.\nNelle varie citt\u00e0 luvie sono state rinvenute testimonianze scritte della loro lingua, il luvio, redatte in un'originale scrittura geroglifica, raro caso di scrittura elaborata autonomamente da un popolo indoeuropeo. Tale lingua \u00e8 attestata anche nella regione di Arzawa, da alcuni identificata con la Troia omerica nonostante Arzawa si collocasse piuttosto nell'Anatolia sud-orientale, anzich\u00e9 nella porzione nord-occidentale."}
{"id": "665975", "revid": "16066", "url": "https://it.wikipedia.org/wiki?curid=665975", "title": "Tempo Effemeride", "text": ""}
{"id": "665976", "revid": "1543377", "url": "https://it.wikipedia.org/wiki?curid=665976", "title": "Nazionale di calcio di Bermuda", "text": "La nazionale di calcio di Bermuda \u00e8 la rappresentativa calcistica dell'omonimo arcipelago nordamericano, posta sotto l'egida della Bermuda Football Association ed affiliata alla CONCACAF.\nSi \u00e8 qualificata alla CONCACAF Gold Cup del 2019, per la prima volta nella sua storia, dove \u00e8 stata eliminata al primo turno. \nIl miglior risultato raggiunto nell'ambito del ranking FIFA \u00e8 stata la 58\u00aa posizione, nel dicembre 1992, al momento della nascita di questa classifica; occupa attualmente la 168\u00aa posizione.\nRosa attuale.\nLista dei giocatori convocati per le sfide di qualificazione al Campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "665977", "revid": "22475", "url": "https://it.wikipedia.org/wiki?curid=665977", "title": "Lucky Strike", "text": "Lucky Strike \u00e8 una marca di sigarette americane, prodotte dalla British American Tobacco (BAT), spesso chiamate \"Luckies\" (fortunate).\nStoria.\nQuesta marca fu introdotta da R.A Patterson nel 1871 come tabacco da masticare e pi\u00f9 tardi come sigarette. Nel 1905 la compagnia fu acquistata dall'American Tobacco Company (ATC), e le Lucky Strike divennero la risposta alle sigarette Camel.\nNel 1917, la marca incominci\u00f2 a usare lo slogan \"It's Toasted\" (\u00e8 tostato) per informare i consumatori del metodo di lavorazione del tabacco, tostato appunto invece che essiccato al sole. Per questa differente lavorazione, le sigarette Lucky Strike hanno la fama di avere un aroma unico e caratteristico. Il messaggio \"L.S.M.F.T.\" (\"Lucky Strike means fine tobacco\" - \"Lucky Strike \u00e8 sinonimo di buon tabacco\") fu aggiunto sul pacchetto nello stesso anno.\nL'originale color verde scuro del pacchetto fu sostituito nel 1942 con il bianco. In una famosa campagna pubblicitaria che usava lo slogan \"Lucky Strike Green has gone to war\" - \"Il verde delle Lucky Strike \u00e8 andato in guerra\", la compagnia informava il motivo del cambio di colorazione, causato dal fatto che il rame usato per il color verde serviva per la seconda guerra mondiale. L'American Tobacco in realt\u00e0 usa il cromo per produrre l'inchiostro verde, e il rame per le finiture dorate. A ogni modo, molto probabilmente, il pacchetto bianco fu introdotto non per aiutare gli sforzi bellici, ma per il costo pi\u00f9 basso e la maggiore attrazione che questo nuovo tipo di pacchetto poteva avere per le fumatrici.\nNei primi anni sessanta, gli spot televisivi delle Lucky Strike usavano lo slogan musicale \"Lucky Strike separates the men from the boys... but not from the girls\" - \"Le Lucky Strike separano gli uomini dai ragazzi... ma non dalle ragazze\".\nAlla met\u00e0 degli anni sessanta furono introdotte le Luckies con filtro e negli spot (su giornali e TV) fu usato un nuovo slogan: \"Show me a filter cigarette that delivers the taste, and I'll eat my hat!\" - \"Mostrami una sigaretta con filtro che abbia un buon sapore e io manger\u00f2 il mio cappello!\" (in genere cantato in TV).\nNei giornali la pubblicit\u00e0 mostrava un fumatore che indossava un cappello, al quale mancava una parte morsicata.\nNel 1978 e 1994, prima i diritti di esportazione e poi quelli della vendita negli Stati Uniti furono acquistati dalla Brown &amp; Williamson.\nIl celebre logo delle Lucky Strike fu ideato dal designer Raymond Loewy, che cre\u00f2 anche loghi per Exxon, Shell e Coca Cola.\nLe Lucky Strike furono lo sponsor principale della Bar Honda (in parte di propriet\u00e0 della British American Tobacco) e della Honda Racing F1, fino a quando la BAT decise di lasciare la Formula 1 per via delle maggiori restrizioni causate dalle leggi contro la sponsorizzazione del tabacco. Furono anche lo sponsor del team ufficiale Suzuki nel motomondiale 500 quando alla guida vi era Kevin Schwantz nel Lucky Strike Suzuki Team.\nItalia.\nIn Italia le Lucky Strike sono vendute nelle confezioni \"Original Red\", \"Blue\" e dalla fine di settembre 2010 nella variante \"XT\". Il primo tipo contiene 10\u00a0mg di catrame, un tasso di nicotina pari a 0,8\u00a0mg e 10\u00a0mg di monossido di carbonio. Nel secondo i valori sono rispettivamente di 8, 0,7 e 8\u00a0mg.\nLa variante \"XT\" \u00e8 in formato pocket con pacchetto tutto nero e le sigarette sono leggermente slim. Contiene il tabacco delle \"Red\" ma con tostatura lenta, per un contenuto pari a 10\u00a0mg di catrame, 1 di nicotina e 8 di monossido di carbonio.\nLa variante \"Click &amp; Roll\" presenta una capsula a met\u00e0 del filtro che, se schiacciata, \"trasforma\" il sapore della sigaretta facendole acquisire il tipico gusto delle sigarette al mentolo.\nDal marzo 2012 sono commercializzate le nuovi varianti denominate \"Gusto Autentico\", sigarette con i medesimi valori delle controparti \"rossa \"e\" blu\" ma senza additivi durante la lavorazione del tabacco.\nSotto forma di trinciati Roll-Your-Own, sono venduti:\nLe Lucky Strike nella cultura.\nAttorno alle Lucky Strike si sono create ben tre leggende metropolitane. La prima afferma che il nome derivi dal fatto che in passato, ogni cento sigarette, una contenesse marijuana. Una variante di questa leggenda afferma che ci\u00f2 era vero solamente per i pacchetti riservati ai soldati americani durante la seconda guerra mondiale. Un'altra leggenda metropolitana dice che il pacchetto \u00e8 cambiato durante la seconda guerra mondiale, (bianco con un cerchio rosso) in onore al bombardamento americano sul Giappone, per via della similitudine con la bandiera del Giappone, esiste anche una leggenda metropolitana che fa risalire il nome \"Lucky Strike\" (Colpo Fortunato) a un incendio scoppiato all'interno di uno degli stabilimenti. Le fiamme, secondo questa leggenda, provocarono la tostatura del tabacco. Nella sua variante il nome e la particolare tostatura deriva da uno sciopero (\"strike\" in inglese) degli operai in una delle fabbriche.\nLe Luckies appaiono anche in molti videogiochi, serie televisive, cartoni animati e opere letterarie in genere. Ad esempio Solid Snake, protagonista dalla serie di videogiochi \"Metal Gear\", fuma Lucky Strike, sebbene il riferimento alla marca di sigarette viene rimosso a partire da \"\".\nRiguardo alle apparizioni del pacchetto bianco e rosso sul grande schermo va citata la locandina del film \"Pulp Fiction\" di Quentin Tarantino, in cui Uma Thurman, che nel film interpreta Mia Wallace, fuma una Lucky Strike. Nel film il personaggio di Mia fuma Red Apple, una marca fittizia di sigarette ideata dallo stesso Tarantino. Nel film \"Fino all'ultimo respiro\" di Jean-Luc Godard, il protagonista Michel va a trovare un'ex fidanzata, la quale sta componendo sul muro la scritta \"Pourquoi\" utilizzando pacchetti di Lucky Strike; la scritta non \u00e8 terminata poich\u00e9, come dice la ragazza, \"[...] adesso fumo le Muratti\". Il marchio Lucky Strike compare anche ne \"La nona porta\": il protagonista, interpretato da Johnny Depp, fuma sigarette di questa marca. Un pacchetto di Lucky Strike \u00e8 inoltre presente nella scena finale del film \"Gli intoccabili\", mentre nel film \"Un mondo perfetto\" di Clint Eastwood, Kevin Costner ne compra una stecca in uno spaccio. Nel film \"Le ali della libert\u00e0\" appaiono spesso le Lucky, introdotte clandestinamente da Red e usate come valuta tra i prigionieri di Shawshank. Nella pellicola \"Sleepers\" del 1996, il prete Roberto Carillo, interpretato da Robert De Niro acquista ben due pacchi di Lucky Strike. In televisione \u00e8 il detective Sonny Crockett (Don Johnson) di \"Miami Vice\", serie televisiva anni ottanta, a fumare Lucky Strike morbide, rigorosamente senza filtro. Nel 2007 la serie televisiva \"Mad Men\" ha utilizzato il marchio Lucky Strike e la sua storia per il primo episodio della prima stagione, oltre a far fumare ai protagonisti quasi esclusivamente Luckies.\nAnche nel film Turn\u00e9, di Gabriele Salvatores, il personaggio di Federico Lolli, interpretato da Fabrizio Bentivoglio, fuma Lucky Strike rosse, di cui si pu\u00f2 vedere il pacchetto in una delle scene iniziali, mentre l'uomo prepara le valigie per partire in Turn\u00e9. Un'ulteriore apparizione delle Lucky Strike pu\u00f2 essere trovata nel film \"Shutter Island\", il protagonista (Leonardo DiCaprio) fuma infatti Lucky Strike Rosse Morbide senza filtro; e nel film \"Grease\", in cui Danny (John Travolta) fuma Lucky Strike Rosse.\nAnche Ian Fleming mette nelle mani della sua creatura, James Bond, le Lucky Strike, nel corso del romanzo \"Vivi e lascia morire\". Anche nei paesi del Sol Levante le famose sigarette appaiono nella sigla di apertura dell'anime \"Cowboy Bebop\" e nei manga \"City Hunter\", \"Great Teacher Onizuka\" e \"Black Lagoon\".\nNella musica i riferimenti sono innumerevoli. Tra le canzoni che citano la marca di sigarette: \"Gli angeli\" di Vasco Rossi, \"Un kilo\" di Zucchero Fornaciari, \"Tu mi vedrai\" dei rappers Ted Bundy e Club Dogo e \"Reclame\" dei Baustelle. Inoltre nel videoclip di \"Amerika\" del gruppo tedesco Rammstein \u00e8 visibile un pacchetto indiano di Lucky Strike. "}
{"id": "665978", "revid": "287204", "url": "https://it.wikipedia.org/wiki?curid=665978", "title": "Tabernacolo della Quarquonia", "text": "Il tabernacolo della Quarquonia o della Quarconia \u00e8 un tabernacolo che si trova in via dei Cimatori, nella parte pi\u00f9 antica del centro storico di Firenze. Si trova all'angolo tra via dei Cimatori e via dei Cerchi, nello stesso isolato della torre dei Cerchi, davanti alla cosiddetta \"Loggia dei Cerchi\".\nPrende il nome dall'attiguo ospizio della Quarconia, fondato da Filippo Franci, dell'Ordine di San Filippo Neri come ricovero per orfani vagabondi.\nEntro una cornice in pietra serena contiene il dipinto ad affresco raffigurante la \"Madonna col Bambino con ai piedi san Filippo Neri con i monellini\" di Alessandro Gherardini (fine XVII secolo).\nIl tabernacolo, con la lampada in ferro battuto ad illuminare l'incrocio, segnalava la presenza della pia casa del Rifugio dei poveri fanciulli, fondata da Ippolito Francini e poi semplicemente detta pia casa dei Monellini, il primo orfanotrofio per la correzione dei minorenni in Italia."}
{"id": "665982", "revid": "287204", "url": "https://it.wikipedia.org/wiki?curid=665982", "title": "Otachi", "text": ""}
{"id": "665984", "revid": "287204", "url": "https://it.wikipedia.org/wiki?curid=665984", "title": "Ootachi", "text": ""}
{"id": "665985", "revid": "287204", "url": "https://it.wikipedia.org/wiki?curid=665985", "title": "Hoho", "text": ""}
{"id": "665986", "revid": "287204", "url": "https://it.wikipedia.org/wiki?curid=665986", "title": "Yorunozuku", "text": ""}
{"id": "665987", "revid": "287204", "url": "https://it.wikipedia.org/wiki?curid=665987", "title": "Rediba", "text": ""}
{"id": "665988", "revid": "287204", "url": "https://it.wikipedia.org/wiki?curid=665988", "title": "Redian", "text": ""}
{"id": "665989", "revid": "287204", "url": "https://it.wikipedia.org/wiki?curid=665989", "title": "Itomaru", "text": ""}
{"id": "665990", "revid": "287204", "url": "https://it.wikipedia.org/wiki?curid=665990", "title": "Chonchie", "text": ""}
{"id": "665991", "revid": "287204", "url": "https://it.wikipedia.org/wiki?curid=665991", "title": "Lantern", "text": ""}
{"id": "665995", "revid": "1305772", "url": "https://it.wikipedia.org/wiki?curid=665995", "title": "Luvio", "text": ""}
{"id": "665996", "revid": "1305772", "url": "https://it.wikipedia.org/wiki?curid=665996", "title": "Bisanzio Lupis", "text": "Fu autore di una \"Cronaca di Giovenazzo\", una storia della cittadina dalle origini fino ai XVI secolo che venne data alle stampe, tuttavia, solo nel 1880. \nL'opera per la quale viene ricordato ancora oggi \u00e8 una raccolta di poesie (\"Le Rime\"), pubblicata a Venezia nel 1517, che costituisce una delle prime edizioni cinquecentesche di letteratura pugliese, fornata da oltre 5.500 versi. A 44 anni divenne Sindaco di Giovinazzo per il partito dei nobili.\nGli \u00e8 intestata una strada del centro storico di Giovinazzo."}
{"id": "666001", "revid": "729019", "url": "https://it.wikipedia.org/wiki?curid=666001", "title": "Strada statale 613 Brindisi-Lecce", "text": "La strada statale 613 Brindisi-Lecce (SS 613) o superstrada Brindisi-Lecce \u00e8 una strada statale italiana il cui percorso si snoda interamente in Puglia. Presenta caratteristiche di superstrada e collega i due capoluoghi salentini Brindisi e Lecce con un tracciato di circa 34 chilometri.\nStoria.\nCostruita dalla Cassa del Mezzogiorno, venne istituita col decreto del Ministro dei lavori pubblici del 31 luglio 1970, mutuando il percorso dalla strada a scorrimento veloce Brindisi-Lecce, con i seguenti capisaldi d'itinerario: \"Brindisi - Lecce\".\nSegue parallelamente il destituito tracciato della SS16, che, nel suo percorso, collega Brindisi e Lecce attraversando i centri intermedi di San Pietro Vernotico, Squinzano e Trepuzzi. Questa pi\u00f9 recente arteria procede pi\u00f9 a est della Statale 16, servendo i tre suddetti comuni e, con pi\u00f9 facilit\u00e0, i centri di Torchiarolo e Surbo, nonch\u00e9 le marine adriatiche.\nPercorso.\nLa SS 613 si presenta come una superstrada a carreggiate separate da barriera New Jersey in cemento. In base al D.M. n\u00ba 6792 del 5/11/2001, il limite massimo di velocit\u00e0 \u00e8 di 110 chilometri orari e non vi possono circolare macchine agricole, velocipedi, motoveicoli di cilindrata inferiore ai 150\u00a0cm\u00b3 n\u00e9 pedoni. Successivamente il tratto Surbo sud-Lecce (km 32-34) ha subito un abbassamento del limite a 70 chilometri orari."}
{"id": "666005", "revid": "320578", "url": "https://it.wikipedia.org/wiki?curid=666005", "title": "SS613", "text": ""}
{"id": "666006", "revid": "59785", "url": "https://it.wikipedia.org/wiki?curid=666006", "title": "Giuseppe Lupis", "text": "Biografia.\nNato in Via Casino 57 (oggi Corso Vittorio Veneto) da Francesca Scrofani (1865) e dal professore della scuola tecnica Gaetano Lupis (1850) .\nLaureato in giurisprudenza, a seguito delle persecuzioni subite durante il Fascismo and\u00f2 esule negli Stati Uniti a Brooklyn con la moglie Lucy (o Lucia), ove entr\u00f2 a far parte della comunit\u00e0 degli antifascisti italiani, insieme al futuro Presidente della Repubblica, il socialdemocratico Giuseppe Saragat, fondando e dirigendo il mensile politico bilingue \"Il Mondo\" dal 1938 al 1946.\nNel dopoguerra fu eletto membro della Costituente e sette volte deputato e membro di numerosi governi, in qualit\u00e0 di sottosegretario o ministro.\nFu Presidente della Federazione Nazionale Stampa Italiana dal 21 gennaio 1955 al 30 aprile 1956.\nRicopr\u00ec dal 1954 fino alla sua morte la carica di direttore della \"Fondazione Figli degli Italiani all'Estero\".\nIl 1\u00ba settembre 1977 si rispos\u00f2 con Valeria Salvatori."}
{"id": "666007", "revid": "767487", "url": "https://it.wikipedia.org/wiki?curid=666007", "title": "Robert Cray", "text": "\u00c8 un musicista blues, leader della Robert Cray Band, attualmente composta da Robert Cray (chitarra e voce), Jim Pugh (tastiere), Tony Braunagel (Batteria) e Richard Cousins (basso).\nBiografia.\nPrimo dei cinque figli di Henry Cray e Maggie, tre maschi e due femmine.\nLa musica \u00e8 una passione che lo anima sin da piccolo, perch\u00e9 in casa \u00e8 cresciuto con Blues, Jazz, Gospel, Soul e Pop.\nQuando forma la prima band, chiamata \"One Way Street\", \u00e8 ancora studente; il 1973 segna una svolta decisiva per Robert Cray, perch\u00e9 si unisce alla Band di Albert Collins, dove ha modo di conoscere il suo bassista, Richard Cousins. \u00c8 insieme a lui che nel 1975 former\u00e0 la Robert Cray Band, con Peter Boe alle tastiere e David Olson alla batteria.\nNel 1978 il debutto, con il primo album \"Who's Been Talkin'\", che per\u00f2 viene pubblicato nel 1980, quando al posto di Peter Boe subentra Curtis Salgado.\nAll'inizio degli anni '80, la Robert Cray Band inizia a muoversi da Portland verso Seattle e San Francisco, cominciando a guadagnare le credenziali di successo attuali.\nNel 1983 nuovo cambio: al posto di Curtis Salgado c'\u00e8 Mike Vannice. \u00c8 l'anno in cui esce \"Bad Influence\", che si riferisce all'influenza sull'utilizzo dell'accordatura in Re minore di Robert Cray su \"influenza\" di Albert Collins. \u00c8 proprio l'omonimo brano che d\u00e0 il titolo all'album, che sar\u00e0 inserito da Eric Clapton in \"August\" del 1986 in una sua cover.\n\"False Accusation\" del 1985, che vede il ritorno di Peter Boe alle tastiere, vince il premio \"Migliore Album Blues\" dall'\"Association of Independent Record Distributors\".\nNel 1985 collabora con Albert Collins e Johnny Copeland nell'Album \"Showdown\", che vince un Grammy Award nella categoria \"Best Traditional Blues Recording\".\nNel 1986 uno degli album pi\u00f9 commercialmente conosciuti di Robert Cray: \"Strong Persuader\", che contiene la stupenda \"Right Next Door\"; in questo disco Cray inizia a manifestare quello che sar\u00e0 il suo stile definitivo, abbandonando il classico blues anni '40 e praticamente inventando il Blues moderno di cui tuttora \u00e8 considerato un maestro, tant'\u00e8 che vince il secondo Grammy Award nella categoria \"Best Contemporary Blues Recording\".\nNel 1988, \"Don't be afraid of the Dark\" vende oltre un milione di copie e sancisce il vero successo della Robert Cray Band con la vittoria del 3\u00ba Grammy Award nella medesima categoria precedente.\nNel 1990 \u00e8 la volta di \"Midnight Stroll\", con la Memphis Horn Orchestra e con l'arrivo nella Band di Jim Pugh alle tastiere e Kevin Hayes alla Batteria.\nNel 1992 con \"I was Warned\" inizia la collaborazione con la casa discografica \"Mercury\", che prosegue nel '93 con \"Shame + a sin\", nel 1995 con \"Some Rainy Morning\" (\u00e8 questo l'anno in cui si forma l'attuale Robert Cray Band: con Robert Cray chitarra e voce, Karl Sevareid al basso, Kevin Hayes alla batteria e Jim Pugh alle tastiere) e nel 1997 con \"Sweet Potato Pie\".\nVince il 4\u00ba Grammy Award nel 1996 con l'album \"SRV Shuffle\", tributo a Stevie Ray Vaughan, insieme ad Art Neville, B.B. King, Bonnie Raitt, Buddy Guy, Dr. John, Eric Clapton e Jimmie Vaughan, nella categoria \"Best Rock Instrumental Performance\".\n\u00c8 nel 1999, con \"Take Your shoes off\" che inizia la collaborazione con la \"Rykodisk\"; il cambiamento fa bene, tanto che con questo disco la Robert Cray Band vince il 5\u00ba Grammy Award, nella categoria \"Best Contemporary Blues Recording\".\nCon \"Heavy Picks\" del '99 e \"Shoulda Been Home\" del 2001 termina la collaborazione con la Rykodisk. Nel 2002 la raccolta \"The Millennium Collection\" e dal 2003, con \"Time Will Tell\", fino a \"Twenty\", uscito nel 2005, la nuova collaborazione con la \"Sanctuary Records\". Innumerevoli le partecipazioni di Cray con i pi\u00f9 illustri musicisti di fama mondiale, da John Lee Hooker a B.B. King, da Katie Webster a Kim Wilson a Tina Turner.\nDa tempo, \u00e8 preferito da Eric Clapton nelle aperture dei suoi concerti e numerose sono le sue uscite con Keb' Mo', con il quale ha partecipato ad un intero tour nel 2007.\nIl 10 febbraio 1990 ha sposato Sue Cray-Turner, direttore e produttore cinematografico, che ha prodotto l'ultimo video di Cray \"Twenty\", di chiaro stampo pacifista.\nAttualmente la Band \u00e8 composta da Robert Cray alla Chitarra, Tony Braunagel alla Batteria, Jim Pugh alle tastiere ed il ritorno di Richard Cousins al Basso, con il quale Robert ha iniziato nel 1974 fino al 1991.\nNel luglio del 2010 esce \"Cookin In Mobile\"; l'ultimo album \u00e8 \"Nothin but love\" del 2012. Nella tracklist \"I'm done cryin'\", ballata blues dedicata agli anni dell'attuale crisi e recessione in America con tanta gente che ha perso lavoro e casa."}
{"id": "666008", "revid": "110157", "url": "https://it.wikipedia.org/wiki?curid=666008", "title": "TinyOS", "text": "TinyOS \u00e8 un sistema operativo per i mote, i nodi delle reti wireless di sensori (wireless sensor network). \u00c8 sotto sviluppo da parte di un consorzio guidato dall'Universit\u00e0 della California, Berkeley, in collaborazione con Intel Research e nasce per far parte della tecnologia Smart Dust. TinyOS \u00e8 scritto nel linguaggio di programmazione NesC con il quale si evolve in simbiosi.\nModello di concorrenza.\nTinyOS \u00e8 un sistema operativo totalmente non bloccante e l'intero ciclo di vita del software in esecuzione \u00e8 di tipo event-driven. Ogni evento viene associato ad un interrupt che a sua volta \u00e8 legato ad una sezione di codice di tipo Asynchronous Code -AC-. Sezioni di tipo AC possono essere invocata solo dagli interrupt e di conseguenza queste routine (riconoscibili poich\u00e9 decorate tramite la keyword event) entrano a far parte del \"core\" del sistema stesso (possono essere pensate come le routine che vengono richiamate tramite il vettore degli interrupt in un sistema operativo standard).\nL'assenza di primitive bloccanti \u00e8 un grosso limite poich\u00e9 pu\u00f2 portare a situazioni di race condition. Tuttavia, nesC \"risolve\" tramite un workaround il problema permettendo l'uso della keyword \"Atomic\" all'interno del codice AC: la keyword pu\u00f2 essere usata per decorare blocchi di codice da eseguire senza interruzioni. L'implementazione di questo costrutto richiede la disattivazione di tutti gli interrupt, l'esecuzione del codice (monopolizzando l'intero sistema) e la successiva riattivazione degli interrupt: pertanto, viene consigliato di rendere le sezioni atomiche quanto pi\u00f9 piccole possibile per evitare di perdere eventi che nel frattempo potrebbero verificarsi.\nModello Split-phase.\nTutte le operazioni non delegate a servire gli interrupt (richieste di I/O verso una periferica, richieste di attivazione di porte o comunque routine personali) vengono eseguite un modo asincrono: \u00e8 prevista una fase di registrazione della richiesta presso lo scheduler, una fase di esecuzione della richiesta (di tipo SC, eseguita in modo sincrono monopolizzando l'intero sistema) ed una fase di segnalazione tramite callback di operazione completata; il termine callback non deve trarre in inganno poich\u00e9 sono eventi e dunque vanno trattate allo stesso modo.\nIl modello split-phase (che in inglese significa \"a fase spaccata\") \u00e8 esplicitamente progettato per gestire operazioni che richiedono tempi nell'ordine dei microsecondi per essere completate. Queste operazioni vanno identificate tramite la keyword Task in modo da poterle distinguere dalle operazioni di tipo Event (hanno livelli di priorit\u00e0 diversi)\nLo scheduler.\nIl nucleo (kernel) ha uno scheduling a due livelli gerarchici: uno per gli eventi e uno per i task. Gli eventi hanno diritto di prelazione reciproco e sui task. Un evento potrebbe interrompere un altro evento pertanto per evitare situazioni di race condition \u00e8 necessario l'utilizzo della keyword Atomic.\nL'esecuzione dei task segue una politica First-Come First-Served tradizionale, senza diritto di prelazione (nonpreemptive).\nQuesto semplice modello di concorrenza funziona bene per applicazioni con prevalenza di operazioni di I/O (applicazioni I/O bound) ma pu\u00f2 generare delle difficolt\u00e0 per applicazioni con prevalenza di elaborazioni (applicazioni CPU bound). Sono state avanzate delle proposte per l'incorporazione del multi-threading al livello d'utente (a livello di sistema esistono dei thread di controllo) nel sistema, proprio per far fronte ad applicazioni CPU bound, ma \u00e8 stato dimostrato che ci\u00f2 avrebbe un impatto negativo sulle prestazioni del sistema stesso. Ad ogni modo, per motivazioni legate al risparmio energetico, i mote delle reti wireless di sensori non dovrebbero svolgere elaborazioni intensive. Uno dei primi suggerimenti di TinyOS programming, il manuale di riferimento per i programmatori, recita: \"Keep tasks short\", \"fai in modo che le sezioni di codice dei task siano brevi\".\nGli scopi dichiarati dei progettisti di TinyOS sono:\nPer raggiungere questi scopi sono state fatte delle scelte che escludono l'utilizzo dei meccanismi delle interruzioni software e dei cambi di contesto (context switch); tali scelte massimizzano il rendimento della CPU, risorsa costosa in termini energetici.\nAll'atto della compilazione di un programma NesC, il codice dell'utente e quello delle componenti di sistema utilizzate vengono collegati staticamente e tradotti dal compilatore NesC in un unico file sorgente C; questo viene quindi processato dal compilatore C nativo che genera un unico file binario di dimensioni ridotte. Il sistema ha un unico stack riservato alle variabili locali e uno spazio di memoria riservato alle variabili globali (data). La memoria destinata al codice (text) del file binario eseguibile \u00e8 assegnata in modo contiguo."}
{"id": "666010", "revid": "125442140", "url": "https://it.wikipedia.org/wiki?curid=666010", "title": "Isoglossa centum-satem", "text": "La divisione centum-satem \u00e8 un'isoglossa delle famiglia delle lingue indoeuropee, legata all'evoluzione delle tre consonanti dorsali ricostruite per il proto-indoeuropeo: * (labiovelare), * (velare), e *; (palatoalveolare). I due termini provengono dalle parole per il numero \"cento\", in due lingue rappresentative dei due gruppi (latino \"centum\" e avestico \"sat\u0259m\"), derivanti dal termine indoeuropeo * (si ricordi che nella pronuncia latina classica la \"c\" aveva sempre il suono velare come in \"casa\").\nLe lingue centum sono caratterizzate da articolazioni velari, mentre nelle lingue satem ad articolazioni velari corrispondono articolazioni anteriorizzate (affricate palatali) o nettamente anteriori (sibilanti). Quanto a geografia, la divisione si presenta grosso modo verticale, con le lingue centum prevalentemente ad ovest (lingue germaniche, celtiche, latino e lingue romanze, greco) e le lingue satem specificatamente ad est, tra Europa orientale ed Asia.\nA lungo si \u00e8 creduto che questa partizione rispecchiasse uno stato di fatto gi\u00e0 indoeuropeo, ossia che gi\u00e0 l'indoeuropeo in fase unitaria si presentasse diviso in un ramo occidentale di tipo centum e un ramo orientale di tipo satem; teoria smontata in seguito alla scoperta, agli inizi del Novecento, di due lingue fino ad allora sconosciute, convenzionalmente battezzate tocario A e tocario B, nel nord-ovest della Cina, le quali si rivelarono lingue centum. Ci\u00f2 suggerisce che le lingue indoeuropee furono in origine tutte centum e che solo successivamente le varie lingue indoeuropee centro-orientali abbiano anteriorizzato le occlusive velari divenendo quindi satem.\nDifficile da verificare \u00e8 l'ipotesi contraria, cio\u00e8 che le lingue fossero originariamente tutte satem e successivamente alcune divennero centum. Questo perch\u00e9 se da una parte \u00e8 ben documentabile e verificabile il processo secondo il quale le occlusive velari si siano anteriorizzate, dall'altra \u00e8 del tutto impossibile documentare e verificare il processo contrario. Inoltre, bench\u00e9 non impossibile, \u00e8 tuttavia molto improbabile che una stessa innovazione (il divenire centum di una parte delle lingue satem) possa sorgere indipendentemente in due punti diversi e non comunicanti del medesimo dominio linguistico. Assai pi\u00f9 frequente e lineare \u00e8 invece il caso di un'area originariamente compatta in cui ad un certo punto una o pi\u00f9 innovazioni vengono ad incunearsi, spezzando la primitiva unit\u00e0.\nLe lingue satem includono le lingue indoarie, le lingue iraniche, le lingue baltiche, le lingue slave, l'albanese, l'armeno e altre poche lingue ormai estinte o assorbite, come il tracio ed il daco. Questo gruppo ha unito le velari e le labiovelari indoeuropee in un unico gruppo di velari e ha cambiato le palatoalveolari in sibilanti. Anche se si considera l'albanese una lingua satem, le velari e le labiovelari non si sono fuse in albanese e inoltre le palatovelari diventano sempre velari davanti alle sonanti (caratteristica centum).\nLe lingue centum, spesso dette \"non satem\", sono i restanti dialetti proto-indoeuropei. Questo gruppo \u00e8 caratterizzato dalla confusione e dalla fusione delle velari e delle labiovelari proto-indoeuropee in un unico gruppo di velari, con un cambiamento fonetico separato per le centum, indipendente dal cambiamento fonetico delle satem. Da intendersi pi\u00f9 specificatamente come \"lingue con labializzazione\" nel senso di Brugmann, il gruppo centum include le lingue italiche, le lingue celtiche, le lingue germaniche, il greco, e probabilmente gruppi di lingue minori meno note ed estinte (come il venetico e la lingua macedone antica). Il tocario combina tutte le occlusive dorsali in una singola serie di velari e, anche se la cronologia del cambiamento \u00e8 sconosciuta, manca delle sibilanti tipiche delle lingue satem, perci\u00f2 viene considerata centum.\nIl proto-anatolico apparentemente non ha subito nessuno dei due cambiamenti. La serie delle velari rimane separata in luvio, mentre l'ittita pu\u00f2 aver subito in secondo tempo un cambiamento di tipo centum, ma l'esatta fonetica non \u00e8 chiara.\nDorsali proto-indoeuropee.\nL'isoglossa centum-satem spiega l'evoluzione delle tre serie di dorsali ricostruite per il proto-indoeuropeo, \"*, *, *\" (occlusive labiovelari), \"*, *, *\" (occlusive velari), e \"*, *, *\"; (occlusive palatoalveolari) nelle lingue figlie. Una divisione in lingue centum e satem ha senso solo con una visione della lingua madre con il completo inventario di dorsali. Cambiamenti fonetici successivi in uno specifico ramo delle lingue indoeuropee che sono \"simili\" ad uno di questi cambiamenti, come la palatalizzazione della \"k\" in latino in \"s\" in alcune lingue romanze o la fusione di *\"\" con *\"k\" nelle lingue goideliche, non hanno effetto sul raggruppamento.\nAugust Schleicher nel suo \"Compendium\" del 1871 descrive una sola serie di velari, \"k, g, gh\", che egli chiama \"Gutturalen\". Schleicher identifica anche quattro palatali (*, *, *, *), ma ipotizza che derivino dalle gutturali insieme alla nasale \"\u0144\" e alla spirante \"\u00e7\".\nKarl Brugmann nel suo \"Grundriss\" del 1886 accetta solo due serie, denotandole \"palatali esplosive\" (*, *, *, *) e \"velari esplosive\" ciascuna delle quali era semplificata in tre articolazioni anche nella stessa opera. Brugmann denomina le lingue centum \"lingue con labializzazione\" o \"lingue-\" e le lingue satem \"lingue senza labializzazione\", e ritiene che:\nNel 1890 Peter Von Badke adott\u00f2 la stessa distinzione di Brugmann, definendola per\u00f2 in maniera diversa. Egli afferm\u00f2 che gli Ariani (Indoeuropei) conoscevano due tipi di suoni gutturali, la serie \"gutturale\" o \"velare\" e quella \"palatale\". I primi erano suoni gutturali \"in senso stretto\" ovvero \"un suono K puro\", mentre i secondi erano \"frequentemente con successiva palatalizzazione\". Sulla base di questa distinzione, divise la serie palatale in un gruppo di spiranti e in uno con suono K puro, indicati rispettivamente con i termini \"satem\" e \"centum\", ipotizzando altres\u00ec un originale \"gruppo centum\" dal quale nelle zone a nord del Mar Nero e del Mar Caspio le \"trib\u00f9 satem\" si sarebbero differenziate tra i \"popoli nomadi\" o \"popoli delle steppe\" ivi stanziati, attraverso l'ulteriore palatalizzazione delle gutturali palatali.\nNell'edizione del 1897 del suo lavoro, Brugmann cambi\u00f2 idea, accettando la terminologia \"centum\"-\"satem\" introdotta da Von Badke nel 1890. Cos\u00ec descrisse le labiovelari come \", , , \" (introducendo inoltre le aspirate sorde).\nLa presenza di tre serie di dorsali nella proto-lingua non \u00e8 universalmente accettata. In un'altra ipotesi avanzata da Antoine Meillet le serie originali erano le labiovelari e le palatovelari, con le velari pure che erano allofoni delle palatovelari in alcuni casi, quali la depalatalizzazione davanti a una risonante. La serie \"centrale\" ricostruita potrebbe anche derivare da un processo di prestito tra le giovani lingue figlie \"durante\" il processo di satemizzazione, oppure il concetto delle velari originali potrebbe essere un artefatto basato semplicemente su false etimologie dei tempi moderni. Per esempio, Oswald Szemer\u00e9nyi, nella sua \"Introduzione\" del 1995, mentre riconosceva l'utilit\u00e0 della distinzione tra \"*\", \"*\" e \"*\" come una corrispondenza fonetica \"simbolica\", argomentava che il supporto per la distinzione delle tre serie in proto-indoeuropeo \u00e8 insufficiente e preferisce una distinzione a due tra \"*\" e \"*\". Altri studiosi che presumono due serie di dorsali sono Kury\u0142owicz (1935), Meillet (1937), Lehmann (1952), e Woodhouse (1998).\nSatem.\nLe lingue satem mostrano il cambiamento caratteristico delle palatoalveolari proto-indoeuropee in consonanti affricate e fricative, articolate nello spazio anteriore della bocca. Ad esempio * diventa \"\u015b\" in sanscrito, \"s\" in lettone, avestico, russo ed armeno, \"\u0161\" in lituano , e \"th\" in albanese (ma k davanti a una sonora). Allo stesso tempo, le velari () e le labiovelari () originali si fusero insieme in un solo esito velare (cio\u00e8 le labiovelari persero l'arrotondamento labiale, fatta eccezione per l'albanese).\nIl cambiamento satem viene bene illustrato dalla parola che sta per \"cento\":\nin contrasto con il latino \"centum\" (pron. [kentum]).\nLo status dell'armeno come lingua satem o come lingua centum che ha subito un'assibilazione in seguito, come per il francese o il veneto (cio\u00e8 il collasso delle velari con le labiovelari piuttosto delle palatoalveolari) non \u00e8 chiaro per la presenza di poche parole in cui il cambiamento \u00e8 evidente.\nCentum.\nNelle lingue centum le consonanti palatovelari si fusero con le velari (*, *, *). La maggior parte delle lingue centum preserva le labiovelari proto-indoeuropee (*, *, *) o i riflessi linguistici storici che hanno dato in seguito distinti dalle velari; ad esempio, * : * \u2192 latino \"c\" : \"qu\" , \u03ba : \u03c0 (o \u03c4 davanti a vocali anteriori) in greco, : in gotico, ecc.\nIl nome di \"lingue centum\" (scritto a volte \"kentum\" per evitare fraintendimenti) deriva dalla parola latina \"centum\" (prn. \"k\u00e8ntum\"), '100', &lt; *, che illustra la fusione di * e *. Vi si compari \"\u015bata-\" del sanscrito o \"sto\" del russo, dove * \u00e8 cambiata in una fricativa. Altri esempi di lingue centum sono: \"hund(red)-\" in inglese e \"Hundert\" in tedesco (con da una precedente *k, si veda rotazione consonantica), greco \u1f11\u03ba\u03b1\u03c4\u03cc\u03bd [\"hekat\u00f2n\"], gallese \"cant\", ecc.\nL'attestazione delle labiovelari come singoli fonemi indipendenti , invece di due fonemi velari e semivocalici \u00e8 attestato in greco (la serie \"q-\" della lineare B), in italico (il \"qu\" latino), in germanico (il \"hwair\" gotico, ed il \"qair\u00fera\" \"q\") e il celtico (il \"ceirt\" ogamico, \"Q\"). Per\u00f2 anche se vengono normalmente ricostruite per il proto-indoeuropeo, le labiovelari potrebbero essere un'innovazione del gruppo centum, collegate casualmente all'anteriorizzazione delle palatovelari. La testimonianza base di ci\u00f2 \u00e8 l'anatolico, la cui fonetica non \u00e8 ancora completamente chiara per motivi ortografici. L'ittita (ed il luvio) in ogni caso non utilizzano la serie \"q-\" (che rappresenta un'occlusiva uvulare sorda) della scrittura cuneiforme dell'accadico, ma rappresentano i riflessi delle labiovelari proto-indoeuropee con \"ku\". Le opinioni se ci\u00f2 rappresenti un singolo fonema anatolico o un gruppo sono divise. \u00c8 stata messa in discussione anche la possibilit\u00e0 di tre serie di dorsali su basi tipologiche, ma quest'argomentazione ha riscosso scarso successo, poich\u00e9 ci sono lingue con un sistema a tre serie di dorsali, ad esempio una lingua caucasica nordoccidentale come l'abcaso, o il yazgulyam (una lingua iranica, ma con un sistema di dorsali non imparentato con il presunto originale proto-indoeuropeo), e lo hausa. L'esistenza di questa caratteristica in una lingua caucasica nordoccidentale \u00e8 significativa, poich\u00e9 questa famiglia dovrebbe essere stata nel contatto areale pi\u00f9 vicino alla supposta zona di origine degli indoeuropei nelle steppe della Russia meridionale, ipotesi supportata anche dallo scarso sistema vocalico e dalle consonanti glottali che condividevano il proto-indoeuropeo ed il proto-caucasico nordoccidentale, evidenziando una possibile lega linguistica primitiva.\nCi sono state recenti asserzioni che anche la lingua bangani in India contiene tracce di fenomeni fonetici centum, ma sono per lo pi\u00f9 tracce spurie.\nOrigini del cambiamento fonetico.\nNel XIX secolo venne presunto che l'isoglossa centum-satem fosse l'originaria divisione dialettale delle lingue indoeuropee, ossia \"una divisione tra le province culturali (\"Kulturkreise\") orientali ed occidentali\". Ad ogni modo, Karl Brugmann, e in particolare Johannes Schmidt considerarono il cambiamento fonetico centum-satem come una caratteristica areale.\nL'incompleta satemizzazione in baltico, e in maniera minore in slavo, viene considerata un'indicazione della diffusione del cambiamento fonetico satem, o, in alternativa, che la non completa satemizzazione sia dovuta a fenomeni di prestito nei primi contatti tra i locutori proto-baltici e proto-germanici. Esempi di resti di elementi labiali da labiovelari in proto baltico includono:\nEsempi minori di una satemizzazione incompleta sono conosciuti anche in sanscrito:\nma si trovano solo in testi dopo il Rigveda.\nChe fosse considerata una distinzione areale o dialettale, la centum-satem venne a lungo considerata una divisione del proto-indoeuropeo in occidentale ed orientale. Tale ipotesi ha per\u00f2 perso progressivamente di significato con i successivi sviluppi della ricerca linguistica, che hanno cambiato completamente il quadro di riferimento. Da un lato, la scoperta delle lingue tocarie, che pur essendo foneticamente centum erano situate all'interno dell'ipotetico ambito satem, ha rotto lo schema originario. Dall'altro, sono state individuate altre isoglosse indoeuropee, molte delle quali sembrano di uguale o maggiore rilievo rispetto all'isoglossa centum-satem, ne hanno ulteriormente ridimensionato l'importanza come unica divisione geografica all'interno della lingua indoeuropea. Secondo Philip Baldi:\nPer queste ragioni, il cambiamento satem \u00e8 oggi inteso come uno sviluppo cronologico del proto-indoeuropeo, un'innovazione radiale dalle comunit\u00e0 indoeuropee centrali che si sono in seguito espanse, e con loro l'innovazione satem, ma non sufficientemente da raggiungere le estremit\u00e0 occidentali (Europa) ed orientali (tocario) del dominio indoeuropeo. Con il progredire degli studi, inoltre, a poco a poco si \u00e8 andata abbassando l'antichit\u00e0 attribuita alla palatalizzazione delle velari, \"sicch\u00e9 oggi si tende a pensare, anche se non unanimemente, che si tratti di un processo realizzato da ciascun ramo della famiglia in forma indipendente e con diversa cronologia\". La centumizzazione elimin\u00f2 le palatovelari dalla lingua, non lasciandone nessuna da satemizzare. Inoltre vi sono evidenze residue di vari tipi nelle lingue satem di una distinzione anteriore tra consonanti velari e labiovelari, che indicano il precedente stato centum. Tuttavia l'evidenza dell'anatolico indica che il centum non era lo stato originale dell'indoeuropeo."}
{"id": "666011", "revid": "77358", "url": "https://it.wikipedia.org/wiki?curid=666011", "title": "Centum", "text": ""}
{"id": "666012", "revid": "320578", "url": "https://it.wikipedia.org/wiki?curid=666012", "title": "SS 613", "text": ""}
{"id": "666013", "revid": "1543377", "url": "https://it.wikipedia.org/wiki?curid=666013", "title": "Nazionale di calcio di Anguilla", "text": "La nazionale di calcio di Anguilla \u00e8 la rappresentativa nazionale calcistica del piccolo arcipelago omonimo caraibico, posta sotto l'egida della Anguilla Football Association ed affiliata alla CONCACAF e alla FIFA.\nLa squadra non ha mai preso parte alla fase finale di una competizione internazionale.\nNel ranking mondiale FIFA \u00e8 arrivata al massimo alla 189\u00aa posizione nel giugno 1997. Occupa il 209\u00ba e penultimo posto.\nMolti giocatori anguillani, agevolati dalla lingua e dal fatto che le isole rappresentano una dipendenza della Corona, militano in Inghilterra nelle serie minori.\nStoria.\nLa selezione di Anguilla \u00e8 tra le pi\u00f9 deboli nello scenario centroamericano ed in assoluto, avendo a pi\u00f9 riprese occupato le ultimissime posizioni del ranking mondiale FIFA.Ha esordito nel 1985, ma la Federazione calcistica di Anguilla si \u00e8 unita alla CONCACAF solo nel 1994 ed alla FIFA due anni pi\u00f9 tardi.Essendo una nazionale recente, quella anguillana non ha disputato un numero elevato di partite (soltanto 80): ne ha vinte 7, \u00e8 uscita sconfitta ben 68 volte ed ha incassato in totale 337 reti (in media pi\u00f9 di 4 ad incontro); ha un saldo positivo negli scontri diretti solamente nei confronti di Saint-Barth\u00e9lemy.Inserita nella Lega C della CONCACAF Nations League 2019-2020, si \u00e8 classificata all'ultima posizione dopo aver perso tutti e quattro i match giocati, con due reti realizzate e 21 al passivo.\nPartecipazioni ai tornei internazionali.\nCampionato CONCACAF.\nLa nazionale anguillana non ha mai disputato il Campionato CONCACAF, l'antenato della Gold Cup svoltosi dal 1963 al 1989, in quanto la AFA \u00e8 entrata a far parte della Confederazione Nord-Centroamericana e Caraibica nel 1994.\nCoppa dei Caraibi.\nI \"Soccer Dolphins\" non si sono mai qualificati alla fase finale della Coppa dei Caraibi.\nTabella riassuntiva delle partite ufficiali disputate.\nQuesta tabella riassume tutti i risultati degli incontri ufficiali disputati dalla nazionale di Anguilla.\n\"Dati aggiornati al 6 giugno 2021\"\nRosa attuale.\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |"}
{"id": "666015", "revid": "3732", "url": "https://it.wikipedia.org/wiki?curid=666015", "title": "Fotoreporter", "text": "Il fotoreporter \u00e8 un giornalista che racconta i fatti attraverso le immagini fotografiche. Oltre a raccontare la cronaca con le immagini \u00e8 spesso autore degli articoli che compongono il servizio. In casi pi\u00f9 limitati, il fotoreporter accompagna il giornalista scrivente nei luoghi dove \u00e8 inviato.\nDove non esiste come figura professionale, se iscritto all'ordine dei giornalisti, pu\u00f2 essere considerato un giornalista a tutti gli effetti, altrimenti viene definito come fotografo.\nStoria.\nIl fotogiornalismo delle origini deve molto alla Germania. Fu un tedesco ad inventare nel 1878 il procedimento della rotocalcografia: Carl Klietsch. Grazie a tale procedimento, le fotografie stampate sulla carta da giornale appaiono decisamente pi\u00f9 nitide. Nel 1904 il berlinese \u00abDer Tag\u00bb inizia a stampare in rotocalco l'intera sezione illustrata delle sue pagine. Nel 1910 nasce, sempre in Germania, la prima macchina per stampa rotativa a sistema misto (tipografico per i testi e rotocalcografico per le immagini).\nNel 1920 il francese Edmond Belin realizza il primo apparecchio per telefoto. La prima telefoto appare sul quotidiano di Parigi \"Le Matin\" e riproduce un gruppo di atleti scandinavi alle Olimpiadi di Anversa. Anche in Italia la prima telefoto \u00e8 legata ad un avvenimento sportivo: si tratta di un'immagine dell'incontro di calcio Inghilterra-Italia, la storica \"Battaglia di Highbury\" del 14 novembre 1934. L'incontro si disput\u00f2 alle 14:30 ora locale. Nel tardo pomeriggio una telefoto apparve sulla prima pagina di \u00abStampa Sera\u00bb, l'edizione pomeridiana de \u00abLa Stampa\u00bb.\nIl fotogiornalismo moderno nasce alla met\u00e0 degli anni venti, sempre in Germania. Tra i primi grandi esponenti della professione figurano: Erich Salomon (che utilizzava una macchina fotografica \u00abErmanox\u00bb 4,5 x 6 a lastrine); Felix Hans Man; Tim Gidal e l'ungherese Martin Munk\u00e1csi, che diverr\u00e0 uno dei primi fotografi di moda.\nGrazie alla rotocalcografia (da cui il termine rotocalco in Italia), negli anni trenta i settimanali illustrati conoscono un periodo di grande espansione. In Francia, Germania e Gran Bretagna tutti i periodici adottano la nuova tecnica. Ma \u00e8 negli Stati Uniti che nasce il modello del periodico illustrato che s'impone in tutto il mondo con settimanali come \u00abTIME\u00bb, \u00abFortune\u00bb e \u00abLife\u00bb. In Italia tale modello viene ripreso da \u00abOmnibus\u00bb di Leo Longanesi (1937).\nCon l'avvento del nazismo e l'inizio delle persecuzioni razziali, la \"cr\u00e8me\" del fotogiornalismo europeo si trasferisce a Parigi. Nella capitale francese arriva il giovane ungherese Endre Friedman, che diventer\u00e0 noto con il nome di Robert Capa. Nel 1937 Capa \u00e8 inviato dalla rivista parigina \u00abR\u00e9gards\u00bb a documentare fotograficamente la Guerra civile spagnola. Capa realizza reportages che lo rendono famoso nel mondo, tra cui la celebre foto del miliziano spagnolo colpito a morte (che fu pubblicata dal settimanale americano \u00abLife\u00bb).\nNel 1947 Robert Capa, insieme ad altri fotografi (tra cui Henri Cartier-Bresson), fonda a Parigi l'agenzia Magnum Photos, tuttora una delle principali agenzie fotogiornalistiche del mondo.\nFotoreporter celebri.\nTra i pi\u00f9 famosi fotoreporter di guerra meritano una particolare menzione il gi\u00e0 citato Robert Capa (1913 - 1954) che, assieme alla compagna Gerda Taro (1910-1937), ha ritratto la Guerra civile spagnola, la nascita dello stato di Israele e la guerra d'Indocina, e Horst Faas (1933 - 2012), che ha legato il suo nome alle immagini-simbolo della Guerra del Vietnam. In Italia; Adolfo Porry Pastorel (1888-1960), Federico Patellani (1911-1977), caposcuola del fotogiornalismo in Italia. Caio Mario Garrubba (1923-2015), Mario De Biasi (1923-2013), Carlo Riccardi (1926), Mario Dondero (1928-2015), Angelo Cozzi (1934), Gian Butturini (1935-2006), Uliano Lucas (1942), Amedeo Vergani (1944-2010), Ferdinando Scianna (1943), Walter Mori e Sergio Del Grande.\nLa prima donna fotoreporter \u00e8 stata Eve Arnold (1912-2012). Durante la sua carriera, durata oltre cinquant'anni, visit\u00f2 la Russia sovietica, la Mongolia, Cuba, l'Afghanistan e l'Arabia Saudita. Nel 1995 fu insignita di un Infinity Awards nella categoria \"Maestri della fotografia\".\nUtilizzo nell'editoria.\nLa fotografia parla un linguaggio non mediato e di sicura efficacia. Per questo \u00e8 entrata nel prodotto giornalistico imponendosi come elemento di primo piano. La fotografia chiara, documentativa, oltre a far rivivere un episodio, costituisce quasi sempre una notizia.\nSi possono ricondurre gli aspetti tecnici della notizia fotografica a tre tipologie principali di problemi:\nCorrelazione.\nLa prima questione riguarda l'utilizzo delle didascalie. L'avvento della televisione, secondo Alberto Papuzzi, ha stabilito la vittoria dell'immagine sulla parola. Nei suoi anni di massimo sviluppo, anche il fotogiornalismo ebbe l'ambizione di fornire fotografie cos\u00ec fedeli e di forte impatto da rendere superflui i testi scritti, ma si arriv\u00f2 presto a capire che una fotografia senza una didascalia di spiegazione sarebbe risultata incompleta. Riferisce Newhall: \"John R. Whiting, nel suo libro \"Photography is a language\", fece un esperimento illuminante: ripubblic\u00f2 di seguito, e senza le fotografie che le accompagnavano in origine, le didascalie che erano state scritte per un tipico racconto fotografico di Life. Ne venne fuori un racconto autonomamente valido, quasi telegrafico, ma coerente, di cui le fotografie erano soltanto un abbellimento. Molto spesso, quando credete di parlare a qualcuno di una fotografia, ci\u00f2 che ricordate \u00e8 la didascalia\". \nImpaginazione.\nLa seconda questione rimanda ai modelli di impaginazione in uso, che sono:\nScegliendo la pausa, viene valorizzato il particolare dell'immagine come frammento della realt\u00e0, unico e irripetibile. Questa modalit\u00e0 si contrappone decisamente allo scorrimento inarrestabile di immagini che \u00e8 tipico della televisione. La fotografia viene messa in condizione di esprimere tutta la sua potenza e carica emotiva, trasmettendo al lettore tutta la sua immediatezza per afferrare l'essenza profonda della notizia. A servirsi di questo impiego dell'immagine sono soprattutto i giornali americani e inglesi pi\u00f9 importanti, come il New York Times e l'Independent, che pubblicano fotografie grandi anche mezza pagina, con titolo e didascalia.\nNel modello del flusso, le fotografie sono pubblicate in sequenze di dimensioni ridotte, all'interno di un articolo, con l'obiettivo di realizzare una sorta di racconto fotografico dell'evento. Questo schema \u00e8 stato incoraggiato dal formato tabloid adottato dalla maggioranza dei quotidiani, che ostacola l'impiego di illustrazioni di dimensioni maggiori. Il fine \u00e8 rendere la notizia pi\u00f9 vivida e ricca di attrattiva, indipendentemente dalla sua qualit\u00e0.\nManipolazione.\nLa manipolazione delle fotografie \u00e8 l'alterazione dell'immagine e del suo significato. Secondo lo storico Giovanni De Luna \"le possibilit\u00e0 di manipolazione sono infinite; esiste anzi una sorta di glossario della falsificazione fotografica in cui ricorrono verbi come ritoccare, scontornare, ritagliare, riquadrare, cancellare e oggi, con le nuove tecnologie, una fotografia pu\u00f2 essere letta in migliaia di punti, codificata e ricostruita da una memoria elettronica.\" \u00c8 possibile, quindi, intervenire sull'immagine e darle un senso radicalmente diverso rispetto alle intenzioni del reporter. Il caso pi\u00f9 grave \u00e8 quello della falsificazione, quando si agisce artificialmente per cambiare il soggetto che deve essere fotografato. Secondo Papuzzi la storia del fotogiornalismo \u00e8 piena di episodi di falsificazione.\nEnrico De Santis (Universit\u00e0 statale di Milano) divide le possibilit\u00e0 di falsificare le notizie nelle foto in tre categorie: 1) Prima dello scatto: modificando lo scenario come nella celebre foto del ritrovamento del cadavere del bandito Salvatore Giuliano del 1950; 2) Dopo lo scatto: attraverso il fotomontaggio, come nella foto di Brian Walski in Iraq nel 2003 e attraverso il fotoritocco come nelle celebri copertine di O.J. Simpson del \u00abTime\u00bb e del \u00abNewsweek\u00bb. 3) Nella pubblicazione: pubblicando foto con didascalie false, come quella di Hubert Van Es che ritraeva gli ultimi abitanti di Saigon prelevati da un elicottero prima dell'arrivo delle truppe del Vietnam del Nord (1975).\nUna modalit\u00e0 pi\u00f9 elegante di falsificazione sono le \"Photo opportunities\", nelle quali si stabiliscono prima le situazioni ambientali in cui il soggetto \u00e8 rappresentato in atteggiamenti o comportamenti significativi.\nIn generale, la manipolazione \u00e8 proibita dalle agenzie che rispettano i criteri di fotografia etica."}
{"id": "666043", "revid": "486946", "url": "https://it.wikipedia.org/wiki?curid=666043", "title": "Bynarr", "text": ""}
{"id": "666045", "revid": "1782831", "url": "https://it.wikipedia.org/wiki?curid=666045", "title": "Associazione Calcio Lecco 2006-2007", "text": "Questa pagina raccoglie le informazioni riguardanti lAssociazione Calcio Lecco nelle competizioni ufficiali della stagione 2006-2007.\nStagione.\nNella stagione 2006-07 il Lecco ha disputato il girone A del campionato di Serie C2, con 60 punti ha ottenuto la seconda posizione in classifica alle spalle del Legnano con punti 61, entrambe sono state promosse in Serie C1, i lilla direttamente tornano dopo vent'anni in Serie C1, il Lecco vincendo i playoff."}
{"id": "666050", "revid": "438678", "url": "https://it.wikipedia.org/wiki?curid=666050", "title": "La lettera scarlatta (film 1995)", "text": "\"La lettera scarlatta (The Scarlet Letter)\" \u00e8 un film del 1995 diretto da Roland Joff\u00e9.\nInterpretato tra gli altri da Demi Moore, Gary Oldman e Robert Duvall, \u00e8 ispirato al famoso romanzo di Nathaniel Hawthorne \"La lettera scarlatta\".\nTrama.\nNel 1667 Hester Prynne, moglie di un colono partito in una guerra contro gli indiani, arriva nel Massachusetts. Qui conosce il reverendo Arthur Dimmesdale e i due scoprono di amarsi, ma decidono di respingere i loro sentimenti. Quando il marito di Hester, Roger, viene dato per disperso, Hester e Arthur si confessano il loro amore e diventano amanti.\nQualche mese dopo, Hester \u00e8 rimasta incinta ed il marito Roger, rivelatosi ancora vivo, ritorna a casa; la donna viene processata per adulterio, e si rifiuta di rivelare il nome del padre, venendo dapprima incarcerata e successivamente bollata sui vestiti con l'infamante lettera A di adultera. A seguito di ci\u00f2 viene derisa dai suoi compaesani ed un ragazzo \u00e8 incaricata di pedinarla suonando un tamburo.\nDeciso a trovare la sua vendetta, Roger viene a conoscenza della relazione tra Hester e Arthur. Un colono tenta di violentare Hester, ma viene respinto e sfregiato, per poi essere ucciso da Roger, appostatosi nelle vicinanze, convinto che fosse in realt\u00e0 Arthur. Roger si suicider\u00e0 il giorno seguente per il rimorso.\nArthur rivela la sua paternit\u00e0 in pubblico, atto che scatena la sua stessa condanna a morte, ma in quel momento coloni dichiarano guerra agli indiani, e nel caos della battaglia Arthur ed Hester riescono a mettersi in salvo. Seppellito ed onorato il corpo del marito, Hester pu\u00f2 finalmente stare con Arthur, con cui pu\u00f2 cominciare una nuova vita in Carolina.\nAccoglienza.\nIl film incass\u00f2 solo $10,3 milioni nelle prime otto settimane contro i $50 milioni spesi."}
{"id": "666061", "revid": "1543377", "url": "https://it.wikipedia.org/wiki?curid=666061", "title": "Nazionale di calcio di Grenada", "text": "La nazionale di calcio di Grenada \u00e8 la rappresentativa calcistica nazionale dell'omonima isola caraibica, posta sotto l'egida della Grenada Football Association ed affiliata alla CONCACAF.\nDate le esigue dimensioni dello stato d'appartenenza e la scarsa tradizione calcistica locale, la nazionale grenadina \u00e8 tecnicamente povera: occupa infatti il 160\u00ba posto del ranking FIFA, non si \u00e8 mai qualificata ad una fase finale della Coppa del Mondo, e ha preso parte a due edizioni della Gold Cup, rispettivamente nel 2009 e nel 2011, uscendo in entrambi i casi nella fase a gironi.\nNel suo palmar\u00e8s figurano due secondi posti alla Coppa dei Caraibi, rispettivamente nel 1989 e nel 2008.\nPartecipazioni ai tornei internazionali.\nCampionato CONCACAF.\nGli \"Spice Boys\" non hanno mai centrato la qualificazione al Campionato CONCACAF, l'antenato della Gold Cup, pur avendo tentato di accedere alla fase finale in due occasioni.\nCoppa dei Caraibi.\nLa nazionale grenadina ha partecipato a sei edizioni della Coppa dei Caraibi: i risultati migliori sono arrivati nel 1989 e nel 2008, quando \u00e8 stata sconfitta in finale.\nRosa attuale.\nLista dei giocatori convocati per la CONCACAF Gold Cup 2021.\n\"Presenze e reti aggiornate al 20 luglio 2021, al termine della sfida contro Panama.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nRecord aggiornati al 20 luglio 2021.\nIn grassetto i giocatori ancora in attivit\u00e0 con la maglia della nazionale."}
{"id": "666062", "revid": "30540", "url": "https://it.wikipedia.org/wiki?curid=666062", "title": "Luckies", "text": ""}
{"id": "666074", "revid": "118931064", "url": "https://it.wikipedia.org/wiki?curid=666074", "title": "CNA Rondine 500", "text": "La CNA Rondine 500, precedentemente denominata OPRA 500 GP e in seguito divenuta Gilera 500 4C, \u00e8 un motociclo italiano da competizione. Il suo motore ha una particolare rilevanza storica, in quanto progenitore dei moderni propulsori quadricilindrici fronte marcia.\nContrariamente alla tradizione italiana che posiziona al Nord la gran parte delle industrie motoristiche, questa esperienza tecnica \u00e8 nata e si \u00e8 sviluppata a Roma.\nLa storia.\nGli inizi.\nNel 1923, Carlo Gianini e Piero Remor erano due giovani ingegneri neolaureati residenti nella capitale, in quel turbolento periodo che segu\u00ec la marcia su Roma e precedette il delitto Matteotti.\nI due ingegneri, in una piccola officina del centro di Roma nei pressi delle Terme di Diocleziano, progettarono un sofisticato motore a 4 cilindri frontemarcia, ma dovettero sospendere il loro lavoro in quanto non disponevano dei capitali necessari a realizzare il prototipo del propulsore.\nGrazie ad alcune amicizie universitarie, ebbero la possibilit\u00e0 di sottoporre la loro idea al conte Giovanni Bonmartini, facoltoso personaggio originario di Padova, discreto pilota automobilistico, divenuto famoso per aver partecipato alla marcia su Roma, accompagnandola dall'alto a bordo di un piccolo aereo della CNA (Compagnia Nazionale Aeronautica), da lui fondata.\nDesideroso di mettersi in buona luce nell'Italia \"entusiasta e audace\" del tempo, Bonmartini accett\u00f2 di finanziare il progetto e, nel 1926, costitu\u00ec la \"GBR\" (sigla dei cognomi Gianini Bonmartini Remor) che in meno di due anni port\u00f2 a termine la prima versione del motore: un mezzo litro raffreddato ad aria che sviluppava al banco la potenza, ragguardevole per l'epoca, di 28 CV a 6.000 giri.\nVisti i buoni risultati, nel 1927, i tre decisero di fondare la OPRA (acronimo di Officine di Precisione Romana Automobilistiche). Nell'intenzione dei fondatori, la OPRA si prefiggeva il compito di sviluppare il motore ed offrirlo alle case motociclistiche ed automobilistiche europee per la costruzione su licenza. Il nuovo motore venne dotato di raffreddamento misto e la potenza sal\u00ec a 32 CV a 6.500 giri.\nCi\u00f2 nonostante, il propulsore non ebbe il successo sperato e, per alcune divergenze con Bonmartini, Remor decise di fuoriuscire dalla societ\u00e0. Al Salone di Milano del 1928 fu presentata la OPRA 500 GP, ma l'attivit\u00e0 della OPRA venne fermata, per essere posta in liquidazione verso la fine del 1929. L'azienda fin\u00ec per essere assorbita dalla CNA, nella quale conflu\u00ec anche Gianini, cui venne affidata la direzione del reparto progettazione motori aeronautici.\nLa CNA.\nGianini si distinse anche nel campo aeronautico, progettando e realizzando per la CNA il propulsore \"C7\" per aerei da turismo leggero, adattabile a varie aeromobili che sviluppava 180 Cv di potenza. Il propulsore, montato su un velivolo Fiat AS.1 opportunamente modificato, fu protagonista del primato mondiale di altezza per aerei da turismo della 1\u00aa categoria, facendo raggiungere a Renato Donati la quota di 8.334 metri, il 10 dicembre del 1932, presso l'aeroporto Littorio di Roma.\nL'occasione per riprendere in mano i progetti della \"Rondine\", si present\u00f2 due anni pi\u00f9 tardi, quando venne istituito il \"Gran Premio Motociclistico di Tripoli\" da Italo Balbo, divenuto governatore della Tripolitania e Cirenaica, dopo aver lasciato la poltrona di ministro dell'Aeronautica.\nAll'epoca in cui era ministro, Balbo s'era scontrato diverse volte con Bonmartini, quale amministratore delegato della CNA. Fra i due era nato un acceso antagonismo politico e, ora, Bonmartini accarezzava l'idea di mandare due motociclette a Tripoli per vincere il GP indetto dal rivale per il 1935.\nLa voglia di riscatto del conte Bonmartini e di Gianini, pur con diverse motivazioni, resero possibile la realizzazione, in soli otto mesi, di una nuova motocicletta, creata sulle basi dell'OPRA, ma sviluppata ulteriormente e senza badare a spese. L'evoluzione da GP venne dotata di compressore volumetrico, distribuzione con doppio albero a camme, imbiellaggio e banchi su rulli, canne dei cilindri nitrurate, cambio con preselettore a 4 marce e telaio in lamiera stampata. La potenza, per quegli anni, \u00e8 impressionante: 87 cavalli a 9.000 giri.\nLa Rondine.\nIl frutto del lavoro verr\u00e0 battezzato con il nome di \"Rondine\", in memoria dell'aereo che aveva sorvolato la marcia su Roma.\nDue \"Rondine\", affidate a Taruffi e Rossetti, vengono quindi schierate al GP di Tripoli del 1935. Nonostante la presenza ufficiale di grandi case come Guzzi e Norton, le \"Rondine\" conquistarono il primo e secondo posto, sotto gli occhi esterrefatti di Italo Balbo che, pur di non essere costretto a premiare il rivale, abbandon\u00f2 indispettito il palco delle autorit\u00e0.\nVisto il successo, Bonmartini affid\u00f2 alla \"Rondine\" la sua riscossa politica, anche mettendosi personalmente alla guida, nel tentativo di battere il record mondiale di velocit\u00e0 sul chilometro lanciato e rimediando una rovinosa caduta sull'autostrada Firenze-Mare.\nIl record venne poi conquistato da Taruffi il 19 novembre 1935, percorrendo la distanza dei mille metri in 14 secondi e 72 centesimi alla media di 244,316 km/h.\nMa fu il canto del cigno. La lotta tra Bonmartini e Balbo volse a favore di quest'ultimo, segnando la fine politica del nobile romano. La CNA viene nazionalizzata ed il progetto \"Rondine\" fu ceduto alla Caproni che, digiuna di esperienze motociclistiche, incaric\u00f2 Taruffi di trovare un compratore.\nTaruffi la offr\u00ec alla Gnome et Rh\u00f4ne, alla Moto Guzzi ed infine alla Gilera, senza ottenere risposte confortanti.\nLa Gilera 500 Rondine.\nDopo il rifiuto delle prime, fu la Gilera ad aggiudicarsi le sei moto costruite ed il pacco dei disegni con un'offerta che si disse irrisoria, ma che venne immediatamente accettata dalla Caproni, desiderosa di disfarsi di quel \"ramo secco\".\nL'ulteriore sviluppo della Rondine fu immediatamente attuato, anche grazie alle cure di Remor che, nel frattempo, era approdato alla Gilera.\nLa CNA Rondine 500, divenuta Gilera 500 Rondine si aggiudic\u00f2 una miriade di gare internazionali negli anni precedenti la seconda guerra mondiale, oltre a portare il record mondiale di velocit\u00e0 a 274.181 km/h, stabilito ancora una volta da Taruffi, il 21 ottobre 1937 sulla autostrada Milano-Bergamo.\nNel secondo dopoguerra, alla ripresa delle competizioni internazionali, la \"Rondine\" con compressore restava la moto da battere, n\u00e9 gli avversari vedevano possibilit\u00e0 di realizzare tale proposito. Fu probabilmente per questo che, su istanza dei \"vincitori\" inglesi, le autorit\u00e0 sportive vietarono l'uso del compressore. Ma l'espediente non ebbe un effetto duraturo. La Gilera 4C GP, dopo essere stata convertita all'alimentazione atmosferica, torn\u00f2 sui campi di gara del neonato motomondiale e, dal 1950 al 1957, conquist\u00f2 6 titoli iridati piloti e 5 titoli costruttori, nella classe 500 e 1 titolo costruttori nella classe 350.\nGli effetti sulla produzione motociclistica mondiale.\nLo schema tecnico della \"Rondine\", oltre alle vittoriose Gilera, fu alla base anche delle ancor pi\u00f9 vittoriose MV Agusta, sempre progettate da Remor e poi replicate in versione stradale nella produzione \"d'\u00e9lite\" della piccola casa varesina.\nLe aziende europee, tuttavia, non riuscirono a capire l'enorme potenzialit\u00e0 commerciale di quel progetto, destinato a divenire il prototipo mondiale della \"moto moderna\".\nNella seconda met\u00e0 degli anni sessanta, le industrie giapponesi fecero del motore quadricilindrico fronte marcia la loro arma migliore per invadere i mercati \"occidentali\", con modelli di successo come la Honda CB 750 Four o la Kawasaki 900 Z1, dopo averli sperimentati sui campi di gara del motomondiale.\nLa strada aperta da Honda e Kawasaki fu poi seguita anche da Suzuki e Yamaha, portando l'industria nipponica ad annullare la produzione motociclistica inglese e fortemente ridimensionare quella italiana."}
{"id": "666075", "revid": "1870058", "url": "https://it.wikipedia.org/wiki?curid=666075", "title": "Luca Calvani", "text": "Biografia.\nDopo aver conseguito il diploma di perito tessile all'istituto Buzzi di Prato, si trasferisce a New York, dove lavora in un'azienda tessile. Negli Stati Uniti inizia a studiare recitazione, partecipando a vari corsi ed in seguito frequentando l'Actor's Studio; in Italia frequenta l'Accademia nazionale d'arte drammatica. Ha lavorato come modello e come attore di fotoromanzi, teatro, cinema e televisione. Ha un fratello pi\u00f9 giovane, Marco Calvani, anche lui attore e autore di spettacoli teatrali, tra cui \"Olio\" e \"Le mani forti\".\nNel 2000 debutta sia sul piccolo schermo, come protagonista di puntata in un episodio della serie tv di Canale 5, \"Distretto di polizia\", che nel cinema, partecipando al film \"Al momento giusto\" di Giorgio Panariello e Gaia Gorrini. Nel 2001 ha un piccolo ruolo nel pluripremiato film \"Le fate ignoranti\" del regista turco Ferzan \u00d6zpetek. Sempre nello stesso anno compare in un episodio della famosa serie statunitense, trasmessa anche in Italia, \"Sex and the City\" e in due puntate della nota soap opera \"Cos\u00ec gira il mondo\".\nNel 2004 partecipa alla sit-com \"Quarto piano scala a destra\", regia di Michele Truglia, in onda su Rai Educational. Nel 2005 appare in due episodi della serie in onda su Canale 5, \"Carabinieri 4\", regia di Raffaele Mertes. L'anno seguente interpreta il ruolo di \"Rocco Casciani\" nella sit-com trasmessa da Rai Uno, \"Cotti e mangiati\", regia di Franco Bertini, e ha un piccolo ruolo nella miniserie tv \"La freccia nera\", diretta da Fabrizio Costa e trasmessa da Canale 5. Inoltre nella stagione televisiva 2004-2005 partecipa al noto programma di canale 5, \"Uomini e donne\", condotto da Maria De Filippi, e nel 2006 vince, raggiungendo il suo massimo successo, la quarta edizione del reality show di Rai 2, \"L'isola dei famosi\", svoltasi a Cayo Cochinos (Honduras).\nLa sua attivit\u00e0 teatrale, sia in Italia che negli Stati Uniti, comprende \"Mystiries\", \"Carosello\", \"Roman Nights\", \"10 By Dorothy Parker\" ed infine \"The exonerated\", regia di Tiziana Bergamaschi, una serie di monologhi-testimonianza dal braccio della morte.\nAl cinema ha recitato anche in \"Absolutely Fabulous\" (2001) di Gabriel Aghion, \"Il diario di Matilde Manzoni\" (2002) di Lino Capolicchio, \"Il ronzio delle mosche\", diretto da Dario D'Ambrosi, e \"Parallel Passage\", regia di Mandi Riggi, entrambi del 2003, \"Freezerburn\" (2005), regia di Melissa Balin, e in \"Sguardi controversi\" (2006) di Corrado Veneziano.\nNel 2007 interpreta il ruolo del regista \"Sergio Keller\" nella soap-opera \"Un posto al sole\", in onda su Rai 3. Nello stesso anno gira la miniserie \"Il commissario Manara\", regia di Davide Marengo, in onda nel 2009 su Rai Uno, e successivamente il film \"The International\", regia di Tom Tykwer, nelle sale nel 2009.\nNel 2008 per Rai Uno gira \"Tutti pazzi per amore\", regia di Riccardo Milani, in onda dal dicembre 2008 fino alla primavera 2009, mentre negli Stati Uniti per la Disney \u00e8 tra gli interpreti di \"La fontana dell'amore\", una commedia romantica per regia di Mark Steven Johnson, con Kristen Bell e Josh Duhamel. Inoltre \u00e8 nel cast del film \"The Good Guy\", regia di Julio DePietro, nelle sale, come il precedente, nel 2009.\nSabato 13 dicembre 2008 debutta su Rai Uno come conduttore di \"Effetto Sabato\".\nNel 2010, sempre per Rai Uno, gira \"Ho sposato uno sbirro 2\", regia di Giorgio Capitani e conduce il programma Camera Con Vista un programma di viaggi e costume per il canale tematico Leonardo di Sky, del quale \u00e8 anche autore, inoltre partecipa al film \"Maschi contro femmine\", regia di Fausto Brizzi (2010).\nNel 2011 partecipa al film \"To Rome with Love\", per la regia di Woody Allen, ed \u00e8 impegnato con la fiction \"Sposami\", regia di Umberto Marino. Calvani continua a lavorare anche come modello, nel 2011 \u00e8 stato testimonial di Peugeot a fianco di Melissa Satta e della firma sartoriale Boggi. Successivamente ha condotto il programma di viaggi \"Camera con Vista\" su Marcopolo, canale di Sky.\nNel 2012 recita in \"Bagnini\" prima web-series toscana che vede protagonisti Sergio Forconi, Katia Beni, Ciccio Toccafondi e Stefano Martinelli, inoltre interpreta il ruolo di Guido in \"Una Buona Stagione\", miniserie per Rai Uno e il ruolo di Padre Fontana nella soap \"Beautiful\" ambientato in Puglia, dove sposa Liam e Hope e che poi riprender\u00e0 nel 2013 a Los Angeles.\nNel 2015 interpreta il ruolo di Alexander Vinciguerra in \"Operazione U.N.C.L.E.\", di Guy Ritchie.\nNel 2020 e nel 2021 lavora per Sky in qualit\u00e0 di inviato nel cast del contenitore di TV8\", Ogni mattina\" condotto da Adriana Volpe ed Alessio Viola. Nello stesso periodo \u00e8 nel cast del film indiano \"Shakuntala Devi\", distribuito in Italia su Prime Video dal 2 agosto 2020."}
{"id": "666082", "revid": "198277", "url": "https://it.wikipedia.org/wiki?curid=666082", "title": "Circuito di Nivelles", "text": "Il circuito di Nivelles fu un autodromo posto a Nord dell'omonima cittadina nei pressi di Bruxelles, in Belgio.\nIl tracciato, considerato agli esordi moderno e sicuro, avrebbe dovuto ospitare il Gran Premio del Belgio di Formula 1 a rotazione con il circuito di Zolder dato che il \"circus\" aveva all'epoca abbandonato la storica pista di Spa-Francorchamps, considerata troppo pericolosa; ma dopo le edizioni del e del , gi\u00e0 nel Nivelles dovette rinunciare per problemi economici. Successivamente venne giudicato troppo pericoloso per le gare automobilistiche, mentre le competizioni motociclistiche vi continuarono fino al 1981, quando decadde l'omologazione per corrervi e nessuna gara venne pi\u00f9 disputata.\nNegli anni 90 del XX secolo la struttura venne utilizzata solo per delle corse clandestine, fino a quando venne del tutto smantellata per costruirvi al suo posto un complesso commerciale, \"Portes de l'Europe-Nivelles business park\", che utilizza parte del vecchio tracciato come strada interna (\"Avenue Jean Monet\", \"Avenue Robert Schuman\" e \"Rue Maurice Faure\")."}
{"id": "666086", "revid": "178920", "url": "https://it.wikipedia.org/wiki?curid=666086", "title": "Gancetto", "text": ""}
{"id": "666096", "revid": "287204", "url": "https://it.wikipedia.org/wiki?curid=666096", "title": "Giacomo Blason", "text": "Carriera.\nGiocatore.\nInizialmente centromediano convertitosi in seguito come portiere, esord\u00ec in Serie A nel 1932 nelle file della Triestina, in occasione di una partita contro il Genoa e due mesi dopo (il 22 ottobre 1932) fu convocato nella Nazionale B per una partita contro la nazionale ungherese.\nAll'inizio della stagione 1934-35 fu acquistato dalla Lazio per 172.000 lire. L'acquisto non fu facile in quanto la Triestina aveva chiesto una cifra elevata e il presidente laziale Gualdi era riuscito solamente ad ottenere uno sconto. Blason gioc\u00f2 nella Lazio fino al 1940 totalizzando 162 presenze di cui 150 in campionato, 7 in Coppa Italia e 5 in Coppa Mitropa, mentre i risultati di rilievo che raggiunse in maglia biancoceleste furono un secondo posto in campionato e in Mitropa Cup, nel campionato 1936-1937. Nel 1940 si trasfer\u00ec al Napoli giocandovi in due campionati di serie A e nel 1942 alla Roma, dove rimase come secondo portiere fino al 1944. Nel dopoguerra torn\u00f2 in Friuli Venezia Giulia militando prima nella Pro Gorizia e successivamente nel Suzzara, ricoprendo in entrambe le squadre anche il ruolo di giocatore-allenatore, ponendo fine alla sua carriera - nell'arco della quale fu costretto diverse volte a dare forfait in seguito a vari infortuni - nel 1948.\nAllenatore.\nNel 1949 lo ritroviamo al San Don\u00e0 in Serie C, dove assume il ruolo di giocatore-allenatore, disputando solo le prime gare per poi iniziare cos\u00ec la sua carriera di allenatore. Al San Don\u00e0 rimase anche nella stagione 1950-51 per poi passare alla SPAL nel 1951-52. Da qui inizi\u00f2 la sua carriera di allenatore che lo port\u00f2 poi tra le altre squadre la Mestrina \u2013 con la quale nel 1963 raggiunse un insperato 4\u00ba posto in Serie C \u2013, il Portogruaro (a partire da gennaio 1959), il Savoia, l'Adriese ma soprattutto la SPAL in Serie A nel campionato 1963-1964."}
{"id": "666097", "revid": "122573200", "url": "https://it.wikipedia.org/wiki?curid=666097", "title": "Jidai-geki", "text": "Jidai-geki (\u6642\u4ee3\u5287) \u00e8 un termine che indica un genere storico ambientato in un contesto temporale ben preciso usato nel settore cinematografico, televisivo, teatrale o fumettistico in Giappone.\nLa parola vuole dire \"rappresentazione del periodo\", \"dramma storico\" e di solito indica un film (o una rappresentazione teatrale) ambientato nel periodo Tokugawa (1603-1868). Tuttavia, alcuni film \"jidai-geki\" sono ambientati anche prima, come nel periodo Sengoku. Il genere \"Jidai-geki\" narra le vicende di samurai, contadini, fabbri, mercanti ed il termine \u00e8 spesso accostato al genere \"Chambara\" (\"chambara\" significa \"combattimento con le spade\").\nTitoli pi\u00f9 rappresentativi.\nTra i film pi\u00f9 rappresentativi conosciuti in Italia, ci sono quelli di Akira Kurosawa (\"I sette samurai\", \"La sfida del samurai\", \"Sanjuro\", \"Kagemusha - L'ombra del guerriero\"), la saga dello spadaccino cieco Zat\u014dichi e il pi\u00f9 recente \"Tasogare Seibei\", ambientato proprio negli anni finali del periodo Tokugawa. Fra i registi molto conosciuti in Giappone che hanno lasciato opere memorabili, vanno menzionati Masaki Kobayashi, Kazuko Kuroki, Masahiro Makino, Masahiro Shinoda e Eiichi Kudo, il cui \"J\u00fbsan-nin no shikaku\" (\"I tredici assassini\") del 1963 \u00e8 stato ripreso in un remake da Takashi Miike e presentato al festival di Cannes 2011.\nStoria.\n\u201cCinema giapponese per eccellenza\u201d, il jidaigeki ha segnato per pi\u00f9 di sessant'anni la storia del cinema nipponico, sino al dissolversi dello \"studio system\" negli anni settanta, ad eccezione di una parentesi tra il 1945 e il 1950, il periodo dell'occupazione americana, in cui la loro produzione era stata bandita perch\u00e9 ritenuta portatrice di valori feudali poco consoni al processo di democratizzazione. Nel corso della sua storia il jidaigeki ha conosciuto tante anime, dalla dimensione epica a quella nichilista, da quella quotidiana e minimalista a quella crepuscolare, da quella antifeudale a quella segnata dalle riletture del Nuovo Cinema degli anni sessanta, sino ad assumere, recentemente, una dimensione postmoderna. Il jidaigeki si \u00e8 imposto nell'ambito sia della produzione di genere-per lungo tempo in Giappone uno su due \u00e8 stato un film in costume- sia di quello d'autore.\nEsso ha fatto la fortuna di diversi registi di primo piano della storia del cinema del suo paese, sia di prima (Daisuke Ito, Sadao Yamanaka, Mansaku Itami, Masahiro Makino) che degli anni successivi alla guerra (Hiroshi Inagaki, Kenji Mizoguchi, Akira Kurosawa, Masaki Kobayashi, Hideo Gosha, Kihachi Okamoto, Kenji Misumi). Ha influenzato ed \u00e8 stato a sua volta influenzato da altri generi, dando vita a particolari commistioni, soprattutto con il western, lo \"spaghetti western\" e il wuxia. Il jidaigeki non ha per\u00f2 retto alla generale crisi cinematografica giapponese degli anni settanta, cos\u00ec come dai mutati gusti del pubblico, spinto da nuove sollecitazioni.\nSe il genere tenta di adattarsi al dinamismo dei tempi assorbendo gli eccessi spettacolari e ad effetto del wuxia, di fatto viene soppiantato dallo Yakuza film, che ne rappresenta un ideale proseguimento in un contesto pi\u00f9 adatto al Giappone dell'epoca. Vistisi ridotti i suoi sbocchi sul mercato cinematografico, il jidaigeki emigra sul piccolo schermo dove continua a sopravvivere, seppur con discreto successo.\nGli anni ottanta e novanta sono probabilmente i pi\u00f9 bui del genere, ma proprio alla fine del decennio Nagisa Oshima gli rid\u00e0 lustro con il suo ultimo film, Tab\u00f9 - Gohatto, e altri registi vi fanno ritorno, da veterani come Yoji Yamada, da esponenti della nuova generazione come Sogo Ishii, Takeshi Kitano, Takashi Miike, Hirokazu Koreeda, Hideo Nakata, Ryuhei Kitamura e Hiroyuki Nakano."}
{"id": "666107", "revid": "729019", "url": "https://it.wikipedia.org/wiki?curid=666107", "title": "Stazione di Cislago", "text": "La stazione di Cislago \u00e8 una fermata ferroviaria della linea Saronno-Laveno ubicata nell'omonimo comune.\n\u00c8 gestita da Ferrovienord ed \u00e8 servita dai treni regionali Trenord. Nel 2005 la stazione ha registrato il passaggio di 683.785 viaggiatori.\nSi presenta con un sobrio stile liberty; \u00e8 parallelepipedo con due piccole ali ai lati. Sulle due facciate pi\u00f9 grandi, ci sono un timpano con l'orologio e la scritta del nome della stazione. Il piano terra \u00e8 occupato da tabaccheria e bar, biglietteria e sala d'aspetto, stanze di controllo della linea. Il piano superiore \u00e8 abitato. Negli anni novanta del '900 \u00e8 stata oggetto di un restauro, che ha interessato anche le due banchine di arrivo dei treni, ora protette da grandi tettoie metalliche sorrette da pilastri.\nL'arrivo dei treni da Saronno e da Varese era segnalato dal suono di due campanelle originali degli anni trenta, prima integrate e poi sostituite da pannelli luminosi digitali e voce automatica segnalante.\nVi era presente un binario secondario, raccordato alla ditta \"Clerici\", poi scollegato dalla linea.\nMovimento.\nLa stazione \u00e8 servita treni regionali svolti da Trenord nell'ambito del contratto di servizio stipulato con la Regione Lombardia.\nInoltre la stazione \u00e8 servita dai treni RegioExpress RE1 Laveno - Varese - Saronno - Milano.\nTelevisione.\nLa stazione compare nella sigla iniziale del programma televisivo \"Io e la Befana\" del 1978-1979."}
{"id": "666109", "revid": "212348", "url": "https://it.wikipedia.org/wiki?curid=666109", "title": "Differenza simmetrica", "text": "In matematica, la differenza simmetrica tra due insiemi \u00e8 l'insieme che contiene gli elementi presenti solo in uno dei due insiemi. \u00c8 l'equivalente insiemistico dell'operazione logica nota come XOR.\nLa differenza simmetrica tra due insiemi \u00e8 comunemente denotata formula_1.\nEsistono due modi equivalenti per definirla:\ncio\u00e8, rispettivamente, l'unione delle due differenze e la differenza tra l'unione e l'intersezione di A e B.\nLa differenza simmetrica \u00e8 commutativa e associativa:\nLa differenza simmetrica di due differenze simmetriche ripetute \u00e8 la differenza simmetrica ripetuta della somma dei due multiinsiemi, con la rimozione di ogni insieme che compaia due volte. In particolare:\nQuesta uguaglianza esprime anche una specie di disuguaglianza triangolare: la differenza simmetrica di A e C \u00e8 contenuta nell'unione tra le differenze simmetriche di A e B e di B e C.\nSe consideriamo l'insieme delle parti di un qualsiasi insieme X con la differenza simmetrica, esso diventa un gruppo abeliano, in quanto\ne\ncio\u00e8 l'insieme vuoto \u00e8 l'elemento neutro e ogni insieme \u00e8 l'inverso di s\u00e9 stesso; questo ci dice anche che questa struttura algebrica \u00e8 addirittura uno spazio vettoriale sopra il campo finito delle classi di resto modulo 2 formula_8.\nInoltre, la distributivit\u00e0 dell'intersezione sulla differenza simmetrica:\nimplica che l'insieme delle parti di X diventa un anello, pi\u00f9 specificamente il prototipo di anello booleano.\nDifferenza simmetrica n-aria.\nLa differenza simmetrica si pu\u00f2 vedere come un'operazione su un multiinsieme di insiemi: il risultato dell'operazione su una classe di insiemi contiene gli elementi che sono contenuti in un numero dispari di insiemi tra quelli considerati:\nQuesta operazione \u00e8 ben definita solo quando ogni elemento dell'unione formula_11 \u00e8 contenuto in un numero finito di elementi di formula_12."}
{"id": "666110", "revid": "599013", "url": "https://it.wikipedia.org/wiki?curid=666110", "title": "Ponte del Diavolo (Cividale del Friuli)", "text": "Il Ponte del Diavolo (Pu\u00ecnt dal Di\u00e0ul in friulano) \u00e8 il simbolo della citt\u00e0 di Cividale del Friuli (UD). Costruito in pietra a partire dal 1442 e ripartito in due arcate, poggia su un macigno naturale collocato nel letto del fiume Natisone, lungo il quale si pu\u00f2 ammirare una scenografica gola. Il ponte \u00e8 alto 22,50 m, poggia su tre piloni sviluppandosi per 48 m su due archi di larghezza differente (22 m e 19 m). L'asimmetria \u00e8 dovuta alla posizione del masso su cui poggia il pilone centrale.\nStoria.\nSino al XIII secolo vi era un passaggio in legno, frequentemente sottoposto alla furia distruttrice delle acque del fiume; emerse cos\u00ec la necessit\u00e0 di sostituirlo con una pi\u00f9 solida costruzione in pietra. Il progetto del nuovo ponte fu elaborato da Iacopo Dugaro da Bissone, con cui il Comune stipul\u00f2 un contratto l'11 dicembre 1441. I lavori proseguirono attraverso una interminabile serie di intoppi e si protrassero sin quasi all'inizio del XVI secolo.\nNel 1442 fu iniziata la costruzione, che prosegu\u00ec sotto la direzione di Dugaro fino alla sua morte (1445). Fu poi ripresa dal suo collaboratore Erardo da Villaco. Nel 1453 fu tolta l'armatura ma, ad opera ancora non terminata, mor\u00ec anche Erardo. Nel 1558 il ponte venne lastricato, e nel 1689 venne restaurato una prima volta. Un successivo restauro, ad opera di Giuseppe Cabassi, venne eseguito nell'anno 1836.\nLa costruzione venne abbattuta dall'esercito italiano il 27 ottobre 1917 durante i tragici eventi della ritirata di Caporetto nel tentativo, assurdo ed inutile, di ritardare l'avanzata del nemico (all'esercito austro-tedesco non interessava certamente di passare il Natisone a Cividale, ma piuttosto di proseguire la sua avanzata verso Udine). Fu prontamente ricostruito, nelle stessa forma, dagli austriaci sotto la direzione di Anselmo Nowak ed inaugurato il 18 maggio 1918. Successivamente sub\u00ec danni limitati nel 1945 ad opera dei soldati tedeschi.\nIn occasione del centenario della battaglia di Cividale, nel 2017 si \u00e8 realizzata una serie di eventi commemorativi che hanno visto come avvenimento focale la realizzazione di una gigantesca pittura anamorfica realizzata sopra il ponte, che rappresentava il suo aspetto come doveva apparire appena dopo la sua distruzione nel 1917.\nOrigine del nome.\nIl nome del ponte deriva da una leggenda popolare, alimentata verosimilmente dalle tormentate vicissitudini costruttive del manufatto: si dice che per costruire il ponte, i cividalesi avessero chiesto aiuto al Diavolo. Questi avrebbe preteso in cambio l'anima della prima creatura che fosse passata sul ponte. Accettato il patto, in una sola notte il Diavolo eresse il ponte, ma la mattina seguente i cittadini fecero passare sul ponte un animale (o un gatto o un cane o, addirittura, un maiale, secondo altre versioni: pare che in alcuni periodi dell'anno qualcuno abbia udito dei rumori, simili a grugniti, provenire dal letto del fiume intorno al ponte). Il Diavolo cos\u00ec beffato, dovette accontentarsi dell'anima dell'animale, lasciando per sempre in pace i cividalesi.\nSecondo un'altra versione molto diffusa, il diavolo si sarebbe limitato a semplificare la costruzione dell'opera collocando la grossa pietra su cui poggia il pilastro centrale del ponte.\nCuriosit\u00e0.\nLa pittura anamorfica commemorativa del centenario \u00e8 stata progettata e curata dall'artista italiano Fabio Maria Fedele, e realizzata da una squadra di artisti europei appartenenti alle nazioni che all'epoca erano in guerra come simbolico segno di pace ritrovata. Questa pittura, nominata \"La voce dell'effimero apparente\" realizzata sul pavimento e sui parapetti del ponte, con una superficie di 570 mq costituisce la pi\u00f9 grande opera anamorfica realizzata in Italia e una delle pi\u00f9 grandi d'Europa.\nLa pittura anamorfica realizzata in concomitanza di una celebrazione storica, \u00e8 concepita e proposta come \"Monumento effimero\" di stato, presentando per la prima volta la Street Art pittorica pavimentale come un'arte di espressione ufficiale dello Stato ai massimi livelli istituzionali.\nIl grosso masso sul letto del fiume chiamato popolarmente la \"fuiazze\", su cui \u00e8 stato appoggiato il pilone centrale del ponte, secondo una leggenda sarebbe stato portato dalla madre del diavolo, mentre generalmente si credeva fosse franato anticamente da una sponda. Gli studi geologici condotti per la ricostruzione invece hanno rivelato che si tratta di una sporgenza del letto roccioso sottostante, sagomato a forma di masso in passato presumibilmente per favorire il deflusso delle acque."}
{"id": "666112", "revid": "599013", "url": "https://it.wikipedia.org/wiki?curid=666112", "title": "Juliano Belletti", "text": "\u00c8 principalmente ricordato per aver deciso con un gol la finale della Champions League 2005-2006, vinta dal Barcellona contro l'Arsenal per 2-1.\nBiografia.\nPer aggirare le restrizioni sugli extracomunitari imposte dalla Liga, Belletti, grazie alle sue origini italiane di Longiano in provincia di Forl\u00ec-Cesena, ha ottenuto il passaporto italiano. Ma ha anche antenati originari di Bastiglia in provincia di Modena e da Mantova.\nCaratteristiche tecniche.\nLa sua posizione naturale \u00e8 quella di terzino destro anche se in passato a volte ha giocato come difensore centrale.\nCarriera.\nClub.\nDal Brasile alla Spagna.\nHa iniziato la sua carriera nel Cruzeiro nel 1994. Nel 1996 passa al S\u00e3o Paulo, dove guadagna presto una maglia da titolare. Nel 1999 ha giocato con l'Atl\u00e9tico Mineiro dove diventa vicecampione del campionato brasiliano. Voci di mercato lo danno vicino al Valencia nel 2001, ma il trasferimento in Europa avviene solo un anno dopo. Ad acquistarlo \u00e8 il Villarreal.\nBarcellona e Champions League.\nDopo due positive stagioni, il 22 giugno 2004 passa al Barcellona, di cui inizialmente \u00e8 titolare, anche se in un secondo momento sar\u00e0 relegato spesso in panchina.\nIl 17 maggio 2006, allo Stade de France di Parigi, il Barcellona disputa contro gli inglesi dell' la finale della Champions League. A Belletti \u00e8 preferito Oleguer, cos\u00ec il brasiliano deve partire ancora una volta dalla panchina. Nonostante l'espulsione del portiere tedesco dell'Arsenal Lehmann, la squadra catalana va in svantaggio. Quando l'allenatore Frank Rijkaard opera le sue sostituzioni e fa entrare Belletti al posto dello stesso Oleguer, la partita cambia: l'altro nuovo entrato, Henrik Larsson, serve l'assist prima a Eto'o per il gol del pareggio, e poi allo stesso Belletti, autore del gol, il primo ed unico in maglia blaugrana. La marcatura sancisce il definitivo 2-1 e regala al Barcellona la vittoria che vale la conquista della coppa.\nChelsea.\nIl 26 agosto 2007 il acquista l'esterno brasiliano per circa 5,5 milioni di euro. Al suo primo anno con la maglia dei \"Blues\" ottiene un secondo posto in campionato alle spalle del Manchester United, mentre raggiunge la sua seconda finale di Champions League, la prima per il club londinese, sempre contro il Manchester. Al termine di una partita molto tirata, terminata 1-1, segna uno dei rigori. Il Chelsea perder\u00e0 poi la finale.\nIl 9 giugno 2010, sul sito ufficiale del Chelsea viene annunciato che alla fine del mese, alla naturale scadenza del contratto, lascer\u00e0 la squadra diventando svincolato.\nRitorno in Brasile.\nIl 13 luglio 2010 il Fluminense ha annunciato l'ingaggio del terzino di Cascavel. Si svincola dal club nel marzo del 2011. Il 16 giugno firma un contratto fino a fine stagione con il Cear\u00e1.\nIl 28 giugno 2011, attraverso il suo profilo personale su Twitter, annuncia il suo ritiro dal calcio agonistico a causa di problemi fisici.\nNazionale.\n\u00c8 stato pi\u00f9 volte convocato nella nazionale brasiliana, con cui ha esordito il 28 marzo 2001 in - 1-0. Da quel momento si contende il posto in squadra con campioni del calibro di Maicon e Cicinho.\nSi \u00e8 laureato campione del mondo nel 2002, quando, incluso nella lista dei 23 convocati, \u00e8 sceso in campo una volta contro la (1-0) in sostituzione di Kl\u00e9berson.\nHa giocato anche la Copa Am\u00e9rica 2001 (in cui fu autore di un autogol suo malgrado) e la Confederations Cup 2003.\nBelletti conta in totale 23 presenze e 1 gol con la Sele\u00e7\u00e3o."}
{"id": "666113", "revid": "260676", "url": "https://it.wikipedia.org/wiki?curid=666113", "title": "Museo civico al Castello Ursino", "text": "Il Museo civico di Catania \u00e8 situato all'interno del Castello Ursino dal 20 ottobre 1934.\nOrigine.\nDopo la chiusura del Museo Biscari (tra le pi\u00f9 importanti collezioni d'Europa del tempo, definito da Dominique Vivant Denon una \"\"lodevole raccolta\") e il sequestro della Collezione dei Benedettini, a Catania si avvert\u00ec ben presto la necessit\u00e0 di un Museo Civico. La sua apertura tuttavia avvenne non prima del 1934 su un primo progetto di Guido Libertini, al tempo soprintendente alle Antichit\u00e0 di Catania. La scelta dell'ubicazione ricadde sul Castello Ursino, unico monumento cittadino abbastanza capiente per ospitare la collezione benedettina a cui presto si aggiunsero i reperti acquistati dagli eredi del Principe di Biscari, la collezione Zappal\u00e0 Asmundo e molte donazioni private. Il Museo si avvaleva cos\u00ec di tre importanti collezioni che comprendevano le sezioni archeologica, medievale, rinascimentale e moderna.\nA causa di problemi burocratici e di reperimento di fondi per la necessaria ristrutturazione, il museo \u00e8 successivamente rimasto chiuso per moltissimi anni.\nIl Museo.\nSezione Archeologica.\nLa riapertura del primo piano del museo (avvenuta nel 1999) permette di ammirare parte delle sculture di epoca ellenistica e romana fra cui spiccano la \"testa di efebo\" del VI secolo a.C., ritrovata negli scavi dell'antica Leontinoi e appartenuto a Ignazio Patern\u00f2 Castello, recentemente ricongiunta all'acefalo \"Kouros\" esposto al Museo Paolo Orsi di Siracusa), la statua di Ercole di III secolo proveniente dagli scavi del palazzo Zappal\u00e0 in via A. di Sangiuliano a Catania, il monumentale torso di imperatore Giulio-Claudio raffigurato come Giove. Inoltre molti frammenti decorativi provenienti dal Teatro e pregevoli mosaici pavimentali provenienti da diverse parti della citt\u00e0 (spicca sugli altri un invitante \"Vtere Feliciter\"\", augurio che faceva da ingresso al ninfeo di piazza Dante). Pure di notevole importanza (soprattutto per la storiografia Siciliana di et\u00e0 imperiale e per le funzioni pubbliche) il cippo monumentale di \"Q. Atilius\", chiamato cippo Carcaci e il frammento di decorazione (dato l'aspetto probabilmente in origine dovette essere parte di una colonna istoriata) proveniente dagli scavi presso la \"Porta delli Canali\" (oggi Porta di Carlo V), trovati entrambi a Catania.\nNotevoli i due portali rispettivamente del XIII e XV secolo. Quest'ultimo situato nel cortile \u00e8 un importante documento del periodo in cui il Castello fu sede di prigione, con le scritte (firme, poesie, disegni) incise dai condannati sugli stipiti.\nEsiste anche una notevole collezione numismatica ricca di preziose monete greche e romane.\nPer finire una ricca collezione di crateri greci fra cui spicca un cratere attico raffigurante Perseo che decapita la Gorgone.\nPinacoteca.\nNel 1995 venne riaperta un'ala del maniero per rendere fruibile la parte relativa alla pinacoteca. Tra le opere esposte ricordiamo una piccola raccolta di tavolette bizantine, San Cristoforo di Pietro Novelli, Nativit\u00e0 di Geraci (copia della Nativit\u00e0 di Caravaggio, trafugata a Palermo nel 1969), Madonna in trono con il Bambino di Antonello de Saliba, Cristo deriso e Morte di Catone del fiammingo Matthias Stomer, l'Ultima cena di Luis de Morales (XVI secolo), ma anche alcune tele di Mattia Preti (San Luca Pittore), Gaspare Serenarlo, Mariano Rossi (Martirio di sant'Agata), Giuseppe Patania (Sibilla), El Greco (Ritratto di Gentiluomo), Michele Rapisardi (Testa di Ofelia pazza, I vespri Siciliani) e Malinconia di Domenico Fetti.\nSale Museali.\nPiano terra.\nSalone d'Armi.\nAppena entrati nel castello, ci si trova davanti alla biglietteria. In quella stessa sala sono esposte alcune epigrafi giudaiche e l'epigrafe proveniente dalla loggia senatoria medievale che proclamava la cacciata degli ebrei del 1492 da Catania. \u00c8 esposta una copia dell'Epigrafe di Iulia Fiorentina, conservata al Museo del Louvre. Su un basamento si trova la statua di Ignazio Patern\u00f2 Castello Principe di Biscari, opera di Antonio Cal\u00ec. Accanto ad essa si trova un'edizione del suo libro, \"Viaggio per le Antichit\u00e0 della Sicilia,\" corredato dal suo ritratto inciso da Antonio Zacco. Sono esposti varie parti di un Mosaico romano raffigurante i mesi. Infine sono qui conservate una chiave di volta medievale ed un cannone seicentesco recuperati durante lavori nel fossato del castello. Alla parete \u00e8 appesa un'epigrafe cinquecentesca che cita un castellano di Toledo.\nIn questa sala \u00e8 anche conservata la grande collezione d'armi, che comprende portapolvere in metallo del XVI sec., delle pistole tedesche (del XVI sec., alcune delle quali dell'artigiano) e dei portapolveri seicenteschi decorati ad incisione provenienti dalle collezioni Benedettine. \nSala di raccordo nord.\nIn questa sala ed in quella successiva sono esposte opere perlopi\u00f9 provenienti dal teatro romano. Tra le principali, un \"plinto romano\", rinvenuto da Biscari durante gli scavi al teatro romano nel 1770. Sul fronte \u00e8 rappresentato un trofeo incoronato da due vittorie alate e sul fianco sinistro presenta due prigionieri barbari. Sul fianco destro \u00e8 rappresentata una donna seduta che regge una lancia. Sono qui presenti anche una statua colossale acefala, un torso di Hermes e la base di un cratere neoattico.\nTorre delle Bandiere.\nQui sono esposti frammenti di mosaici romani, una statua di ercole e la copia in gesso del sarcofago di Costanza d'Aragona.\nSalone delle scuderie.\nTra le principali opere esposte in questa sala ci sono:\nSala.\nIn questa sala, in alcune vetrine, sono esposte molte statuine fittili. Tra le principali ci sono \"Afrodite\", \"Cagnolino in lotta con un gallo\", \"Ninfa su uno scoglio\" ed infine una \"testa preistorica\".\nDegna di nota \u00e8 una scultura che rappresenta un ariete colossale. L'opera pi\u00f9 importante \u00e8 il frammento con cavaliere, probabilmente proveniente da una colonna istoriata, ritrovato nei pressi di porta Carlo V.\nTorre del Sale.\nChiamata cos\u00ec per il suo utilizzo come deposito, conserva al suo interno un mosaico romano raffigurante l'Africa ed una testa muliebre egizia.\nSala di San Giorgio o della Cappella.\nQui sono esposti i bronzetti figurati, circa 2000, di cui 1600 appartengono alla collezione dei Benedettini e gli altri a quella dei Biscari. Sono presenti bronzetti di et\u00e0 arcaica, sicelioti, magno-greci, etrusco-italici ed ellenistici.\nSi pu\u00f2 ammirare il rilievo marmoreo di Demetra e Core, ritrovato nel 1930 nella collina di Montevergine e databile al 420 a.C. La donna a sinistra \u00e8 Demetra, che solleva un lembo del suo peplo, a destra la figlia Core indossa il chitone, e con la mano destra sorregge una fiaccola per farsi luce forse nell'ade; la scena non appare completa a destra poich\u00e9 il rilievo \u00e8 danneggiato. Ai piedi di Core c'\u00e8 un cratere.\nNella sala sono presenti molti vasi greci. Un esempio molto rilevante di ceramica a figure rosse \u00e8 il Cratere con Perseo e Medusa. Proviene dagli scavi di Camarina. Viene rappresentato Perseo che mostra la testa di Medusa a Polidette.\nAltre Sale.\nNelle altre sale sono conservate perlopi\u00f9 epigrafi e statue, facente parte della mostra permanente \"Voci di Pietra\":\nPrimo Piano.\nSala.\nNella prima sala sono conservati:\nAlcune icone bizantine, una placca con crocifisso di manifattura limosina ed uno smalto raffigurante la Vergine in Gloria.\nSalone dei Parlamenti.\nQui sono presenti soprattutto opere del Seicento e del Settecento, con capolavori di Matthias Stomer e Pietro Novelli:\nAltre opere importanti conservate in questa sala sono la Maddalena di Andrea Vaccaro, i Tre Re di Simone de Wobreck ed il San Gennaro attribuito a Francesco Solimena. \nSala.\nIn questa sala sono esposte opere settecentesche:\nSala Michele Rapisardi.\nIn questa sala, intitolata al pittore romantico Michele Rapisardi, sono conservate molte sue opere, a partire dal suo capolavoro I Vespri Siciliani. Altre sue opere conservate nella sala sono la famosissima Testa di Ofelia Pazza\", uno studio per i Vespri Siciliani ed un suo autoritratto.\"\nNella sala sono altres\u00ec presenti grandi opere di Natale Attanasio: la grande tela Sunt Lacrima Rerum, meglio conosciuta come \"Le Pazze\", \u00e8 affiancata da Donne ai campi e dal quadretto Tasso ed il Cardinale d'Este. Un'altra opera importante \u00e8 Provenzan Salvani nella piazza del Campo di Bernardo Celentano.\nSecondo Piano.\nSala.\nDalla sala dedicata al Rapisardi si accede ad uno spazio al piano superiore. In esso sono esposti perlopi\u00f9 ritratti ottocenteschi di pittori come Michele Rapisarda, Giuseppe Rapisardi, Giuseppe Sciuti, Natale Attanasio, Calcedonio Reina, Francesco Lojacono, Pasquale Liotta, Domenico Morelli, Alessandro Abate, Antonino Gandolfo e Giuseppe Gandolfo. In delle vetrine sono esposti dei vasi cinesi del XVIII sec., dei violini prodotti dall'Amati, ceramiche di Caltagirone ed infine dei bronzi raffiguranti Venere e Vulcano (XVII sec.) e Perseo (XVII sec.)\nOpen Space.\nGrande sala dedicata a mostre ed esposizioni. Sono esposti vari bassorilievi ed alcune sculture, come delle epigrafi provenienti dalla Certosa di Nuovaluce ed un'urna di scuola gaginiana. In una sala adiacente sono esposti parte della collezione numismatica ed il Fondo Sebastiano Ittar: si tratta di matrici ed incisioni di Ittar, raffiguranti alcuni studi su monumenti ed opere d'arte catanesi.\nProgetto EpiCUM.\nDal 2016 \u00e8 attivo il progetto EPICUM, realizzato dall'Istituto di Scienze e Tecnologie della Cognizione del CNR e dall'Universit\u00e0 di Oxford, per la digitalizzazione del corpus completo delle epigrafi del Museo civico al Castello Ursino. Le 580 epigrafi della collezione sono state catalogate secondo lo schema EpiDoc e sono rese disponibili in Linked Open Data."}
{"id": "666117", "revid": "666668", "url": "https://it.wikipedia.org/wiki?curid=666117", "title": "Juliano Haus Belletti", "text": ""}
{"id": "666121", "revid": "81103", "url": "https://it.wikipedia.org/wiki?curid=666121", "title": "Ettore Boschini", "text": "La vita.\nEttore Boschini nacque a Belvedere, frazione di Roverbella, in provincia di Mantova, da una famiglia di agricoltori benestanti. A quattro anni, a causa di una grave crisi del settore agricolo, si dovettero trasferire nella vicina contrada di Malavicina. Proprio per le nuove esigenze economiche familiari, Ettore, smise di studiare per dedicarsi al lavoro in una stalla.\nPerseguendo la sua vocazione religiosa, il 6 gennaio 1952 fu accolto nell'Ordine dei Camilliani come \"fratello laico\" e dopo alcuni anni emise la sua solenne professione religiosa, consacrando tutta la sua vita al servizio dei malati seguendo l'esempio di san Camillo. Fu inizialmente destinato alla comunit\u00e0 agli Alberoni di Venezia dove svolse mansioni di infermiere.\nAll'inizio degli anni settanta fu trasferito alla comunit\u00e0 San Camillo di Milano dove scopre la \"crisi delle strade\": dopo il boom economico degli anni '50 e '60, in concomitanza con gli effetti della prima crisi energetica (1973) le strade di Milano sono popolate da \"barboni\" disadattati ed emarginati, esclusi da ogni vantaggio dell'ambiente urbano. Comincia cos\u00ec, negli ambulatori della clinica san Camillo, ad ospitare i primi \"barboni\" che trova nelle strade per una prima assistenza. In brevissimo tempo il numero di persone che si rivolgono a lui aumenta enormemente. Cos\u00ec, con il benestare dei suoi superiori, orienta tutto il suo impegno all'assistenza materiale e spirituale del gran numero di persone che gravitano intorno alla Stazione Centrale e d\u00e0 vita al primo \"rifugio\" in un tunnel sotto la Stazione. Il suo impegno lo porta in stretto contatto con iniziative di natura aconfessionale.\nAlcuni ambienti criticarono l'attivit\u00e0 di Fratel Ettore con la motivazione che il problema dei diseredati ha bisogno di interventi pi\u00f9 radicali, o, addirittura proprio perch\u00e9 la presenza di un \"rifugio\" nei sotterranei della Stazione Centrale contribuiva a farli confluire nella zona.\nNegli anni ottanta e novanta fonda diverse case di accoglienza in Italia e all'estero sul modello del \"rifugio\" della Stazione di Milano.\nNel 1994 i City Angels iniziano la loro attivit\u00e0 nel suo rifugio in Stazione Centrale .\n\u00c8 morto il 20 agosto 2004 a Milano a causa di un tumore e ha lasciato alla guida delle comunit\u00e0 da lui fondate la sua pi\u00f9 stretta collaboratrice, suor Teresa Martino.\nLa sua testimonianza di straordinaria carit\u00e0 cristiana a favore dei pi\u00f9 poveri tra i poveri fu evidente a tutti, credenti e non credenti e port\u00f2 molte coscienze ad interrogarsi sul proprio atteggiamento nei confronti del prossimo pi\u00f9 emarginato.\nNel febbraio 2013 la Conferenza episcopale lombarda ha dato il via libera all'avvio dell'istruttoria per la causa di beatificazione di fratel Ettore.\nLa sua opera.\nFratel Ettore Boschini apr\u00ec molti rifugi per diseredati in tutto il mondo, luoghi ove dare accoglienza a barboni, tossicodipendenti, alcolisti e persone in gravi difficolt\u00e0. Un aiuto riconosciuto da scrittori (vari volumi sono stati pubblicati sulla sua vita come \"Fratel Ettore, un gigante della carit\u00e0\" di Giuliana Pelucchi), diplomatici, e da Madre Teresa di Calcutta che ammir\u00f2 la sua opera. Una lapide posta dai cittadini di Greco, quartiere milanese vicino alla stazione centrale, ricorda una visita di madre Teresa al primo rifugio di Fratel Ettore.\nIl ricordo.\nI poveri delle comunit\u00e0 di fratel Ettore hanno messo in scena uno spettacolo di marionette sulla vita del frate che ha salvato le loro vite dal titolo \"Ettore dei poveri\". Lo spettacolo ha debuttato al Meeting di Rimini 2012."}
{"id": "666178", "revid": "729019", "url": "https://it.wikipedia.org/wiki?curid=666178", "title": "Friedrich Wilhelm Kr\u00fcger", "text": "Biografia.\nL'adolescenza.\nKr\u00fcger nacque a Strasburgo in Alsazia-Lorena in una famiglia gi\u00e0 con ideologie militari: il padre, Alfred Kr\u00fcger, mor\u00ec nel 1914 in guerra al comando di un battaglione; ultimate le scuole elementari, inizi\u00f2 la carriera militare come cadetto alla scuola di Karlsruhe e poi alla scuola allievi ufficiali di Gro\u00df-Lichterfelde, vicino a Berlino.\nKr\u00fcger era secondo luogotenente quando, nel giugno 1914, scoppi\u00f2 la prima guerra mondiale: fu ferito tre volte ed insignito della Croce di Ferro di 1\u00aa e 2\u00aa classe. Con la fine della guerra Kr\u00fcger fece dapprima parte di una brigata navale, poi nell'agosto 1919, divenne membro del L\u00fctzowsches Freikorps e vi rimase fino a marzo del 1920.\nLa famiglia.\nRitornato nei panni civili, lavor\u00f2 come impiegato a Berlino fino al 1923, poi nel 1924 assunse la posizione di direttore generale in un'azienda di rifiuti fino al 1928, quando lasci\u00f2 per dare inizio alla carriera di imprenditore.\nSi spos\u00f2 nel 1922; dal matrimonio nacquero 2 figli e decisero di adottare altri tre bambini.\nLa carriera militare.\nProbabilmente fece conoscenza con Kurt Daluege quand'era impiegato presso l'azienda di rifiuti; Daluege era assistente tecnico dell'azienda in quel periodo e pi\u00f9 tardi divent\u00f2 il comandante degli SS a Berlino e fu a capo del Ordnungspolizei (\u201cpolizia di ordine).\nNel novembre 1929, Kr\u00fcger si iscrisse al NSDAP, membro n. 171199; nel 1930 entr\u00f2 a far parte delle SA e nel febbraio 1931, divenne membr\u00f2 anche delle SS. Con l'aiuto di Daluege, Kr\u00fcger acquis\u00ec subito una posizione di privilegio all'interno delle SA ed il potere necessario per riformare il \"SA Formation East\"; fu promosso \"SA-Gruppenf\u00fchrer\" (equivalente di generalmaggiore) nel 1932 e fece parte dello staff personale di Ernst R\u00f6hm.\nNel giugno 1933, Kr\u00fcger fu promosso \"SA-Obergruppenf\u00fchrer\" (equivalente di luogotenente generale) e nominato comandante all'addestramento del \"Ausbildungswesen\". Cooperando con il Reichswehr, us\u00f2 la sua posizione per iniziare alla carriera di ufficiale le migliori reclute della SA (circa 250.000).\nDopo la notte dei lunghi coltelli, bench\u00e9 non ne fosse stato informato, Kr\u00fcger fu lasciato temporaneamente senza lavoro finch\u00e9 rientr\u00f2 nuovamente nelle SS, mantenendo il rango che aveva alle SA.\nNel 1935, Kr\u00fcger venne nominato \"SS-Oberabschnittsf\u00fchrer\"; la sua carriera venne discussa tra i leader delle SS e Adolf Hitler, e il 21 febbraio 1936, divenne ispettore delle guardie personali e rappresentante personale di Hitler in diversi eventi della NSDAP. Fu comandante del 4\u00ba Reggimento della Divisione SS \"Deutschland\" e nel 1938 lo divenne del V Battaglione della Divisione SS \"Ellwangen\".\nKr\u00fcger continu\u00f2 a servire in nome del Reich, dimostrando la sua lealt\u00e0 al nazionalsocialismo cos\u00ec come la sua gestione militare, di polizia ed amministrativa; fu nominato il 4 ottobre 1939 \"H\u00f6herer SS- und Polizeif\u00fchrer\" (abbreviato in HSSPF, \u00abComandante superiore delle SS e della Polizia\u00bb) per il Governatorato Generale. In questa veste fu responsabile della creazione e successiva liquidazione dei ghetti polacchi.\nDivent\u00f2 rappresentante di Heinrich Himmler e in virt\u00f9 di questa carica Kr\u00fcger organizz\u00f2 l'espulsione di oltre 100.000 polacchi dalla regione di Zamo\u015b\u0107.\nLa fine.\nA seguito dei disaccordi tra Himmler e Hans Frank, perse la propria posizione nel novembre 1943. Qualche anno pi\u00f9 tardi scrisse in una lettera: \"Ich habe f\u00fcr meinen vierj\u00e4hrigen Kampf im GG Ehre und Reputation verloren.\" \u2013 ho perso l'onore e la reputazione durante il lavoro quadriennale svolto nel Governatorato Generale.\nCon la fine della seconda guerra mondiale e la fine dell'impero nazionalsocialista, segu\u00ec Hitler, Himmler e Odilo Globo\u010dnik nel suicidio per non cadere in mano nemica.\nSi spar\u00f2 a Libau il 9 maggio del 1945."}
{"id": "666179", "revid": "287204", "url": "https://it.wikipedia.org/wiki?curid=666179", "title": "Hermann Scherchen", "text": "Biografia.\nCompiuto un regolare corso di studio di violino, inizi\u00f2 la carriera musicale come violinista a Berlino nel 1907 solo per tre mesi, mentre si form\u00f2 da autodidatta per quanto concerne la direzione d'orchestra e le varie discipline musicali in generale. Nel 1911 l'incontro con Arnold Sch\u00f6nberg fu determinante per la sua attivit\u00e0 futura. L'anno successivo diresse infatti il \"Pierrot Lunaire\" e la \"Sinfonia da camera op.9\". Nel 1914, allo scoppio della Prima guerra mondiale, era a capo dell'Orchestra Sinfonica di Riga. Dopo la guerra fond\u00f2 a Berlino una societ\u00e0 per la musica nuova, un quartetto (lo Scherchen-Quartett) e la rivista musicale \"Melos\". Negli anni successivi fu attivo come direttore a Lipsia, Francoforte sul Meno, K\u00f6nigsberg, Winterthur. \nNel 1922 dirige la prima assoluta di \"Kammermusik n. 1\" di Paul Hindemith a Donaueschingen, nel 1924 di \"Drei Bruchst\u00fccke aus Wozzeck\" di Alban Berg a Francoforte sul Meno, nel 1927 di \"Kammerkonzert\" di Berg a Berlino e nel 1929 di Il volo oceanico e di \"Tempo der Zeit\" di Hanns Eisler a Baden-Baden per la radio.\nSempre nel 1929 dirige la Rapsodia n. 1 per violino e orchestra di B\u00e9la Bart\u00f3k con Joseph Szigeti a K\u00f6nigsberg, nel 1930 la prima assoluta di \"Der Wein\" di Berg a Francoforte sul Meno e nel 1931 di \"Die Mutter\" di Alois H\u00e1ba al Staatstheater am G\u00e4rtnerplatz di Monaco di Baviera.\nNel 1933 divenne inoltre direttore musicale delle trasmissioni radiofoniche tedesche e fond\u00f2 la societ\u00e0 musicale \"Musica viva\". \nTra il 1945 e il 1950 \u00e8 stato primo direttore dell'Orchestra della Radio Svizzera e successivamente si impegn\u00f2 attivamente come esecutore in seno ai Corsi estivi per la nuova musica di Darmstadt. \nNel 1954 fond\u00f2 a Gravesano un laboratorio di musica elettronica. L'ultimo incarico importante risale al 1960 quando divenne primo direttore della Nordwestdeutschen Philharmonie di Herford.\nScherchen \u00e8 stato un grande interprete di autori come Arnold Sch\u00f6nberg, Alban Berg, Anton Webern, Paul Hindemith, Ernst Krenek, Richard Strauss, Karl Amadeus Hartmann, Edgar Var\u00e8se, Bruno Maderna, Luigi Nono, Luigi Dallapiccola, Gian Francesco Malipiero, Paul Dessau, Boris Blacher, \nHans Werner Henze, Karlheinz Stockhausen, Iannis Xenakis. Egli si prodig\u00f2 nel corso della sua attivit\u00e0 per far conoscere la musica della sua epoca, svolgendo un ruolo di infaticabile animatore di incontri dedicati al repertorio pi\u00f9 attuale, fondando inoltre a sue spese una casa editrice (la Ars Viva Verlag) dedicata alle composizioni di autori sconosciuti. Nonostante ci\u00f2 le sue conoscenze e il suo mestiere erano ben radicate nel solco della tradizione musicale tedesca.\nAutore di scritti estetici e didattici (tra cui si ricorda il \"Lehrbuch des Dirigierens\", tradotto in Italia nel 1965 come \"Manuale del direttore d'orchestra\"), Scherchen si dedic\u00f2 inoltre all'orchestrazione dell\"'Arte della fuga\" di Johann Sebastian Bach.\nScrisse inoltre alcuni lavori di musica da camera tra cui un quartetto, un trio e la \"Sonata per pianoforte op. 5\".\nHa avuto rapporti con Elias Canetti che ne dipinge l'interessante e complessa personalit\u00e0 nel romanzo autobiografico \"Il gioco degli occhi\", capitolo \"Il direttore d'orchestra\" e successivi, narrando anche della passione di Scherchen per Anna Mahler, figlia del grande musicista Gustav e nota scultrice.\nMor\u00ec il 12 giugno 1966, pochi giorni dopo aver riportato una ferita cadendo mentre dirigeva l'orchestra del Maggio Musicale Fiorentino ne \"L'Orfeide\" di Gian Francesco Malipiero. "}
{"id": "666181", "revid": "372624", "url": "https://it.wikipedia.org/wiki?curid=666181", "title": "Frutice", "text": ""}
{"id": "666185", "revid": "57342", "url": "https://it.wikipedia.org/wiki?curid=666185", "title": "Luigi Magni", "text": "Biografia.\nInizia la sua carriera come sceneggiatore e soggettista in collaborazione con Age &amp; Scarpelli. Nel 1956 approda definitivamente nel mondo del cinema lavorando con i pi\u00f9 importanti registi italiani dell'epoca: Mario Monicelli, Luciano Salce, Mauro Bolognini, Camillo Mastrocinque, Pasquale Festa Campanile, Carlo Lizzani e Alberto Lattuada. Nel 1968 passa dietro la macchina da presa dirigendo Vonetta McGee, Enzo Cerusico e Renzo Montagnani nella commedia \"Faustina\". Il successo arriver\u00e0 a Magni con il suo secondo lavoro, \"Nell'anno del Signore\" (1969), la pellicola che delinea il suo marchio di fabbrica: commedie ambientate nella Roma papalina in epoca risorgimentale, ondeggiando tra l'aspetto farsesco e quello drammatico, non dimenticando il linguaggio squisitamente \"romano\". Da questo film inizia la sua collaborazione con Nino Manfredi.\nDopo \"La Tosca\" (1973) con Monica Vitti, \"In nome del Papa Re\" (1977) fa vincere al regista il David di Donatello per il miglior film. Tra gli altri film: \"State buoni se potete\" (1983)\"Secondo Ponzio Pilato\" (1987), \"'o Re\" (1988), \"In nome del popolo sovrano\" (1990), \"Nemici d'infanzia\" (1995), che gli fa vincere il secondo David di Donatello per la sceneggiatura, scritta con Carla Vistarini, e \"La carbonara\" (1999). Dopo il film per la TV \"La notte di Pasquino\" (2003) e dopo la morte di Nino Manfredi (2004), Luigi Magni non ha pi\u00f9 diretto film.\nVita privata.\nEra sposato con la costumista Lucia Mirisola, la coppia non ebbe mai figli.\nLa morte.\nMuore nella sua abitazione a Roma il 27 ottobre 2013, all'et\u00e0 di 85 anni; il giorno seguente venne allestita la camera ardente nella \"Sala Protomoteca\" al Campidoglio e i funerali sono stati celebrati il 29 ottobre nella Basilica di Santa Maria in Montesanto, alla presenza di molti volti noti dello spettacolo; successivamente, il feretro \u00e8 stato tumulato nel Cimitero Monumentale del Verano di Roma.\nOmaggi.\nNel 2004 riceve al Trani Film Festival il premio cinematografico \"Stupor Mundi\", riconoscimento alla carriera ispirato alla figura di Federico II di Svevia, mentre nel 2008 il David di Donatello alla carriera per celebrare i suoi 80 anni e i 40 di attivit\u00e0 registica.\nNel settembre del 2017 a Velletri, per iniziativa del Circolo artistico La Pallade Veliterna, \u00e8 stato istituito il Premio Nazionale Luigi Magni per la grafica. Il comune di Velletri il 24 marzo 2018 ha dedicato un viale della Villa Ginnetti al regista. Nel 2018 sempre a Velletri \u00e8 stato inaugurato un museo, dedicato alla sua carriera e che raccoglie premi, oggetti di scena, copioni e sceneggiature originali. Nel 2020 \u00e8 stata costituita la \"Fondazione museo Luigi Magni e Lucia Mirisola\".\nIl 21 marzo 2019 il Comune di Roma ha intitolato a Magni il belvedere del Giardino degli aranci, sul colle Aventino."}
{"id": "666189", "revid": "1305772", "url": "https://it.wikipedia.org/wiki?curid=666189", "title": "Auricolare", "text": ""}
{"id": "666192", "revid": "466539", "url": "https://it.wikipedia.org/wiki?curid=666192", "title": "Cento giorni", "text": "I cento giorni (in francese \"Cent-Jours\") indicano il periodo della storia europea compreso tra il ritorno di Napoleone Bonaparte a Parigi (20 marzo 1815) dall'esilio all'isola d'Elba e la restaurazione della dinastia dei Borbone sotto re Luigi XVIII (8 luglio dello stesso anno).\nL'espressione \"les Cent Jours\" deriva da una frase usata dal Prefetto di Parigi, il conte di Chabrol, nel suo discorso di benvenuto al re, l'8 luglio 1815:\nIl ritorno di Napoleone avvenne mentre si svolgeva il Congresso di Vienna, che si affrett\u00f2, il 13 marzo, a dichiarare \"fuorilegge\" Napoleone. Il 25 marzo seguente Regno Unito, Impero russo, Impero austriaco e Prussia diedero vita alla Settima coalizione, alla quale in seguito aderirono altre nazioni, impegnandosi militarmente a deporre una volta per tutte Napoleone. La decisione pose le basi dell'ultimo conflitto nelle Guerre napoleoniche, terminate con la sconfitta del generale francese a Waterloo il 18 giugno 1815 dopo gli scontri di Quatre-Bras e Ligny, della seconda restaurazione della monarchia francese e dell'esilio permanente di Napoleone sull'isola di Sant'Elena, dove egli mor\u00ec il 5 maggio 1821.\nIl ritorno dell'imperatore.\nLa condanna all'esilio di Napoleone.\nFebbraio e marzo 1814 avevano visto, tra la Senna e la Marna, l'imperatore Napoleone difendere il territorio francese contro le forze della Sesta coalizione. Incitati da Pozzo di Borgo e da Talleyrand, gli Alleati giunsero alle porte di Parigi, mentre Napoleone cercava di arrestarli a Saint-Dizier. Dopo un vano inseguimento, giunto troppo tardi, dovette ripiegare a Fontainebleau. Da Fontaineableau, Napoleone incaric\u00f2 il ministro degli esteri Caulaincourt \u2013 gi\u00e0 ambasciatore di Francia in Russia e amico personale dello zar Alessandro I \u2013 di negoziare con quest'ultimo l'abdicazione in favore del Re di Roma, il figlio di Napoleone.\nLo zar, antiborbonico, non si oppose ma, avendo appreso la defezione del maresciallo Marmont, posto in avanguardia all'esercito francese a Essonne, impose l'abdicazione senza condizioni, vista la rinnovata situazione favorevole in cui si trovava la Sesta coalizione. Dopo un ultimo tentativo di convincere i suoi marescialli a marciare su Parigi, Napoleone abdic\u00f2 e il Senato chiam\u00f2 \u00abliberamente\u00bb il futuro Luigi XVIII \u00abre dei francesi, secondo il voto della nazione\u00bb.\nPoich\u00e9 lo zar aveva promesso un esilio degno di un imperatore, Caulaincourt propose prima la Corsica, rifiutata perch\u00e9 parte integrante della nazione francese, quindi la Sardegna, respinta anche questa perch\u00e9 appartenente al sovrano Vittorio Emanuele I. Lo zar decise infine di esiliare Bonaparte sull'isola d'Elba, appartenente ai domini dell'Impero in seguito all'annessione del Regno di Etruria; la proposta fu subito accettata da Caulaincourt, timoroso che Regno Unito e Prussia potessero rivelarsi meno accomodanti sulla decisione.\nIl trattato di Fontainebleau del 6 aprile 1814 lasci\u00f2 a Napoleone il titolo di imperatore, una rendita di due milioni di franchi dal governo francese e la sovranit\u00e0 dell'isola d'Elba, mentre l'imperatrice Maria Luisa divenne duchessa di Parma, Piacenza e Guastalla. Il 20 aprile l'ormai ex imperatore francese s'imbarc\u00f2 a Fr\u00e9jus e raggiunse Portoferraio il 3 maggio. Lo stesso giorno Luigi XVIII entr\u00f2 trionfalmente a Parigi accompagnato dagli \"\u00c9migr\u00e9\" del clero e della nobilt\u00e0 fuggiti all'estero durante il periodo del Terrore.\nLa decisione di tornare in Francia.\nI diritti civili dei francesi, annullati da anni di guerre, vennero ripristinati dai Borbone, che cercarono anche di risollevare l'economia. Tuttavia, la propaganda reale non riusc\u00ec a cancellare dalla mente del popolo francese il malgoverno antecedente la Rivoluzione; in particolare i contadini, cui la Rivoluzione aveva redistribuito le terre confiscate a nobili e clero e che non erano pi\u00f9 gravati da vincoli feudali, vedevano con preoccupazione la possibilit\u00e0 (rimasta comunque una cosa molto remota) di una riforma terriera che ristabilisse lo \"status quo\" antecedente la rivoluzione.\nLo scontento regnava anche in parte dell'esercito, costretto dalle potenze vincitrici della Sesta coalizione a ridimensionarsi, con la conseguente smobilitazione (necessaria anche da un punto di vista economico) di molti soldati. Alcuni accolsero felicemente il ritorno alla vita civile, ma una parte non riusc\u00ec a inserirsi nella societ\u00e0 e ricordava i \"bei tempi\" dell'Impero. La situazione in Francia venne portata a conoscenza di Napoleone da alcuni suoi ex generali e uomini politici, passati agli ordini dei Borbone ma attenti a non abbandonare del tutto l'ex imperatore nel caso questi fosse ritornato al potere.\nAd accelerare la scelta di Napoleone di tentare la carta del rientro in Francia fu, soprattutto, la notizia che, al Congresso di Vienna, le potenze vincitrici discutevano di allontanarlo dall'Elba, troppo vicina al continente; tra le ipotesi prese in considerazione c'erano le Azzorre o l'isola di Sant'Elena nell'oceano Atlantico. In febbraio giunse sull'isola Fleury de Chaboulon, ex prefetto di Reims, su incarico dell'ex segretario di stato di Napoleone, Maret, per metterlo al corrente di un complotto per far sollevare contro Luigi XVIII diversi generali nel nord della Francia. Forte di queste notizie, Napoleone si decise e, il 26 febbraio, salp\u00f2 dall'Elba accompagnato da un migliaio di soldati, quattro cannoni e dai generali Antoine Drouot e Pierre Cambronne, sbarcando il 1\u00ba marzo nei dintorni di Cannes.\nIl volo dell'Aquila.\nEntrata nella leggenda napoleonica come \"il volo dell'Aquila\", la marcia di risalita della Francia da parte di Napoleone si scontr\u00f2 con una resistenza estremamente blanda. Il generale Andrea Massena, a Marsiglia, venne subito informato dell'accaduto, ma non intraprese nessun'azione decisiva, permettendo cos\u00ec a Napoleone di dirigersi verso Grenoble per vie montane, evitando volontariamente Marsiglia e la Provenza con le sue note simpatie realiste. A Laffrey, 25\u00a0km a sud di Grenoble, il 5\u00ba reggimento di linea dell'esercito francese sbarr\u00f2 la strada alla spedizione, ma Napoleone seppe portarli dalla sua parte con un convincente discorso accompagnato da gesti plateali.\nNapoleone quindi entr\u00f2 in un clima di festa a Grenoble e prosegu\u00ec verso Parigi in un'atmosfera di giubilo, che raggiunse l'apice quando, il 14 marzo ad Auxerre, il maresciallo Michel Ney e le sue forze, inviate ad arrestare Napoleone, si unirono invece a lui. Inutilmente il re continuava a inviargli contro truppe e generali: queste, appena raggiuntolo, disertavano e si univano a lui, al punto che in place Vend\u00f4me a Parigi comparve un avviso a lettere cubitali: \u00abDa Napoleone a Luigi XVIII. Mio buon fratello, non \u00e8 necessario che tu mi mandi altre truppe, ne ho gi\u00e0 a sufficienza.\u00bb Il 19 marzo Luigi XVIII e la sua corte decisero di abbandonare Parigi, essendo l'esercito napoleonico ormai alle porte; Napoleone vi entr\u00f2 infatti la sera dopo.\nLa scelta della nuova Costituzione.\nIl nuovo governo venne formato alla fine di marzo con Cambac\u00e9r\u00e8s alla Giustizia, l'ex giacobino Carnot all'Interno, Caulaincourt agli Esteri, Decr\u00e8s alla Marina, Gaudin alle Finanze, Davout alla Guerra e Mollien al Tesoro; capo della polizia era l'esperto Fouch\u00e9. Napoleone, per tagliare ogni rapporto con il passato senza ripresentarsi nella vecchia veste di autocrate, decise di presentare una nuova Costituzione e, a tal scopo, mediante Fouch\u00e9 e Carnot, ex membri della Convenzione e di idee di sinistra, cerc\u00f2 di ingraziarsi gli intellettuali e nomin\u00f2 Benjamin Constant consigliere di stato con l'incarico di redigere la nuova Carta costituzionale.\nLa Commissione costituzionale elabor\u00f2 molte bozze, che si dividevano nella sostanza in due tipologie di progetti: il primo, ispirato ai principi del 1791, per i quali alla base dell'azione politica stavano le decisioni di un'Assemblea legislativa eletta democraticamente, e il secondo che affermava il principio autocratico della volont\u00e0 dell'Imperatore. Fu quest'ultimo a essere accettato da Napoleone. La costituzione approvata rimase cos\u00ec sostanzialmente la stessa adottata l'anno precedente sotto Luigi XVIII, sotto forma di \"Atto addizionale alle Costituzioni dell'Impero del 1815\", che venne presentato, nella premessa, come un ulteriore perfezionamento delle forme costituzionali gi\u00e0 adottate in Francia fin dal tempo della Rivoluzione.\nErano previste una Camera dei Pari, i cui membri erano scelti da Napoleone, e una Camera dei Rappresentanti, composta da 629 deputati, eletti dai sudditi francesi maschi almeno venticinquenni con voto palese \u2013 si sarebbe dovuto votare nelle prefetture\u00a0\u2013 con l'aggiunta di rappresentanti degli industriali. Nell'Atto fu scritto l'esplicito divieto della possibilit\u00e0 di un ritorno dei Borboni in Francia. I collegi elettorali che avrebbero dovuto eleggere i membri della Camera dei Rappresentanti furono convocati per il 1\u00ba giugno al Campo di Marte, per l'occasione ribattezzato da Napoleone \"Campo di Maggio\". L\u00ec, senza attendere i risultati del referendum cui l'Atto addizionale era stato sottoposto, Napoleone giur\u00f2 sulla nuova legge costituzionale di fronte a centinaia di migliaia di francesi. I risultati del referendum mostrarono l'ennesimo plebiscito, con 1.532.000 s\u00ec contro appena 4.802 no, ma nell'occasione vennero alla luce anche i limiti del consenso napoleonico: pi\u00f9 di tre milioni di aventi diritto non si presentarono infatti al voto.\nLa guerra della Settima coalizione.\nI preparativi del conflitto.\nNapoleone esit\u00f2 a ordinare una mobilitazione in massa per non scontentare il popolo, di cui conosceva bene la contrariet\u00e0 a una nuova guerra. Per guadagnare tempo e per dimostrare di volere una pace, senza tuttavia sperarci affatto, l'imperatore francese prese contatti diplomatici con le potenze del Congresso di Vienna, che per\u00f2 si rifiutarono categoricamente di riconoscerlo imperatore. Il 25 marzo 1815 Regno Unito, Impero austriaco, Regno di Prussia e Impero russo siglarono un patto di alleanza, dando vita alla Settima coalizione, con l'obiettivo di spodestare definitivamente Napoleone dal trono di Francia. La coalizione era sostenuta dal denaro britannico e fu presto ingrossata dai soldati di altre nazioni europee.\nNapoleone ordin\u00f2 l'8 aprile una mobilitazione generale, ma l'odiata coscrizione obbligatoria fu ufficializzata solo tre settimane pi\u00f9 tardi. L'esercito francese, che i realisti avevano lasciato forte di 200\u00a0000 uomini, difettava di ogni fornitura militare, ma le deficienze furono gradualmente colmate dallo sforzo dell'industria e della manodopera; nei giorni seguenti 15\u00a0000 volontari e 75\u00a0000 veterani si unirono all'esercito, ma le necessit\u00e0 di guerra obbligarono a mobilitare la Guardia nazionale, a revocare tutti i congedi e a incorporare nei reggimenti di linea poliziotti, marinai e doganieri. Cos\u00ec facendo la Francia disponeva di un totale di 280\u00a0000 soldati, ai quali se ne potevano aggiungere 150\u00a0000 nei successivi sei mesi, comunque pochi rispetto agli 800\u00a0000-1\u00a0000\u00a0000 che col tempo gli alleati avrebbero mobilitato.\nEssendo la frontiera francese lunga dal Mare del Nord al Mediterraneo, gli alleati progettarono di sfondare i confini francesi con cinque armate: il Duca di Wellington con i suoi 110\u00a0000 soldati avrebbe attaccato da Bruxelles, coperto alla sinistra dai 117\u00a0000 prussiani del feldmaresciallo Bl\u00fccher, in marcia su Namur dai dintorni di Liegi; dalla Foresta Nera sarebbero invece partiti, verso l'Alto Reno, 210\u00a0000 austriaci comandati da Schwarzenberg, mentre il generale Johann Frimont, con i suoi 75\u00a0000 tra austriaci e italiani, sarebbe avanzato dall'Italia fino a minacciare Lione; per ultima, l'armata russa, forte di 150\u00a0000 soldati, avrebbe ricoperto la funzione di riserva strategica, stanziandosi nell'area centrale del Reno. Queste forze, una volta riunite, avrebbero marciato insieme su Parigi e Lione schiacciando, col peso dei numeri, le esili forze francesi inviate a ostacolarle.\nAll'atto pratico, comunque, gli alleati schieravano sul campo solo gli eserciti di Wellington e Bl\u00fccher, perch\u00e9 gli austriaci sarebbero arrivati nelle loro posizioni solo a luglio e i russi sarebbero stati ancora pi\u00f9 in ritardo. A Napoleone si prospettarono quindi due linee d'azione: o ammassare le truppe tra i fiumi Senna e Marna, preparandosi a difendersi da due fronti, o attaccare il prima possibile le forze alleate dislocate in Belgio. Bench\u00e9 fossero disponibili, per quest'ultima opzione, solo 125\u00a0000 uomini a fronte dei 209\u00a0000 degli avversari, una schiacciante vittoria avrebbe potuto rafforzare l'opinione pubblica francese e quasi sicuramente la sconfitta degli anglo-olandesi (che si sperava fosse seguita dalle dimissioni del governo di Lord Liverpool) avrebbe comportato una rivoluzione filo-francese in Belgio, che avrebbe cos\u00ec fornito un nuovo bacino di truppe con cui fronteggiare austriaci e russi.\nTenendo anche conto delle divergenze politiche tra Prussia e Regno Unito, se l'esercito francese fosse riuscito a incunearsi tra i due eserciti sconfiggendoli separatamente con una superiorit\u00e0 numerica locale (strategia della \"posizione centrale\"), questi si sarebbero ritirati lungo le rispettive linee di rifornimento, favorendo la loro sconfitta. Napoleone e lo stato maggiore francese optarono dunque per un repentino attacco verso il Belgio. I generali Rapp, Lemarque, Lecourbe, Suchet, Brune, Clausel e Decaen avrebbero avuto il compito di mantenere salde le frontiere e di reprimere eventuali rivolte realiste (una era gi\u00e0 in corso in Vandea).\nLa campagna di Waterloo.\nNonostante la limitatezza delle forze dell'Armata del Nord, agguerrita e costituita da truppe esperte, ma costituita da soli 126.000 soldati, Napoleone inizi\u00f2 l'offensiva di sorpresa il 15 giugno a Charleroi, sfruttando la scarsa coesione e i precari collegamenti tra i due eserciti alleati. Inizialmente i due comandanti alleati furono sorpresi dall'improvvisa offensiva francese e non riuscirono a concentrarsi; Napoleone, sfruttando la sua posizione centrale, pot\u00e9 quindi il 16 giugno attaccare a Ligny i prussiani, che subirono una dura sconfitta, anche se riuscirono a evitare la distruzione.\nContemporaneamente a Quatre Bras, in un'azione separata svoltasi lo stesso giorno della battaglia di Ligny, l'ala sinistra dell'esercito francese, sotto il comando del maresciallo Michel Ney, intercett\u00f2 le forze anglo-tedesche del Duca di Wellington; dopo un'aspra battaglia il comandante britannico, appresa la notizia della sconfitta del feldmaresciallo Bl\u00fccher, decise di ripiegare verso Bruxelles e riusc\u00ec, dopo una difficile ritirata inseguito da Napoleone, a stabilirsi sulla posizione di Mont St. Jean, davanti alla foresta di Soignes, dove intendeva combattere una battaglia difensiva in attesa dell'arrivo in suo sostegno dei prussiani.\nIl 18 giugno si realizz\u00f2 il confronto decisivo della campagna, nei dintorni dei villaggio di Waterloo. Napoleone, fiducioso della vittoria, riteneva la posizione britannica particolarmente infelice e contava sulla capacit\u00e0 del maresciallo Emmanuel de Grouchy di tenere sotto controllo i prussiani, che considerava in disgregazione dopo la sconfitta di Ligny. L'attacco francese a Waterloo fu ritardato dal maltempo e, condotto frontalmente, non tenne conto della capacit\u00e0 britannica di battersi in difesa. Dopo una serie di attacchi respinti e qualche successo, i francesi sembrarono in serata vicini alla vittoria, ma l'arrivo dei prussiani fece cambiare le sorti della battaglia a favore dei coalizzati, che ottennero cos\u00ec la vittoria decisiva della guerra. L'esercito francese, stanco e sfiduciato, cedette sotto l'attacco dei prussiani e ripieg\u00f2 in rotta, mentre la battaglia simultanea di Wavre era servita a trattenere il maresciallo Grouchy, che quindi non pot\u00e9 intervenire in soccorso di Napoleone.\nLa seconda abdicazione.\nRientrato all'Eliseo il 21 giugno, Napoleone tent\u00f2 di convincere le Camere della necessit\u00e0 di fornirgli poteri dittatoriali, per intraprendere le azioni che, a suo dire, avrebbero ancora potuto fermare l'avanzata degli eserciti della coalizione. I deputati, tuttavia, si opposero, e gli chiesero un passo indietro. Pur incitato da diversi esponenti, tra cui Carnot e il fratello Luciano, a sciogliere le Camere, Napoleone esit\u00f2. Il 23 giugno i deputati votarono a favore della richiesta di abdicazione di Napoleone, che l'imperatore decise di redigere e firmare poche ore dopo:\nIl governo provvisorio fu affidato a Fouch\u00e9, mentre Napoleone si ritirava alla Malmaison in attesa di un salvacondotto per riparare in America. La difesa, affidata al ministro e maresciallo Davout, rallent\u00f2 l'avanzata dell'esercito prussiano. Ma, nella volont\u00e0 di risparmiare Parigi da un assedio e negoziare la pace da una posizione di maggiore disponibilit\u00e0, il governo decise la resa incondizionata della capitale il 3 luglio. Dimessosi dal governo (venne sostituito al ministero della guerra dal collega Gouvion Saint-Cyr), Davout complet\u00f2 il 14 luglio la ritirata dell'esercito dietro la Loira, dove firm\u00f2 la resa.\nIl 12 luglio anche l'Armata delle Alpi di Suchet accett\u00f2 i termini della resa negoziata con il comando austriaco. Nonostante il tentativo di Fouch\u00e9 di perorare la reggenza in nome di Napoleone II, gli Alleati decisero la restaurazione di Luigi XVIII, giunto a Parigi l'8 luglio. Napoleone, raggiunta Rochefort, si vide rifiutato il salvacondotto richiesto e decise, la mattina del 15 luglio, di consegnarsi agli inglesi a bordo del vascello Bellerophon, da dove sar\u00e0 condotto a Portsmouth e da l\u00ec imbarcato su un'altra nave per raggiungere la sede del suo esilio, l'isola di Sant'Elena."}
{"id": "666193", "revid": "1305772", "url": "https://it.wikipedia.org/wiki?curid=666193", "title": "Chiesa di Santa Maria di Ges\u00f9", "text": "Il nome chiesa di Santa Maria di Ges\u00f9 identifica alcune chiese:"}
{"id": "666197", "revid": "93556", "url": "https://it.wikipedia.org/wiki?curid=666197", "title": "Porta Liviana", "text": "La Porta Liviana era una delle principali porte d'accesso delle mura cinquecentesche di Padova. Nota anche come \"Porta Ponte Corvo\", dal nome della localit\u00e0 in cui sorge, \u00e8 detta Liviana in onore di Bartolomeo d'Alviano, il condottiero e stratega rinascimentale che progett\u00f2 le difese di Padova. La costruzione della porta fu iniziata subito dopo l'assedio di Padova del 1509, nell'ambito della guerra della Lega di Cambrai, e completata nel 1517."}
{"id": "666200", "revid": "123916177", "url": "https://it.wikipedia.org/wiki?curid=666200", "title": "Clavais", "text": "Clavais (\"Clavais\" in friulano standard, \"Clavaias\" in friulano carnico) \u00e8 una frazione del comune di Ovaro (UD), in Carnia, che sorge a 827 m sui fianchi del Monte Zoncolan (1.750 m), alla sinistra del torrente Degano.\nDescrizione.\nL'abitato dista 3 km da Ovaro ed \u00e8 raggiungibile attraverso la strada che parte dal capoluogo e vi giunge dopo aver superato le frazioni di Lenzone e Liariis. Oppure attraverso la strada che partendo da Maranzanis attraversa la localit\u00e0 \u201cBraida\u201d collegando i Comuni di Comeglians e Ovaro. Clavais, situato pressoch\u00e9 al centro di un\u2019estensione di prati, terreni agricoli e incolti produttivi \u00e8 stato principalmente un centro con attivit\u00e0 multiple agro-silvo-pastorali; ha subito nei secoli variazioni demografiche che lo hanno portato al attuale quota di 46 abitanti (anno 2015).\nIl nome \u201c\"Clavais\"\u201d in vecchi documenti trovato scritto anche \"\"Clavagis\", \"Clavaies\", \"Clauais\"\",\u201c\"Clavaijs\"\u201d mentre nella parlata locale troviamo le forme \u201c\"Clavais\"\", ma soprattutto \u201cClavajas\u201d, con desinenza in -as di formazione relativamente recente, si ritiene derivi dalle numerose \u201ccleve\u201d ondulazioni del terreno che caratterizzano la localit\u00e0 e la zona circostante.\nOggi Clavais sta vivendo una nuova stagione storica: molte vecchie abitazioni, ed ex stalle e fienili sono stati ristrutturati, fortunatamente in modo tale da non stravolgerne il primitivo aspetto architettonico caratterizzato da murature in pietra e coperture in tegole laterizie del tipo \"carnico\"; negli anni duemila sono stati costruiti anche nuovi edifici ma, in generale, si \u00e8 conservato l\u2019impianto urbanistico del paese che, anche per questa ragione, \u00e8 uno dei pi\u00f9 caratteristici e interessanti di tutta la Val Degano.\nIn paese si trova la chiesa intitolata a San Lorenzo Martire, di origine medioevale e ristrutturata nel 1999-2000. \u00c8 proprio nel fine settimana pi\u00f9 prossimo al giorno di San Lorenzo (10 agosto) che a Clavais si tiene la tradizionale sagra paesana. Dal paese, sopraelevato rispetto alla sottostante vallata, si gode di una superba vista su diverse frazioni del Comune di Ovaro (Ovasta, Mione, Luint, Agrons) su gran parte della Val Pesarina, nonch\u00e9 su alcune delle maggiori cime delle Alpi Carniche (Coglians, Monti di Volaia, Dolomiti Pesarine).\nL'Associazione Culturale Clavajas \u00e8 stata costituita con lo scopo di tenere unito il paese e i suoi pochi abitanti, convogliandone tutte le risorse al fine di mantenerne vive le tradizioni.\nFondata ufficialmente il 12 maggio 2007 con uno statuto semplice e versatile, rientra fra le Associazioni non riconosciute, senza scopo di lucro. Dopo la chiusura della storica osteria \"Dal Fari\", ultimo esercizio pubblico del paese avvenuta il 31 dicembre 2002; L'Associazione Culturale Clavajas \u00e8 rimasta l'unico punto di riferimento per la frazione. Nata con l'obiettivo principale di continuare ad organizzare annualmente la tradizionale Sagra di San Lorenzo, si \u00e8 pian piano ingrandita arrivando a contare oltre 90 soci, ed organizzando una decina di eventi all'anno."}
{"id": "666201", "revid": "399", "url": "https://it.wikipedia.org/wiki?curid=666201", "title": "Filtrazione", "text": "La filtrazione \u00e8 un'operazione unitaria di separazione utilizzata sia in scala di laboratorio (per esempio in un laboratorio chimico) sia in scala industriale (per esempio negli impianti di fresatura e rettifica).\n\u00c8 una pratica di laboratorio che pu\u00f2 essere utilizzata sia per scopi separativi, volendo eliminare impurezze solide da liquidi o soluzioni, che per scopi sintetici volendo isolare un composto precipitato da una soluzione o cristallizzato.\nIn natura rappresenta un fenomeno comune che riguarda le fonti idriche le cui acque permeano il terreno in cui scorrono: ad esempio le falde profonde sono utilizzate come fonte di approvvigionamento per acqua potabile in quanto risultano purificate da intensa filtrazione.\nIn microbiologia e nella sintesi farmaceutica la filtrazione viene utilizzata come mezzo di disinfezione: utilizzando carta da filtro con diametro dei pori compreso tra 0,22-0,45 \u03bcm si riesce a trattenere la quasi totalit\u00e0 dei batteri. Filtri HEPA sono utilizzati dalle cappe di laboratorio e dai sistemi termoidraulici di condizionamento ambientale per purificare l'aria.\nIn ambito industriale la filtrazione sfrutta macchine filtranti operative su vasta scala.\nLa filtrazione in laboratorio.\nEsistono due metodiche per condurre una filtrazione in laboratorio: la \"filtrazione per gravit\u00e0\" e la \"filtrazione sottovuoto\".\nIl mezzo filtrante (o \"medium\").\nIl \"medium\" \u00e8 l'elemento che effettua attivamente la filtrazione. Il mezzo filtrante viene scelto in funzione del tipo e della qualit\u00e0 di filtrazione richiesta. Esistono numerose varianti tra carte (generalmente costituita da nitrocellulosa), tessuti non tessuti (poliestere, polipropilene, fibra di vetro, fibre aramidiche), reti e tele metalliche (tipo Reps, microstirate).\nCaratteristiche distintive quali-quantitative di un mezzo filtrante sono le seguenti:\nLe tre caratteristiche sono tra loro collegate: una carta rapida ha di solito bassa ritentivit\u00e0 ed alta porosit\u00e0 ed una carta lenta possiede propriet\u00e0 opposte.\nI composti colloidali non si prestano affatto ad essere filtrati o sono filtrabili parzialmente o con molta difficolt\u00e0.\nFiltrazione industriale.\nQualunque sia il sistema di filtrazione utilizzato prevale il moto laminare e il flusso del filtrato \u00e8 direttamente proporzionale alla forza fluidomotrice che lo determina ed inversamente proporzionale alle resistenze incontrate dal fluido (liquido o gas).\nLa filtrazione pu\u00f2 avvenire secondo i seguenti modi:\nNei cosiddetti filtri a torta la forza fluidomotrice \u00e8 data dalla differenza di pressione che sussiste tra le due facce del mezzo filtrante, mentre le resistenze incontrate dal fluido derivano dalla resistenza intrinseca del setto filtrante (o \"telo\") e dalla resistenza della cosiddetta torta.\nIn altri tipi di filtro, la resistenza \u00e8 invece dovuta alle perdite di carico del solo setto passante, in quanto la torta \u00e8 assente (o di spessore trascurabile).\nI fattori principali che influenzano la velocit\u00e0 di filtrazione sono:\nLa differenza di pressione tra le due facce del mezzo filtrante pu\u00f2 essere ottenuta in due modi:\nSiccome all'aumentare della differenza di pressione aumenta la velocit\u00e0 di filtrazione, il secondo metodo, per il quale si possono avere differenze di pressioni maggiori di 1 atm, sarebbe in teoria da preferire; nella pratica per\u00f2 bisogna anche considerare che per prelevare il prodotto da un filtro in pressione sarebbe necessario installare una pompa, e questo farebbe crescere i costi dell'impianto. Per questi motivi, in genere si utilizzano filtri in pressione per le operazioni in discontinuo (batch), mentre i filtri in depressione vengono utilizzati per operazioni in continuo.\nFiltri industriali.\nImpiantisticamente parlando, le apparecchiature industriali adoperate per effettuare la filtrazione si dividono in filtri continui e filtri discontinui a seconda se bisogna o meno interrompere il processo per compiere altre operazioni collaterali.\nDerivazione dell'equazione generale della filtrazione.\nL'equazione generica che esprime il flusso di un fluido attraverso letti porosi \u00e8:\ndove formula_2 \u00e8 la differenza di pressione esistente tra le due facce del letto, formula_3 \u00e8 la resistenza incontrata dal fluido nell'attraversare il mezzo poroso e formula_4 \u00e8 il flusso di fluido.\nLa resistenza formula_3 \u00e8 ricavabile dalla relazione\ndove formula_7 \u00e8 la resistenza specifica della torta, formula_8 la viscosit\u00e0 del filtrato, formula_9 lo spessore della torta originatasi in seguito al deposito di solido, formula_10 la superficie normale della torta rispetto alla direzione del flusso. La resistenza specifica formula_7 \u00e8 definita come differenza di pressione necessaria per provocare un flusso unitario di filtrato, di viscosit\u00e0 unitaria, attraverso una superficie e spessore di torta unitari.\nFacendo riferimento ad un tempo infinitesimo formula_12 durante il quale viene filtrato un volume formula_13 di fluido si ottiene l'equazione:\nQuesta rappresenta l'equazione fondamentale della teoria della filtrazione. Nei casi pratici questa equazione porta a differenti risultati in relazione alle condizioni operative di esercizio alle quali viene applicata. Tali condizioni sono rappresentate da portata o formula_2 costante e dal caso di torte non comprimibili (es. quelle ottenute da precipitati cristallini) o torte comprimibili (es. precipitati fioccosi o gelatinosi).\nSi pu\u00f2 anche scrivere l'equazione precedente esplicitando formula_16, che \u00e8 il flusso volumetrico del fluido attraversante il filtro:\nEquazione generale della filtrazione per un filtro a torta.\nAssumendo che il moto attraverso la torta sia laminare e che le particelle solide abbiano uguale diametro, \u00e8 valida l'equazione di Blake-Kozeny:\nin cui:\nPrendendo come volume di controllo il volume della torta (che cresce nel tempo), il bilancio di materia sulla fase solida per un filtro a torta al tempo formula_26 si esprime come:\nIl termine a sinistra si riferisce alla massa di solido nel fluido da filtrare, che viene immessa all'interno del volume di controllo tra il tempo formula_27 e il tempo formula_26.\nIl termine di accumulo \u00e8 diviso in due parti poich\u00e9 la torta pu\u00f2 essere vista come un sistema formato da una fase solida (il \"pieno\"), che costituisce la torta propriamente detta e una sospensione fluido-solido (il \"vuoto\"), che riempie gli interstizi della torta solida.\nNon \u00e8 presente un termine di uscita, in quanto si assume che la corrente fluida sia completamente purificata.\nIl bilancio di materia si esprime in formule come:\nin cui:\nLa massa di solido nella sospensione fluido-solido si pu\u00f2 ritenere trascurabile rispetto alla massa di solido che costituisce la torta, per cui il termine pi\u00f9 a destra nel bilancio di materia pu\u00f2 essere trascurato. Esplicitando l'altezza formula_24 della torta, abbiamo quindi:\nSi definisce resistenza specifica della torta la quantit\u00e0:\nSostituendo nell'equazione di Blake-Kozeny l'espressione di formula_24 ricavata dal bilancio di materia e la resistenza specifica della torta appena definita, otteniamo:\nIl termine formula_43 rappresenta la resistenza della torta formula_44. A questa va aggiunto il termine correttivo che rappresenta la resistenza del telo formula_45, per cui l'equazione generale della filtrazione \u00e8:"}
{"id": "666203", "revid": "767487", "url": "https://it.wikipedia.org/wiki?curid=666203", "title": "Porta Santa Croce (Padova)", "text": "Porta Santa Croce \u00e8 una delle principali porte d'accesso delle mura cinquecentesche di Padova. La porta attuale prese il posto di quella fatta costruire dai Carraresi e fu iniziata subito dopo l'assedio di Padova (1509), avvenuto nell'ambito della guerra di Venezia contro la Lega di Cambrai. A difesa della porta medievale si ergeva un torrione, fatto demolire nel 1632."}
{"id": "666204", "revid": "697352", "url": "https://it.wikipedia.org/wiki?curid=666204", "title": "Elder", "text": ""}
{"id": "666205", "revid": "1856513", "url": "https://it.wikipedia.org/wiki?curid=666205", "title": "ItAli Airlines", "text": "Itali Airlines S.p.A. (o in breve Itali S.p.A.) \u00e8 stata una compagnia aerea italiana con sede a Roma Ciampino, e faceva parte del \"GRUPPO AEROSERVICES\" che offriva una serie di servizi legati all'aviazione.\nStoria.\nL'ItAli Airlines nasce a Pescara originariamente come \"TAI\" (\"Trasporti Aerei Italiani\"). Nel 2004 ItAli Airlines cambi\u00f2 il suo nome. L'ItAli Airlines colleg\u00f2 l'Aeroporto di Pescara con i principali aeroporti italiani in coincidenza con i voli nazionali ed internazionali e con alcune destinazioni internazionali, in particolare il collegamento giornaliero con l'Aeroporto di Milano-Linate veniva operato con Fairchild Swearingen SA 227 Metroliner.\nLe operazioni charter/ACMI erano operate con McDonnell Douglas MD-82 acquistati dalla compagnia di bandiera Alitalia, principalmente dalle basi dell'Aeroporto di Roma-Fiumicino e dell'Aeroporto di Milano-Malpensa. Le principali destinazioni ItAli nell'estate 2010 sono state Samos, Lourdes, Lampedusa, Rodi e, soprattutto, Tirana, con voli plurisettimanali. La manutenzione dei velivoli MD-82 era eseguita dal personale Alitalia.\nAll'inizio dell'estate 2009 crearono il ramo Aerotaxi della compagnia con base d'armamento sull'Aeroporto di Roma-Ciampino e base secondaria sull'Aeroporto di Milano-Linate. I voli executive operavano sotto il marchio di MustFly, sussidiaria di ItAli Airlines. MustFly operava in Aviazione generale sotto il COA di ItAli Airlines i velivoli executive della flotta, tra cui due Do.328J, precedentemente utilizzati nei regolari servizi di linea, riconfigurati appositamente a 19 posti.\nIl 21 ottobre 2010, a seguito di indagini condotte dal Nucleo di polizia tributaria della Guardia di Finanza di Pescara (operazione \"Flying Money\"), l'azionista di maggioranza di Aeroservices Group, Giuseppe Spadaccini, viene tratto in arresto insieme ad altre 12 persone per una maxi evasione fiscale internazionale da 90 milioni di euro. Malgrado ci\u00f2, la Compagnia prevedeva di operare dal 16 dicembre nuove tratte.\nIl 19 novembre 2010 l'ENAC ha rilasciato al vettore una licenza provvisoria di esercizio (con validit\u00e0 fino al 20 maggio 2011) al posto del precedente Certificato di Operatore Aereo a tempo indeterminato.\nIl 14 gennaio 2011 la compagnia ha tolto dalla vendita e cancellato tutti i voli.\nDall'11 marzo 2011 l'ENAC ha sospeso la licenza di trasporto aereo a causa del permanere di alcune criticit\u00e0 non risolte precedentemente dal vettore.\nFlotta.\nLa flotta di ItAli Airlines era composta di un totale di 15 aeromobili:\nLa ItAli Airlines aveva ordinato 10 Sukhoi Superjet 100 pi\u00f9 10 in opzione, tuttavia, con la chiusura della compagnia, l'ordine \u00e8 stato annullato."}
{"id": "666233", "revid": "264902", "url": "https://it.wikipedia.org/wiki?curid=666233", "title": "Melagrana", "text": "La melagrana (detto anche mela granata o solo granata), dal latino \"malum granatum\", \u00e8 il frutto del melograno. Frutto presente dall'Iran alla zona himalayana dell'India settentrionale, nel Caucaso e nella Macchia mediterranea. In diverse religioni e culture ha assunto un forte significato simbolico.\nOrigine del nome.\nIl nome \"melograno\" deriva dal latino \"malum\" (\"mela\") e \"granatum\" (\"con semi\u201d). \nLa stessa origine \u00e8 riconosciuta anche in altre lingue come in inglese \"Pomegranate\", ed in tedesco \"Granatapfel\" (mela coi semi). In antico inglese era noto con il nome di \"apple of Grenada\" (mela di Granada).\nUna radice del nome della melagrana deriva dall'antico egiziano \"rmn\", da questo deriva l'ebraico \"rimm\u00f4n\", e l'arabo \"rumm\u00e2n\".\nDall'arabo il termine pass\u00f2 ad altre lingue, come il portoghese (\"rom\u00e3\"), nella lingua della Cabilia (\"rrumman\") e nel maltese (\"rummien\").\nDescrizione.\nLa melagrana (o granata) \u00e8 una bacca (detta Balausta) di consistenza molto robusta, con buccia molto dura e coriacea, ha forma rotonda o leggermente allungata, a volte sub\u2013esagonale, con diametro da 5 a 12\u00a0cm e con dimensione fortemente condizionata dalla variet\u00e0 e, soprattutto, dalle condizioni di coltivazione. Il frutto ha diverse partizioni interne robuste che svolgono funzione di placentazione ai semi, detti chicchi o arilli (mediamente 613 per frutto) separati da una membrana detta cica. I semi, di colore rosso, in alcune variet\u00e0 sono circondati da una polpa traslucida colorata dal bianco al rosso rubino, pi\u00f9 o meno acidula e, nelle variet\u00e0 a frutto commestibile, dolce e profumata.\nIl frutto reca in posizione apicale (opposta al picciolo) una caratteristica robusta corona a quattro-cinque pezzi, che sono residui del calice fiorale. Il frutto matura a ottobre-novembre, a seconda delle variet\u00e0.\nAvversit\u00e0.\nLe melagrane possono essere attaccate da alcuni patogeni fungini tra cui \"Cercospora spp.\" (che provoca macchie), \"Alternaria alternata\", \"Aspergillus spp.\" e \"Botrytis cinerea\".\nUsi.\nLa melagrana \u00e8 in botanica definito \"balausta\".\nSi usa per le propriet\u00e0 medicinali, la scorza dei frutti raccolta in autunno, ricche di tannino, tagliate a pezzetti e fatte essiccare all'aria.\nLa polvere ottenuta, utilizzata come decotto, ha propriet\u00e0 tenifughe, astringenti, e sedativo nelle dissenterie; per uso esterno il decotto ha propriet\u00e0 astringenti, per clisteri o irrigazioni vaginali.\nDalla scorza si ottiene una tonalit\u00e0 di giallo tipicamente utilizzata negli arazzi arabi. \nI semi eduli ricchi di vitamina C, hanno propriet\u00e0 blandamente diuretiche, si usano anche per la preparazione di sciroppi e della Granatina.\nUsi culinari.\nDopo avere aperto il frutto con un coltello \u00e8 necessario spaccarlo in pi\u00f9 parti ed estrarre i semi staccandoli dalle membrane a cui sono fissati.\nIn caso di quantit\u00e0 rilevanti la separazione \u00e8 favorita dal fatto che immersi nell'acqua i semi affondano mentre le membrane galleggiano.\nI semi di alcune variet\u00e0 selvatiche sono essiccati e macinati, e sono usati come componenti, a volte acidificanti in altre salse.\nI semi sono spesso consumati direttamente, ma dato che la parte commestibile \u00e8 la polpa traslucida che aderisce e circonda il seme, per poter inghiottire la polpa occorre inghiottire anche il seme, legnoso. Questo spiega il fatto che il maggior consumo si ha dopo la estrazione del succo dalla polpa.\nLe scorze dei frutti hanno anche propriet\u00e0 aromatiche e vengono utilizzate per dare il gusto amarognolo a Vermouth e aperitivi.\nIn Daunia, la melagrana \u00e8 rinomato per essere uno degli ingredienti principali del grano cotto (\"cicce cutte\" in dialetto lucerino), un dolce che si prepara per la Commemorazione dei defunti. Come tutti gli altri ingredienti (grano, cioccolato, noci, etc.), i chicchi di melagrana utilizzati per preparare questa ricetta hanno una simbologia che richiama contemporaneamente alla morte e alla prosperit\u00e0.\nSucco.\nIl sapore del succo \u00e8 molto variabile, secondo le variet\u00e0. Alcuni succhi possono essere molto dolci, altri pi\u00f9 acidi. Di norma il sapore \u00e8 intermedio, con una base di dolce, un fondo acidulo, ed un tono leggermente amaro ed astringente dato dalla componente tannica dell'arillo.\nIl succo di melagrana \u00e8 detto \"granatina\" ed \u00e8 ottenuto dalla spremitura dei semi, spesso diluito e zuccherato, \u00e8 usato come bevanda.\nLa produzione di succo (\"granatina\") \u00e8 praticamente l'unica definibile come \"industriale\" per le melagrane; occorre dire, che pressoch\u00e9 la totalit\u00e0 dei succhi di produzione industriale definiti \"granatine\" sono in realt\u00e0 miscele di succhi di agrumi, lamponi, ribes ed aromi naturali, con poco, o spesso nulla, di succo di melagrana. La produzione del vero succo di melagrana \u00e8 molto costosa, dato che prevede molta mano d'opera per un prodotto esiguo. \nIl succo \u00e8 spesso usato, nelle cucine tradizionali dei paesi di origine, per preparare salse, dolci o piccanti, per cibi tradizionali, per guarnire la carne o il riso.\nIl succo di melagrana \u00e8 un'eccellente sorgente di vitamina C e del gruppo B, di potassio e di notevoli quantit\u00e0 di polifenoli antiossidanti.\nSimbolismo.\nNell'iconografia, la melagrana fa le sue prime apparizioni nel IV millennio a.C. in Mesopotamia, a Uruk e a Susa. Nell'articolo l'autore informa sul fatto che nell'iconografia antica spesso la melagrana viene confusa con il frutto del papavero da oppio.\nPer il colore dei numerosi semi, di un rosso traslucido brillante, racchiusi in un involucro robusto, il frutto ha colpito l'immaginazione umana per essere un prodigio prezioso della natura, questa conclusione \u00e8 ripresa da molte culture come quella ebraica, greca, babilonese, araba e cristiana.\nIl contrasto \u00e8 ancora pi\u00f9 accentuato dal fatto che la pianta viva in ambiente semi-desertico.\nEbraismo.\nIl libro dell'Esodo (Esodo; 28:33\u00a0\u2013 34) prescrive che le immagini delle melagrane siano applicate sugli abiti rituali dei Grandi Sacerdoti. Il libro dei Re (Re; 7:13\u00a0\u2013 22) descrive le melagrane rappresentate sui capitelli che erano sul fronte del Tempio di Salomone in Gerusalemme.\nLa corona, che nella simbolistica ebraica indica la santit\u00e0, sarebbe rappresentata anche dalla \"corona\", residuo del calice fiorale che permane nella parte apicale del frutto.\nLa melagrana \u00e8 inoltre nella simbologia ebraica, simbolo di onest\u00e0 e correttezza, dato che conterrebbe 613 semi, che come altrettante perle sono le 613 prescrizioni scritte nella \"Torah\", (365 divieti e 248 obblighi) osservando le quali si ha certezza di tenere un comportamento saggio ed equo. In realt\u00e0 i semi della melagrana sono in numero variabile (di certo circa 600), ma il frutto con i suoi semi ricorda quel numero, che come tanti altri, ha riferimenti precisi nella numerologia ebraica.\nLa melagrana per i suoi numerosi semi \u00e8 simbolo di produttivit\u00e0, ricchezza e fertilit\u00e0.\nQuella della melagrana \u00e8 una delle poche immagini che appaiono nelle vecchie monete della Giudea come simbolo santo. \nAttualmente molti rotoli della Torah quando non sono in lettura, e quindi sono avvolti, sono protetti da gusci in argento a forma di melagrane (\"rimmonim\") .\nAlcuni studiosi di teologia ebraica hanno supposto che il frutto dell'Albero della vita del Giardino dell'Eden fosse da intendersi in realt\u00e0 come una melagrana.\nLa melagrana \u00e8 uno dei sette frutti elencati nella Bibbia (Deu. 8:8), come speciali prodotti della \"Terra Promessa\".\nAntica Grecia.\nIl mito della melagrana non \u00e8 originario della Grecia, vi giunge dall'oriente, valorizzato come oggetto culturale e mitico da divinit\u00e0 anatoliche (Cibele), o mesopotamiche (Ishtar).\nLa mitologia importata confluisce in Grecia con numerosi riferimenti alle divinit\u00e0 greche al frutto ed ai semi della melagrana, fra gli altri il mito di Persefone e quello di Hera. \nDopo che Persefone venne rapita, negli inferi le venne offerta della frutta: ella mangi\u00f2 senza appetito solo sei semi di melograno. Ignorava per\u00f2 che chi mangia i frutti degli inferi \u00e8 costretto a rimanervi per l'eternit\u00e0. Il significato del melograno pu\u00f2 certamente rimandare al matrimonio e alla fertilit\u00e0. Secondo altre interpretazioni, il frutto che nel mito stabilisce il contatto con il regno dell'oltretomba non \u00e8 il melograno ma, a causa delle sue virt\u00f9 narcotiche e psicotrope, l'oppio, la cui capsula, a parte le minori dimensioni, \u00e8 straordinariamente simile proprio al frutto del melograno.\nRiguardo la dea Hera il simbolo della melagrana rappresent\u00e0 la fertilit\u00e0, a celebrare la figura della madre che nutre.\nCristianesimo.\nLa melagrana \u00e8 anche presente nella decorazione religiosa cristiana, soprattutto per gli abiti e paramenti dei sacerdoti per le funzioni religiose, oltre che in scultura e architettura (per esempio sui capitelli medievali).\nNel Medioevo, la Vergine Maria era raffigurata con una melagrana fra le mani, come ad esempio la statua di pietra della \"Madonna della Melagrana\" del Museo diocesano di Lucera, databile alla seconda met\u00e0 del XIV secolo.\nAnche alcuni dipinti a tema religioso di Sandro Botticelli, Carlo Crivelli e Leonardo da Vinci, riprendono il tema del melograno o del suo frutto; si veda ad esempio la \"Madonna della melagrana\" del Botticelli. Nella c.d. \"Madonna Salting\" (Madonna col Bambino) di Antonello da Messina (1460-1469, ora alla National Gallery di Londra) \u00e8 Ges\u00f9 Bambino a tenere in mano una melagrana, aprendo una tradizione: in questi casi il frutto \u00e8 un simbolo anticipatore della passione. Per il colore del suo succo la melagrana richiama infatti da sempre il sangue. Nell'iconografia cristiana diventer\u00e0 quindi simbolo di martirio, un martirio fecondo come il frutto pieno di semi. Soprattutto \u00e8 un riferimento alla teologia di Cristo Signore glorioso e della sua Ekklesia-\"corpo mistico\" che racchiude in s\u00e9 il popolo salvato e sparso (spermatik\u00f2s come il logos-verbo di Dio) nel mondo, seme santo e santificatore.\nAnche nel libro biblico \"Cantico dei Cantici\", il melograno ottiene un forte valore simbolico dato il contesto e il genere dello scritto: l'amata \u00e8 paragonata ad un giardino pieno di alberi di melograno e l'amore potr\u00e0 essere consumato proprio quando gli alberi saranno fioriti.\nUn giorno importante della Chiesa ortodossa greca \u00e8 la Presentazione di Maria, in tale ricorrenza \u00e8 tradizionale in alcune regioni della Grecia la preparazione della tavola della \"polysporia\", anche nota con l'antico nome di \"panspermia\", con offerte di cibi e frutti della terra fertile, con evidenti richiami pagani a Dioniso. Quando \u00e8 acquistata una nuova casa \u00e8 uso in Grecia mettere quale primo dono presso l'Iconostasi (altare domestico) della casa una melagrana come simbolo di abbondanza, fertilit\u00e0 e buona fortuna.\nIslam.\nIn accordo col \"Corano\", il melograno \u00e8 citato per crescere nel giardino del paradiso (55:068). \u00c8 anche menzionato in (6:99, 6:141) dove i melograni sono descritti tra le buone cose create da Dio.\nMassoneria.\nAll'interno del Tempio Massonico, la melagrana \u00e8 posizionato sulla colonna J e indica la fecondit\u00e0 rappresentata dei molti semi collocati nello stesso frutto. La melagrana simboleggia l'unione di tutti i Fratelli uniti nella Massoneria Universale.\nAltri legami culturali.\nArmenia.\nAnche se il frutto principale dell'Armenia \u00e8 l'Albicocco, cio\u00e8 il \"Prunus armeniaca\", si pu\u00f2 dire che la melagrana sia il secondo frutto del paese, appartenente alla sua cultura nei millenni. Nella tradizione armena \u00e8 anche la produzione di vino di melagrana, che giunge a superare la gradazione alcolica di 11 gradi.\nAzerbaigian.\nOgni anno si tiene un festival a Goychay (Azerbaigian), conosciuto come il Festival del Melograno; il festival presenta le specialit\u00e0 della cucina locale, che utilizza le locali variet\u00e0 di melagrane, e dove poi si fa sfoggio delle danze e delle musiche tradizionali del paese.\nIl festival ha tradizionalmente luogo in ottobre, il periodo di maturazione delle melagrane.\nInduismo.\nNell'Induismo, uno dei nomi del Dio Ganesha \u00e8 \"Bijapuraphalasakta,\", \"colui che gradisce la frutta dai molti semi\" (la melagrana).\nOgni parte della pianta (radici, corteccia, fiori, foglie) \u00e8 usata nella medicina Ayurveda.\nLetteratura.\nIl \"ciclo del melograno\" \u00e8 costituito da un solo romanzo, \"Il fuoco\", scritto da Gabriele D'Annunzio e simbolo della vittoria sulle passioni, segno di una risorta volont\u00e0.\n\"Il chicco acre della melagrana\" \u00e8 un romanzo, scritto da Letizia Leonardi e Kevork Orfalian che narra la storia vera di un figlio della diaspora armena"}
{"id": "666235", "revid": "838137", "url": "https://it.wikipedia.org/wiki?curid=666235", "title": "Partito Riformatore Estone", "text": "Il Partito Riformatore Estone (in estone: \"Eesti Reformierakond\" - ER) \u00e8 un partito politico estone di orientamento liberale fondato nel 1994.\nStoria.\nIl partito \u00e8 membro di pieno diritto dell'Internazionale liberale dal 1996, dopo esserne stato membro osservatore fra 1990-1996; \u00e8 inoltre membro di pieno diritto dell'ALDE. Leader dell'ER \u00e8 Andrus Ansip.\nER \u00e8 stato al governo dal 1995 al 1997 in coalizione con il Partito della Coalizione Estone (conservatore); dal 1999 al 2001 con il l'Unione della Patria ed il Partito Popolare Moderato (oggi Partito Socialdemocratico), dal 2002 al 2003 con il Partito di Centro Estone e dal 2003 al 2005 nuovamente con l'Unione della Patria. Dal 2005 al 2007 Ansip ha svolto l'incarico di primo ministro, in una coalizione con i Centristi e l'Unione Popolare Estone.\nAlle elezioni parlamentari del 1995 ER ottenne il 16,2%, eleggendo 19 deputati e superando del 2% i Centristi, ma ottenendo appena la met\u00e0 dei voti del Partito della Coalizione Estone.\nAlle elezioni parlamentari del 1999 i riformatori scesero al 15,6% e persero un seggio, venendo superati sia dai centristi che dall'Unione della Patria.\nNelle elezioni parlamentari del 2003, con il 17,7% e 19 seggi, il partito mantenne la terza posizione, sempre dietro i centristi e Unione della Patria.\nAlle elezioni parlamentari del 2007, il partito ha incrementato i propri consensi, passando dal 17,7 al 27,8% ed eleggendo ben 31 deputati. ER \u00e8 divenuto, cos\u00ec, il primo partito estone, superando, anche se di appena due seggi, il Partito di Centro Estone. L'ER ha sottratto voti soprattutto alle due formazioni conservatrici: l'Unione Patria e Res Publica e l'Unione Popolare Estone.\nAlle elezioni parlamentari del 2011, il partito ha ottenuto il 28,6% dei voti ed il leader estone Ansip \u00e8 stato riconfermato Primo ministro. Nel marzo 2014 subentra alla guida del governo Taavi R\u00f5ivas.\nI riformatori estoni sostengono il governo insieme all'Unione Patria e Res Publica.\nAlle europee del 2014 il movimento raccoglie il 24,% ed elegge 2 deputati.\nAlle elezioni parlamentari del 2015 il partito ottiene il 27,7% dei voti e 30 seggi, il leader Taavi R\u00f5ivas viene riconfermato primo ministro in un governo di coalizione."}
{"id": "666240", "revid": "125894774", "url": "https://it.wikipedia.org/wiki?curid=666240", "title": "Museo del Calcio", "text": "Il Museo del Calcio \u00e8 situato in viale Palazzeschi a Firenze, nel quartiere di Coverciano, in un edificio del Centro Tecnico Federale della FIGC.\nIl museo, che fa capo alla \"Fondazione Museo del Calcio\", raccoglie la storia presente e passata della Nazionale di calcio dell'Italia e della Federazione Italiana Giuoco Calcio.\nSono esposti numerosi cimeli della Nazionale di calcio dell'Italia dal 1922 ad oggi (palloni, medaglie, scarpe, coppe, maglie, ecc.), oltre a un centro informativo digitale con archivio di fotografie e filmati.\nStoria.\nIl Museo del Calcio fu idealizzato al momento della necessit\u00e0 di eseguire i lavori di ampliamento del Centro Tecnico Federale, in occasione di Italia 1990, su iniziativa di Fino Fini, Presidente della Fondazione. Dieci anni dopo, il 22 maggio 2000 venne inaugurato il museo, alla presenza dell'allora Ministro per i Beni Culturali Giovanna Melandri, e delle massime autorit\u00e0 federali e civili.\nLa sede.\nIl museo trova sede nella ristrutturata casa coloniale chiamata \"Podere Gignoro\". Il recupero dell'edificio avvenne mediante la ricostruzione fedele della volumetria rilevata e dedotta, con il mantenimento dei vuoti e dei pieni, della posizione delle finestre e degli accessi, delle arcate, pur se tutto \u00e8 stato ottenuto mediante strutture edilizie attuali. Le strutture orizzontali furono ricostruite con gli stessi materiali tradizionalmente usati, con travi in legno, travicelli e mattoni. I lavori terminarono nel 1992. \nAttualmente \u00e8 di nuovo visibile l'edificio di un tempo, articolato su un corpo centrale a tre piani, accompagnato da due ali con varie soluzioni di continuit\u00e0 dei tetti, il tutto affacciato sulla grande aia ripavimentata, al di sotto della quale si apre la nuova grande sala interrata per convegni e congressi.\nL'esposizione.\nIl percorso museale \u00e8 articolato in sei sale: \nLa visita al museo d\u00e0 la possibilit\u00e0 anche di visitare l'area dei campi del Centro Tecnico Federale di Coverciano, dove si allena la nazionale maggiore.\nMostre.\nLa \"Fondazione Museo del Calcio\" ospita regolarmente, all'interno dei suoi spazi, mostre temporanee ed eventi culturali finalizzati alla promozione della cultura sportiva e alla valorizzazione del ricco patrimonio storico presente all'interno della Fondazione stessa. Oltre all'esposizione permanente, la Fondazione organizza periodicamente mostre itineranti su tutto il territorio nazionale, presso altri musei ed istituzioni pubbliche. Essa inoltre promuove e favorisce rapporti di collaborazione con altri Musei e centri culturali, italiani ed esteri, attraverso il prestito di cimeli e la fruizione di numerosi documenti conservati nel proprio archivio storico."}
{"id": "666242", "revid": "36426", "url": "https://it.wikipedia.org/wiki?curid=666242", "title": "Gioco del calcio", "text": ""}
{"id": "666245", "revid": "599013", "url": "https://it.wikipedia.org/wiki?curid=666245", "title": "Xa", "text": ""}
{"id": "666247", "revid": "181699", "url": "https://it.wikipedia.org/wiki?curid=666247", "title": "Kremnica", "text": "Kremnica (in tedesco: \"Kremnitz\", in ungherese: \"K\u00f6rm\u00f6cb\u00e1nya\") \u00e8 una citt\u00e0 della Slovacchia facente parte del distretto di \u017diar nad Hronom, nella regione di Bansk\u00e1 Bystrica.\nLa citt\u00e0 medievale, ben preservata, \u00e8 stata costruita sopra un'importante miniera d'oro. Qui si trova la pi\u00f9 antica zecca ancora in funzione del mondo.\nStoria.\nDurante il Medioevo e nell'Et\u00e0 moderna, Kremnica fu tra le principali citt\u00e0 minerarie del mondo. La prima prova dell'esistenza di una miniera sotterranea risale al IX secolo.\nNel XIII secolo gli abitanti di quest'area furono colpiti dall'invasione dei mongoli: dopo l'evento disastroso, il re d'Ungheria invit\u00f2 nuovi coloni dalla Germania, per rimpolpare la popolazione decimata. Si crede che proprio questi tedeschi siano stati i principali artefici della ripresa delle attivit\u00e0 minerarie nella citt\u00e0. La prima prova scritta dell'esistenza della citt\u00e0 risale al 1328, quando alla citt\u00e0 furono garantiti i \"privilegi da citt\u00e0\" dal re Carlo I d'Ungheria.\nLa zecca della citt\u00e0 \u00e8 conosciuta per non aver mai fermato la sua produzione: dal 1335 coni\u00f2 i ducati di Kremnica, che venivano utilizzati come mezzo internazionale di pagamento per l'elevata purezza dell'oro. La zecca era la pi\u00f9 importante in assoluto e in seguito divenne l'unica del Regno d'Ungheria, della Cecoslovacchia e della Slovacchia: la prosperit\u00e0 della citt\u00e0 la port\u00f2 ad essere chiamata \"Kremnica d'oro\".\nNel 1331 Kremnica divenne la sede di una contea, che era capo delle pi\u00f9 importanti miniere e zecche del regno: il conte amministrava tutte le miniere e le zecche di dodici comitati del regno.\nAlla fine del XIV secolo Kremnica divenne la principale delle citt\u00e0 minerarie dell'Alta Ungheria centrale: la produzione annuale di oro e argento garant\u00ec lo sviluppo della citt\u00e0. Nel XV secolo Kremnica divenne la seconda citt\u00e0 pi\u00f9 importante del Regno d'Ungheria: i deputati della citt\u00e0 occupavano il secondo posto della Dieta Ungherese (il primo posto era riservato ai deputati di Buda, la capitale).\nLa produzione di oro e monete a Kremnica culmin\u00f2 nel XIV e XV secolo; nel XVI secolo la citt\u00e0 divenne il principale centro di produzione delle medaglie (soprattutto religiose), specialmente per opera di Joachim Deschler. Nello stesso tempo, le miniere dovettero spostarsi pi\u00f9 in profondit\u00e0 e le condizioni di lavoro peggiorarono, a causa della presenza delle falde acquifere: i costi aumentarono e l'attivit\u00e0 divenne meno proficua. In questo periodo, l'arcidiocesi di Esztergom riguadagn\u00f2 il diritto di supervisionare la zecca, grazie all'opera di Nicolaus Olahus.\nL'ultimo oro fu estratto nel 1970, data dopo la quale tutte le miniere furono chiuse.\nIl castello di Kremnica e altri luoghi d'interesse.\nIl castello costruito dal XIII al XV secolo domina la citt\u00e0. Nella prima parte del XIV secolo, divenne la residenza del Conte della citt\u00e0: fu subito fortificato con una doppia muraglia che conteneva diverse torri e bastioni. Il castello rappresenta l'unico esempio di preservazione di un sistema di fortificazioni nell'Europa centrale. Nel XIV secolo si svilupp\u00f2 in un complesso di palazzi multifunzionali e divenne pertanto il centro dell'amministrazione locale, della vita religiosa e ovviamente della difesa. Alla fine del XV secolo il conte si spost\u00f2 in un nuovo edificio.\nIl sito include anche il Museo delle Monete e delle Medaglie, il Museo dello Sci e una piazza storica con la monumentale \"Colonna della Trinit\u00e0\", barocca, del 1765-72. La chiesa di gotica ospita il popolare Festival europeo dell'organo. Un acquedotto del XV secolo lungo 20\u00a0km \u00e8 ancora in funzione, e fornisce acqua a tre centrali idroelettriche (una delle quali situata a 245 metri sotto il suolo). Le montagne ricche di foreste intorno alla citt\u00e0 sono ideali per le passeggiate e per i tracciati sciistici.\nAlcuni studiosi sostengono che il centro geografico dell'Europa si trovi a Krahule, villaggio vicino a Kremnica."}
{"id": "666249", "revid": "599013", "url": "https://it.wikipedia.org/wiki?curid=666249", "title": "Xc", "text": ""}
{"id": "666253", "revid": "122565327", "url": "https://it.wikipedia.org/wiki?curid=666253", "title": "Enrique Flamini", "text": "Era soprannominato \"Flaco\" (in lingua italiana \"magro\") per la sua corporatura longilinea.\nCarriera.\nGiocatore.\nProveniente dalla formazione argentina del Racing Avellaneda, arriva in Italia sei mesi prima che iniziasse il campionato 1939-1940 alla ricerca di documenti che dimostrino le origini italiane, che vengono trovati e ne consentono quindi il tesseramento alla Lazio, su segnalazione del direttore sportivo Alfredo Di Franco, in qualit\u00e0 di oriundo.\nFlamini in Argentina aveva giocato centravanti, e fin dall'esordio con la maglia biancoceleste, nell'amichevole pre-campionato persa a Napoli per 2-1, dimostra subito di avere grinta, velocit\u00e0 e precisione nel tiro. Il 26 maggio 1940, con la squadra in emergenza, realizza il gol decisivo nell'1-0 nel derby contro i \"cugini\" della , con un tiro da lontano che batte l'estremo difensore avversario Guido Masetti.\nDopo undici stagioni in biancoceleste (salvo il periodo bellico tra il 1943 ed il 1946, in cui si trasfer\u00ec prima in Uruguay, tra le file del Pe\u00f1arol, e successivamente in Brasile per giocare una stagione nel Cruzeiro di Rio Grande do Sul con l'allenatore ungherese Imre Hirschl), si trasferisce alla e dopo un breve ritorno in maglia biancoceleste chiude la carriera in IV Serie con la maglia del Terracina.\nIl suo bilancio nella Lazio \u00e8 di 283 presenze complessive (272 in campionato e 11 in Coppa Italia) e di 44 gol (43 in campionato ed uno in Coppa Italia).\nAllenatore.\nDopo aver conclusa la sua carriera da calciatore, Flamini intraprende quella di allenatore nelle squadre giovanili della Lazio. Nella Lazio ha ricoperto, per un breve periodo, anche il ruolo di allenatore della prima squadra nella stagione 1960-1961, quella della prima retrocessione in Serie B, ed anche quello di vice di Bob Lovati al termine dell'annata 1970-1971.\nDirigente sportivo.\nNella Lazio, oltre ad aver ricoperto il ruolo di allenatore delle squadre giovanili, ricopr\u00ec il ruolo di capo degli osservatori e pi\u00f9 tardi divenne uno dei responsabili del vivaio biancoceleste."}
{"id": "666256", "revid": "93556", "url": "https://it.wikipedia.org/wiki?curid=666256", "title": "Microsoft Office 4.3", "text": "Microsoft Office 4.3 \u00e8 una versione della suite Microsoft Office, largamente usata su Windows 3.1 e compatibile anche con Windows 95. \u00c8 stata l'ultima versione progettata a 16 bit.\nUscita nel 1994, quando le unit\u00e0 CD-ROM erano ancora poco diffuse, era principalmente distribuita su 31 floppy disk da 1,39 MiB (per un totale di 40 MiB), fattore che ne allungava i tempi di installazione anche fino ad un'ora.\nOffice 4.3 era venduto in due edizioni:\nLa versione successiva, Microsoft Office per Windows 95, fu distribuita nell'agosto del 1995."}
{"id": "666257", "revid": "599013", "url": "https://it.wikipedia.org/wiki?curid=666257", "title": "Xe", "text": ""}
{"id": "666259", "revid": "767487", "url": "https://it.wikipedia.org/wiki?curid=666259", "title": "Partito Liberal-Democratico (Macedonia del Nord)", "text": "Il Partito Liberal-democratico (in macedone: \"\u041b\u0438\u0431\u0435\u0440\u0430\u043b\u043d\u043e-\u0414\u0435\u043c\u043e\u043a\u0440\u0430\u0442\u0441\u043a\u0430 \u041f\u0430\u0440\u0442\u0438\u0458\u0430\", \"Liberalno-Demokratska Partija\"), in sigla \"LDP\", \u00e8 un partito liberale della Repubblica di Macedonia.\nIl Partito Liberaldemocratico \u00e8 stato lanciato nell'aprile 1997 come fusione fra il partito liberale ed il partito democratico. Il primo capo del LDP era Petar Go\u0161ev, che era inoltre l'ultimo presidente della lega dei comunisti di Macedonia.\nAlle elezioni legislative, il 15 settembre 2002, il partito ha ottenuto 12 su 120 sedi come componente dell'alleanza di Macedonia, costituita dall'Unione Social-democratica di Macedonia e dal Partito Liberaldemocratico. Dopo le elezioni del 2002 ha partecipato al governo insieme allo SDSM e al DUI.\nDal 1994 il LDP \u00e8 membro dell'Internazionale liberale. Il LDP \u00e8 inoltre componente dell'ALDE."}
{"id": "666261", "revid": "599013", "url": "https://it.wikipedia.org/wiki?curid=666261", "title": "Xf", "text": ""}
{"id": "666263", "revid": "34928", "url": "https://it.wikipedia.org/wiki?curid=666263", "title": "Satem", "text": ""}
{"id": "666264", "revid": "599013", "url": "https://it.wikipedia.org/wiki?curid=666264", "title": "Xg", "text": ""}
{"id": "666266", "revid": "599013", "url": "https://it.wikipedia.org/wiki?curid=666266", "title": "Xh", "text": ""}
{"id": "666270", "revid": "124277523", "url": "https://it.wikipedia.org/wiki?curid=666270", "title": "Xi", "text": ""}
{"id": "666272", "revid": "599013", "url": "https://it.wikipedia.org/wiki?curid=666272", "title": "Xj", "text": ""}
{"id": "666276", "revid": "599013", "url": "https://it.wikipedia.org/wiki?curid=666276", "title": "Xk", "text": ""}
{"id": "666277", "revid": "767487", "url": "https://it.wikipedia.org/wiki?curid=666277", "title": "Contea di Ocean", "text": "La contea di Ocean, in inglese Ocean County, \u00e8 una contea del New Jersey centrale negli Stati Uniti. \u00c8 la contea pi\u00f9 meridionale dell'area metropolitana di New York, nell'accezione pi\u00f9 ampia riscontrabile nella definizione della stessa.\nGeografia fisica.\nLa contea confina a nord con la contea di Monmouth, a est si affaccia sull'Oceano Atlantico, a sud si affaccia sulla \"Great Bay\" ed ha un confine marittimo con la contea di Atlantic ed a ovest confina con la contea di Burlington.\nIl territorio e pianeggiante e la costa atlantica \u00e8 bassa e sabbiosa.\nLa costa \u00e8 protetta dal mare aperto dalla penisola costiera di \"Barnegat\" e dall'isola costiera di Long Beach. La penisola si stende per oltre 30\u00a0km dall'estuario del fiume Manasquan nel nord della contea. La penisola di Barnegat \u00e8 separata dal \"Barnegat Inlet\" dall'isola di Long Beach che si stende lungo tutta la costa della contea a sud della penisola di Barnegat. L'isola ha una lunghezza di circa 29\u00a0km ed una larghezza massima di circa 800 metri. Tra la penisola di Barnegat ed il suo prolungamento rappresentato dall'isola di Long Beach e la terraferma si stende la \"baia di Barnegat\". Nella baia defluiscono diversi fiumi ed i principali sono: il Metedeconk, il Toms ed il Cedar."}
{"id": "666279", "revid": "599013", "url": "https://it.wikipedia.org/wiki?curid=666279", "title": "Xl", "text": ""}
{"id": "666283", "revid": "599013", "url": "https://it.wikipedia.org/wiki?curid=666283", "title": "Xm", "text": ""}
{"id": "666285", "revid": "113735700", "url": "https://it.wikipedia.org/wiki?curid=666285", "title": "Isosuperficie", "text": "Una isosuperficie \u00e8 una superficie tridimensionale, di valore costante, creata dalla mescolanza di primitive (funzioni o elementi scheletrici) rappresentate da equazioni implicite nella forma formula_1. Le superfici implicite esprimono una rappresentazione pi\u00f9 concisa rispetto alle superfici parametriche e forniscono una maggiore flessibilit\u00e0 nella modellazione e animazione di oggetti morbidi (\"soft objects\").\nAspetti teorici.\nI modelli di superfici implicite - anche chiamate \"blobby molecules\" (Blinn 1982), \"metaballs\" (Nishimura 1985), e \"soft objects\" (Wyvill, McPheeters, e Wyvill 1986) - sono utilizzati nella modellazione di forme organiche, forme complesse, e oggetti \"soft\" che sono difficili da animare e descrivere usando tecniche pi\u00f9 tradizionali.\nUna superficie implicita pu\u00f2 essere immaginata come una fascia infinitesimalmente sottile di una qualche quantit\u00e0 misurabile, come per esempio colore, densit\u00e0, temperatura, pressione, ecc... La quantit\u00e0 varia all'interno del volume, ma \u00e8 costante lungo la superficie. Perci\u00f2, una superficie implicita consiste in quei punti nello spazio tridimensionale che soddisfano alcuni requisiti particolari. Matematicamente, il requisito \u00e8 rappresentato da una funzione formula_2, il cui argomento \u00e8 un punto tridimensionale formula_3.\nPer definizione, se formula_4, allora formula_3 si trova sulla superficie. La funzione formula_2 caratterizza intrinsecamente un volume: quei punti per cui formula_7, si trovano su un lato (nominativamente l'\"interno\") della superficie; quei punti per cui formula_8, si trovano sull'altro lato della medesima superficie. La funzione formula_2 non descrive esplicitamente la superficie, ma implica la sua esistenza. Per molte funzioni, formula_2 \u00e8 proporzionale alla distanza fra formula_3 e la superficie. Questo e altri attributi, incoraggiano particolari forme di modellazione geometrica.\nLe superfici implicite sono differire nell'aspetto, e in ogni caso nell'espressione, dalle superfici parametriche pi\u00f9 tipiche del CAD e della computer grafica. Per esempio, l'espressione parametrica e quella implicita per il cerchio unitario, sebbene descrivano forme identiche, differiscono molto nella loro forma e propriet\u00e0. Nel caso parametrico equi-angolare, \u00e8 semplice da calcolare un punto sul cerchio a un dato angolo; questo non \u00e8 possibile per la rappresentazione implicita, ma essa, a differenza della parametrica, determina intrinsecamente se un punto sia dentro, fuori o all'interno del cerchio.\nNormale di una superficie implicita.\nLa normale \u00e8 quel vettore che \u00e8 perpendicolare alla superficie in un punto. Sotto viene mostrato come calcolare il vettore normale per una superficie implicita:\nLa normale di una superficie implicita formula_1 in un punto formula_13 \u00e8 il vettore\nformula_14\nEsempio: L'ellissoide formula_15. Una derivata parziale sarebbe, per esempio formula_16, quindi la normale \u00e8 formula_17, che \u00e8 nella stessa direzione di formula_18\nPer esempio, la normale nel punto formula_19 \u00e8 formula_20. Questo \u00e8 un vettore nella direzione formula_21.\nApplicazioni.\nLe isosuperfici sono normalmente mostrate usando la computer grafica, e sono usate come metodo di visualizzazione di dati in fluido dinamica computazionale (FDC), dando la possibilit\u00e0 agli ingegneri di studiare le caratteristiche del flusso di un fluido (gas o liquido) intorno agli oggetti, come le ali degli aeroplani. Una isosuperficie pu\u00f2 rappresentare l'onda d'urto in volo supersonico, o molteplici isosuperfici possono essere generate mostrando una sequenza di valori di pressione nell'aria che fluisce intorno ad un'ala.\nIn medicina, le isosuperfici possono essere usate per rappresentare regioni di una particolare densit\u00e0 nella scansione tridimensionale di una TAC, permettendo la visualizzazione di organi interni o altre strutture.\nNumerose altre discipline come farmacologia, chimica, geofisica e meteorologia usano isosuperfici nelle rappresentazioni di funzioni a pi\u00f9 variabili."}
{"id": "666292", "revid": "2208340", "url": "https://it.wikipedia.org/wiki?curid=666292", "title": "Shizuoka", "text": " \u00e8 una citt\u00e0 del Giappone di circa 700.000 abitanti ed \u00e8 il capoluogo dell'omonima prefettura. \u00c8 una citt\u00e0 designata per ordinanza governativa, ossia uno dei centri principali del Giappone.\nPosizione geografica.\nLa citt\u00e0 sorge 150 chilometri a sud-ovest della capitale Tokyo, a breve distanza dalla costa occidentale della baia di Suruga, nella parte meridionale dell'isola di Honsh\u016b. Shizuoka \u00e8 attraversata dalla Tomei Expressway, un'importante autostrada del Giappone che unisce Tokyo a Nagoya, e dalla linea di treni ad alta velocit\u00e0 T\u014dkaid\u014d Shinkansen delle ferrovie JR Central, che si fermano in citt\u00e0 alla stazione di Shizuoka.\nStoria.\nNel territorio comunale, sono state rinvenute tracce del periodo Yayoi, a testimonianza che la zona era popolata gi\u00e0 nel periodo preistorico. Suruga (nome con cui \u00e8 stata denominata per molti anni) era una provincia giapponese sin dall'era Heian.\nAll'inizio dell'VIII secolo, il capoluogo della provincia fu portato dalla citt\u00e0 conosciuta oggi come Numazu alla localit\u00e0 in riva al fiume Abe chiamata Sunpu (\u99ff\u5e9c) (contrazione di \"Suruga no Kokufu\" (\u99ff\u6cb3\u306e\u56fd\u5e9c)) o anche Fuch\u016b (\u5e9c\u4e2d).\nIl potente daimy\u014d Imagawa Yoshimoto fece di Suruga il cuore dei suoi domini durante l'era Sengoku. Imagawa prese come ostaggio il bambino di 5 anni Matsudaira Takechiyo, il quale, una volta cresciuto e cambiato il nome in Tokugawa Ieyasu, sconfisse Takeda Shingen e conquist\u00f2 Suruga nel 1575. Ieyasu avrebbe in seguito acquisito il controllo dell'intero Giappone e fondato lo shogunato Tokugawa.\nNel 1869, dopo la caduta dello shogunato, all'erede della famiglia, Tokugawa Iesato, fu assegnato il nuovo \"han\" di Sunpu. Quello stesso anno Sunpu fu ribattezzata Shizuoka e nel 1871 lo \"han\" divenne la prefettura di Shizuoka dopo l'abolizione del sistema han. Nel 1876 la prefettura fu ampliata con l'acquisizione dei territori della soppressa prefettura di Hamamatsu e della parte ovest di quella di Ashigaru. La stazione di Shizuoka della linea principale T\u014dkaid\u014d fu inaugurata il 1\u00ba febbraio 1889. Quello stesso giorno and\u00f2 a fuoco buona parte del centro citt\u00e0.\nL'attuale citt\u00e0 di Shizuoka venne fondata il 1\u00ba aprile 1889. Lo stesso giorno del 2003 \u00e8 avvenuta la fusione con il comune di Shimizu.\nHa ospitato alcune partite dei Campionato mondiale di calcio 2002, durante il quale \u00e8 stata sede del ritiro della nazionale italiana.\nEconomia.\nL'economia della citt\u00e0 ruota intorno al suo porto commerciale che ricopre una posizione importante a livello regionale. Inoltre \u00e8 sede di industrie alimentari, chimiche, tessili, elettrotecniche, della lavorazione del vetro e del legno. \u00c8 un centro amministrativo importante e tradizionale punto per il commercio del t\u00e8. Dal 1949 ospita un'Universit\u00e0 Statale.\nLa citt\u00e0 \u00e8 conosciuta per le sue produzioni tradizionali di t\u00e8, agrumi, fragole e radici di loto.\n\u00c8 nota inoltre come centro per la lavorazione e la pesca del tonno.\nCollegamenti alla citt\u00e0.\nLa citt\u00e0 si trova lungo la linea ferroviaria nazionale che unisce Tokyo a Nagoya. \u00c8 collegata anche con Osaka grazie al treno ad alta velocit\u00e0 T\u014dkaid\u014d Shinkansen. Possiede inoltre una linea ferroviaria interna. La Stazione Centrale, poco distante dal centro cittadino, \u00e8 il principale snodo ferroviario.\nQuartieri.\nSuddivisione Amministrativa per immagini a colori.\nIl 22 dicembre 2006 sono stati istituiti colori e loghi per ciascuno dei quartieri\n\u25a0 quartiere Aoi Verde \u25a0 quartiere Suguga rosso \u25a0 Shimizu blu\nManifestazioni.\nLa citt\u00e0 ospita importanti festival:\nShizuoka Matsuri.\nIl festival si tiene ad aprile, durante il periodo di fioritura del ciliegio (\"sakura\") e ricorda l'abitudine dello sh\u014dgun e dei daimy\u014d di osservare i fiori dallo \"Santuario Shizuoka Sengen\" un luogo caratteristico della citt\u00e0.\nDaidogei (Festival Internazionale degli Artisti Girovaghi).\nIl festival internazionale degli artisti ambulanti si tiene ogni anno a novembre e richiama tantissimi turisti dal Giappone e da altri paesi. Questi artisti si esibiscono nelle strade della citt\u00e0.\nMezzi di comunicazione locale.\nGiornali.\nShizuoka Shinbun \u00e8 il giornale pi\u00f9 diffuso della zona."}
{"id": "666295", "revid": "60441112", "url": "https://it.wikipedia.org/wiki?curid=666295", "title": "Parlamento del Nord", "text": ""}
{"id": "666303", "revid": "1632387", "url": "https://it.wikipedia.org/wiki?curid=666303", "title": "Dol Guldur (album)", "text": "Dol Guldur \u00e8 il terzo album dei Summoning. Per ora \u00e8 l'album pi\u00f9 venduto del gruppo. Tutti i testi sono stati scritti da P.K. degli Abigor e da J. R. R. Tolkien, i quali sono anche ringraziati nel booklet. La traccia finale dell'album, \"Over Old Hills\" era stata scritta da Protector quando era membro del progetto Ice Ages."}
{"id": "666312", "revid": "1543377", "url": "https://it.wikipedia.org/wiki?curid=666312", "title": "Silvio Saglio", "text": "Fu uomo di montagna, autore, redattore e coordinatore di innumerevoli pubblicazioni, guide e carte toponomastiche , con particolare riferimento alle Guide dei Monti d'Italia prodotte dal Club Alpino Italiano (CAI) in collaborazione con il Touring Club Italiano (TCI).\nBiografia.\nPartecip\u00f2 alla Prima guerra mondiale, inizialmente come soldato e poi come sottotenente del Genio militare (nella Seconda guerra mondiale fu poi richiamato con il grado di capitano e il comando di un battaglione). Al termine del primo conflitto, consegu\u00ec la laurea di dottore in scienze economiche e commerciali (1921). Esercit\u00f2 quindi l'attivit\u00e0 di commercialista che per\u00f2 male si adattava alla sua vera, unica passione: la montagna.\nSi iscrisse alla Societ\u00e0 Escursionisti Milanesi (SEM), nel 1926, entrando subito nella cerchia dei migliori arrampicatori della Sezione milanese (con Vitale Bramani, Ettore Castiglioni, Eugenio Fasana, Antonio Omio, Elvezio Bozzoli Parasacchi).\nSi occup\u00f2 dell'organizzazione delle gite sociali con uno scrupolo e una precisione tali che il frutto del suo lavoro diede origine alle monografie alpinistiche, sciistiche ed escursionistiche pubblicate per 247 puntate su Lo Scarpone (ora rivista online pubblicata settimanalmente dal CAI).\nIl suo impegno nel Club Alpino Italiano fu notevole sotto tutti i punti di vista: dal 1945 fu Consigliere Centrale; dal 1946 al 1955 vice Segretario Generale; dal 1956 al 1958 Segretario Generale. Fu anche Presidente della Commissione Toponomastica del CAI dal 1950, Presidente del Comitato delle pubblicazioni del CAI, Consigliere del movimento per la protezione della natura dal 1952, Segretario della commissione organizzativa per la spedizione Italiana al K2, Membro della Commissione per la revisione toponomastica della carta d'Italia presso l'Istituto Geografico Militare (IGM), Membro della Commissione propaganda e Scialpinismo.\nNel 1951, dopo aver ricoperto diverse cariche sociali, Silvio Saglio fu eletto Presidente della SEM, carica che mantenne fino alla sua scomparsa .\nAlla sua figura \u00e8 dedicata la scuola di Alpinismo, Arrampicata, Scialpinismo e Sciescursionismo pi\u00f9 grande in Italia e tra le pi\u00f9 prestigiose del CAI; quella della S.E.M. (Societ\u00e0 Escursionisti Milanesi), che porta oggi il suo nome ."}
{"id": "666313", "revid": "1632387", "url": "https://it.wikipedia.org/wiki?curid=666313", "title": "Patrick Stella", "text": "Patrick Stella (\"Patrick Star\") \u00e8 un personaggio immaginario della serie animata \"SpongeBob SquarePants\". \u00c8 una stella marina di colore rosa, ed \u00e8 il migliore amico del protagonista Spongebob. Veste sempre con un paio di bermuda verde e viola. Nel 2021 \u00e8 divenuto protagonista di una serie spin-off, \"Lo show di Patrick Stella\" (\"The Patrick Star Show\").\nIl personaggio.\nPatrick vive sotto una roccia al 120 di Via Conchiglia vicino alla casa di SpongeBob. Oltre al suo lavoro in un piccolo bar, il suo hobby preferito \u00e8 lo stesso di Spongebob, ovvero andare a caccia di meduse e disturbare (involontariamente) Squiddi. Patrick \u00e8 estremamente ottuso, molto lento di comprendonio, goffo, immaturo, infantile e anche, a volte, prepotente. La maggior parte delle volte \u00e8, comunque, un amico allegro, leale, socievole ed ottimista. SpongeBob lo crede un genio e non \u00e8 raro che, per dei problemi gravi, esso si rivolga a Patrick convinto che gli risolva i problemi in modo geniale.\nCome dimostrato nell'episodio \"Il nascondino pi\u00f9 lungo della storia\", Patrick non ha una buona memoria, tanto da dimenticare il nome di SpongeBob, anche se \u00e8 il suo migliore amico, e le regole del nascondino, uno dei suoi giochi preferiti.\nNell'episodio \"Il genio del karate\", dimostra di avere un grandissimo talento nel karate (tanto da riuscire a spaccare con la mano un blocco di cemento, una lama di acciaio puro, una barca e un supermercato), ma dopo essersi staccato dal suo braccio del karate, perde le sue abilit\u00e0. Da questa separazione nasce un nuovo braccio dal corpo di Patrick, mentre dal braccio staccato nasce un altro Patrick, che continua a distruggere la citt\u00e0. Nello stesso episodio SpongeBob sostiene che ha una forza smisurata, ma sia lui che Squiddi sono riusciti a tenergli testa.\nIn un episodio, per vincere contro la pigrizia, Patrick ha avuto per la prima volta un'identit\u00e0 segreta trasformandosi nel supereroe Patrick Man con la speranza di poter combattere il crimine, ma tutti i suoi piani si rivelarono a sua insaputa a svantaggio dei cittadini di Bikini Bottom. Solo al termine del cartone riuscir\u00e0 ad avere la loro fiducia dopo aver salvato SpongeBob dal nemico di Waterman &amp; Supervista, Bolla Sporca, ma sceglier\u00e0 di lasciare il ruolo di Patrick Man per tornare alla sua solita e pigra vita quotidiana.\nHa una sorella maggiore di nome Sam, la quale chiama Patrick \"fardello\", comparsa nel ventiseiesimo episodio della settima stagione \"Sam, una sorella un po'ingombrante\". Tuttavia, nell'episodio della seconda stagione \"Alito puzzolente\" ha affermato di non avere alcuna sorella, probabilmente a causa della sua scarsa memoria. Nell'episodio della dodicesima serie \"La crisi di Patrick\", si scopre che quando era piccolo, i suoi genitori suonavano una campana quando era il momento di fargli il bagno, e ci\u00f2 lo ha scosso cos\u00ec tanto che sentire il suono delle campane lo fa dare di matto."}
{"id": "666314", "revid": "339392", "url": "https://it.wikipedia.org/wiki?curid=666314", "title": "Gorbacev", "text": ""}
{"id": "666315", "revid": "132266", "url": "https://it.wikipedia.org/wiki?curid=666315", "title": "Esame di stato", "text": ""}
{"id": "666317", "revid": "3115", "url": "https://it.wikipedia.org/wiki?curid=666317", "title": "Lancia Augusta", "text": "La Lancia Augusta \u00e8 un'automobile che fu prodotta dalla Lancia tra il 1933 e il 1936.\nIl contesto.\nLa data di gioved\u00ec 24 ottobre 1929 per molti oggi significa ben poco eppure si pu\u00f2 dire che capovolse il mondo. Il crollo repentino e folle dei titoli alla Borsa di Wall Street modific\u00f2 profondamente le abitudini ed il tenore di vita di milioni di uomini vicini e lontani quanto avrebbe potuto una guerra nucleare. Si pu\u00f2 addirittura affermare che il Nazismo e lo Stalinismo parallele ideologie del massacro trovano in quei giorni la loro linfa vitale ed il loro espandersi come tumori caus\u00f2 anche la seconda guerra mondiale. Eppure all'inizio sembr\u00f2 soltanto una delle tante crisi di sovrapproduzione stagionale del sistema produttivo statunitense, forse solo un po' pi\u00f9 violenta e incendiaria. Tutto il 1930 ed i successivi '31 e '32 furono travolti dallo \"tsunami\" economico mondiale (che si pu\u00f2 dire fu superato solo durante la 2\u00aa guerra mondiale). In Italia ed in particolare in casa Lancia, ci si rese subito conto che il periodo d'oro delle esportazioni era finito. Alla fine degli anni venti il 75% della produzione Lancia ed il 66% della produzione Fiat erano all'estero e gli stranieri non consideravano affatto le due marche come italiane, ma industrie internazionali. Mentre tutto questo stava ormai rapidamente volgendosi alle spalle, durissime barriere doganali dovevano seppellire l'et\u00e0 d'oro del libero scambio. E l'industria interna faceva gi\u00e0 i conti con la crisi occupazionale e la produzione invenduta. L'Augusta fu un prodotto nato, progettato e pensato per quel clima pieno di sfiducia e paura. Se gli anni ruggenti, folli e felici, del primo dopoguerra si correvano su una Lambda, quella di Greta Garbo a Hollywood, questi nuovi anni incerti andavano tutti pensati sulle nostre povere strade polverose e contorte, strade alpine del nord che tentava disperatamente di decollare economicamente e quelle appenniniche del sud che giaceva nella povert\u00e0 e nella rassegnazione.\nUna vettura erede della Lambda ma chiusa come i nuovi tempi dell'utilizzo quotidiano richiedevano. In Lancia l'erede tecnologica della Lambda si sarebbe voluta sicuramente pi\u00f9 grande di motore (una 2 litri probabilmente) e dimensioni (4 metri e mezzo come la Lambda), ma una vettura di questo genere poteva essere pensata solo per l'estero esattamente come lo era stata la Lambda. In Italia ci si doveva rivolgere alla borghesia italiana che tirava la cinghia e girava il tessuto del cappotto della domenica per risparmiare. Una vettura quindi che pur restando rivoluzionaria doveva essere piccola, leggera, economica e di conseguenza costare relativamente poco rispetto alle Lancia prodotte sino a quel giorno. Una vettura di questo genere sarebbe stata sicuramente maneggevole, per\u00f2 doveva far accomodare in modo confortevole una famiglia intera ed andare alla stessa velocit\u00e0 di tutte le altre Lancia. Non era facile ripensare a tutto quello che era stato fatto sino a quel momento e cercare di inventare qualcosa di nuovo, nessuno intendeva dedicarlo alla produzione di massa, tuttavia questo nuovo modello di limitate dimensioni doveva essere una sorta di utilitaria (secondo i canoni del tempo) sia pure d'\u00e9lite.\nEd ecco che sbocciarono idee come le porte ad armadio per un'aumentata accessibilit\u00e0 all'abitacolo, praticamente quasi tutto il fianco vettura si apriva, l'interasse si allungava eliminando ogni deriva anteriore e posteriore, le masse, dal motore agli occupanti, erano tutte \"centrali\" rispetto agli assi delle ruote, la pelle diventava acciaio e nasceva la prima scocca indeformabile che permetteva di stare su poco pi\u00f9 di 800\u00a0kg cosa mai vista per una vettura chiusa 4 posti di quasi 4 metri.\nLa vettura \u00e8 stretta, la si vuole stretta per gli stretti vicoli medievali delle citt\u00e0 italiane, dentro con lo sviluppo verticale e con una grande vetratura deve sembrare grande, spaziosa, non deve opprimere i passeggeri posteriori intenti a conversare n\u00e9 deve dare una sensazione di insicurezza a chi guida o a chi sta accanto al conducente.\nDeve essere silenziosa, non deve vibrare, il motore quasi non si deve sentire quando si viaggia in 4\u00b0 a velocit\u00e0 di crociera sugli 80\u00a0km/h (velocit\u00e0 folle per le nostre statali dell'epoca) e deve pure sopportare ore ed ore a tutto gas sul filo dei 100\u00a0km/h (come fu provato nella \"Coppa d'oro del Littorio- Giro d'Italia\" di 6000\u00a0km da nord a sud, da ovest ad est).\nInsomma si cercavano qualit\u00e0 antitetiche, un progetto del tutto nuovo e pieno di incognite in un periodo difficile e critico. Su una sola cosa per\u00f2 non si voleva scommettere, ma muoversi coi piedi di piombo, sulla linea che doveva essere piacevole, classica, snella, slanciata, leggera, ma del tutto convenzionale, accessibile a tutti..con la storia del mito dell'aerodinamica erano gi\u00e0 nati molti mostriciattoli tra il '30 ed il '33 che poi avevano decretato fallimenti ancor prima di nascere e questo, in quei tempi difficili, non era assolutamente possibile permetterselo. E nacque Vespa anzi Augusta che sorprese tutti, monopolizz\u00f2 i saloni esteri e nazionali nel '32/'33, fu amatissima dai contemporanei che l'accettarono ed amarono come una nuova persona in famiglia, fu onesta e misurata, tanto modesta quanto generosa, e poi fu dimenticata, le generazioni successive si ricordano le amanti terribili e capricciose quanto cattive, ma si dimenticano le tante mamme oneste d'Italia che si sacrificarono sino all'ultimo senza neppure darlo a vedere. L'Augusta \u00e8 un po' cos\u00ec: non ha lasciato le glorie sportive dell'Aurelia, n\u00e9 le grandi prodezze dell'Aprilia sua diretta discendente, ma solo tanti ricordi in ogni casa dove \u00e8 vissuta.\nIl progetto.\nNei primi mesi del 1930 nell'effetto profondo che la crisi azionaria di Wall Street sta dando sul mondo intero e sulle sue abitudini, all'ufficio tecnico Lancia iniziano gli studi, secondo una impostazione generale che sar\u00e0 del tutto nuova ed innovativa rispetto alle Lancia prodotte sino a quell'epoca. Il mercato estero si intuisce che si chiuder\u00e0 con sempre pi\u00f9 fitte barriere doganali (fine del liberismo economico degli anni venti) ed il nuovo prodotto \u00e8 destinato alle limitate risorse del mercato interno nazionale. Quindi una vettura che deve garantire gli altissimi standard della abituale \"Clientela Lancia\", ma con costi estremamente pi\u00f9 bassi sia d'acquisto che di mantenimento ed utilizzo. Si richiedono le stesse prestazioni in termini di comfort e velocit\u00e0/accelerazione, in termini di abitabilit\u00e0, ma a costi estremamente pi\u00f9 bassi.\nUn bel rebus da risolvere, che viene affrontato nel modo pi\u00f9 radicale che si pu\u00f2: con un progetto rivoluzionario \"la prima berlina(o vettura chiusa) a scocca portante costruita al mondo\". E questo segna anche il ritorno alla struttura portante facendo dell'Augusta la vera erede della Lambda \"torpedo\", sebbene per un mercato diverso e con dimensioni diverse.\nForse se non ci fosse stata la \"Grande Crisi\" l'Augusta sarebbe stata pi\u00f9 grande sia di misure che di cilindrata, qualcosa che si avvicinava alle dimensioni e cilindrata dell'Artena (vicina a quelli che sono sempre stati gli elementi dell'\"archetipo\" ideale d'automobile secondo Vincenzo Lancia e cio\u00e8 circa 2 litri di cilindrata, 5 posti comodi, circa 4,5 metri di lunghezza per un peso sotto la tonnellata, cio\u00e8 le prime serie Lambda), ma le nuove condizioni economiche non lo consentivano pi\u00f9.\nLa scocca portante era stata abbandonata dopo il progetto Lambda che comunque continuava ad evolversi di serie in serie crescendo di cilindrata e dimensioni.\nLa Dilambda (del 1930) progetto irrealizzato di vettura per il mercato U.S.A. e le successive pi\u00f9 piccole ed europee Artena ed Astura (del 1932), e soprattutto meno costose per la Lancia in termini di industrializzazione della produzione, erano state sicuramente un passo indietro rispetto alla Lambda, quanto a innovazione ed anticonformismo \"tecnologico\".\nLa produzione.\nLa produzione dell'Augusta una volta avviata incontr\u00f2 subito il favore del pubblico italiano che si innamor\u00f2 rapidamente della \"Vettura Leggera\" (nome pubblicitario dell'Augusta che era stato in precedenza della Lambda) e le vendite andarono a gonfie vele, tanto che l'Augusta rese moltissimo alla Lancia in termini di guadagno, fu il primo vero grande \"affare\" economico della casa, ancor pi\u00f9 della Lambda. E fu anche la prima Lancia costruita in catena di montaggio con proprie macchine utensili e attrezzature specifiche per il modello. Con l'Augusta la Lancia si trov\u00f2 ai vertici della produzione nazionale quanto a tecnologia non solo del prodotto, ma anche delle modalit\u00e0 produttive e dell'industrializzazione.\nSotto quest'ultimo aspetto il gigante Fiat non tard\u00f2 a riprendersi il primato, ma per un po', qualche anno, l'Augusta diede a Lancia anche questa soddisfazione.\nAnche da questi dati emerge come la \"piccola\" Augusta fu un prodigio forse mai pi\u00f9 ripetuto (forse solo i dati dell'Aprilia si avvicinano a quelli dell'Augusta, ma la Lancia \"soffriva\" degli enormi costi di Bolzano ed i tempi non erano pi\u00f9 cos\u00ec floridi), una \"gallina dalle uova d'oro\" ben lontana dal disastro economico della produzione delle Aurelia che costavano di pi\u00f9 di quanto si vendevano, cosa che si sarebbe ripetuta in seguito anche con altri modelli.\nAnche in precedenza, salvo la storia particolare della Lambda che, oltre ai guadagni economici, pose la Lancia tra gli \"Immortali\" dell'Olimpo della Storia dell'automobile, la Dilambda cost\u00f2 molto e rese assai poco, ed anche le Astura, Artena non brillarono quanto a resa in termini economici. L'esperienza estera in terra di Francia (Belna e Ardennes) poi fu un disastro secco e senza appello. Al contrario nei veicoli industriali i buoni guadagni e le buone fortune della serie Jota furono ripetuti con il Ro e poi il 3Ro.\nCi fu un momento nel 1935 che il 90% dell'attivit\u00e0 industriale della Lancia era assorbito dall'Augusta, con risultati eccellenti. Si poteva dire in quel momento che l'Augusta era per la Lancia come il modello T e poi A per la Ford. Il modello unico.\nPer certi versi si pu\u00f2 dire che l'Augusta salv\u00f2 economicamente la Lancia negli anni pi\u00f9 bui della crisi dopo il 1929 in cui molte industrie italiane scomparvero e si proiett\u00f2 sul futuro con le sue eredi progettuali Aprilia e Ardea superando la guerra e arrivando in tal modo negli anni cinquanta (con l'Aurelia berlina e l'Appia) in un contesto che trov\u00f2 la Lancia dal punto di vista della produzione industriale impreparata e arretrata (i costi di produzione erano altissimi e fuori mercato). Inoltre sempre nel suo periodo '33 - '36 fu la causa principale della crisi e dissolvimento della Bianchi, che risult\u00f2 stritolata dalla Lancia.\nLa storia e le caratteristiche.\nLa prima uscita di questo nuovo modello avvienecome ormai consuetudine Lanciaal Salone di Parigi, aperto il 5 ottobre 1932. In quella occasione, per il mercato francese, la macchinauna 4 cilindri a V da 1,2 litriviene chiamata \"Belna\", mentre in Italia si vociferava che il nome potesse essere \"Vespa\" come dichiar\u00f2 qualche giornale dell'epoca.\nQuando per\u00f2 la vettura viene presentata al Salone di Milano dell'aprile 1933, per il lancio effettivo, il nome ufficiale sar\u00e0 quello, decisamente pi\u00f9 importante e \"littorio\" di Augusta.\nAnche per l'Augusta insorsero problemi legali con l'importante fabbrica americana di carrozzerie ferroviarie Budd, che deteneva brevetti relativi alla carrozzeria autoportante di tipo simile a quelli della Lancia.\nDel resto conflitti con la Budd c'erano gi\u00e0 stati nel periodo di produzione della Lambda negli anni venti e la Lancia aveva sempre potuto dimostrare che i suoi erano antecedenti a quelli dell'americana.\nLa struttura della vettura era costituita da un pianale piattaforma d'acciaio con scatolati laterali (rinforzato mediante una crociera a \"X\"), al quale poi veniva saldata la struttura superiore della carrozzeria autoportante priva del supporto di qualsiasi telaio interno (n\u00e9 legno come usava all'epoca, n\u00e9 acciaio stampato come ad esempio aveva la Fiat 1500 sei cilindri). Questa scocca era priva anche del montante centrale tra le portiere in quanto la rigidit\u00e0 dell'insieme lo consentiva e questo permetteva un'accessibilit\u00e0 eccezionale per le ridotte dimensioni. Questa tipologia costruttiva rimase a lungo in casa Lancia, perfezionata e corretta \u00e8 sulle Aprilia ed Ardea come sulle Aurelia berlina e le Appia.\nPer questo motivo l'Augusta risulta essere anche la prima vera scocca portante modernamente concepita non solo al mondo, ma anche in casa Lancia poich\u00e9 la Lambda pur essendo la prima vettura di serie al mondo con struttura autoportante, non si pu\u00f2 definire con scocca portante poich\u00e9 fu costruita con una struttura stampata e saldata (sottostante) con fori di alleggerimento e di rinforzo e su questa fu applicata \"la pelle\" cio\u00e8 il rivestimento di lamiera esterna tramite microscopici rivetti aeronautici.\nL'Augusta invece fu costruita stampando le varie lamiere esterne e dopo averle messe in dima saldandole assieme in unica struttura indeformabile esattamente come si fa oggi. L'Augusta fu anche la prima vettura costruita in catena di montaggio della Lancia.\nNaturalmente la nuova Lancia non si distingueva solo per la struttura a scocca portante ma per molte altre sue caratteristiche innovative o poco usuali nella contemporanea produzione europea: il motore con cilindri a V stretto, la sospensione anteriore a ruote indipendenti con molloni elicoidali racchiusi in foderi verticali e con ammortizzatori idraulici incorporati, le sospensioni posteriori che non necessitano di frequenti lubrificazioni, la ruota libera inseribile o disinseribile dal posto di guida, la trasmissione con albero e giunti flessibili Hardy in luogo del cardano.\nNonostante una serie di difficolt\u00e0 riscontrate nei collaudi, per l'impianto frenante dell'Augusta venne adottato il sistema a comando idraulico \"Lockheed\": pare che ad un certo punto il \"patron\" sia stato addirittura ad un passo dal rinunciare a questo innovativo sistema ed a ripiegare sul pi\u00f9 vecchio, ma sicuro comando meccanico per via di problemi di surriscaldamento, cui si riesce infine ad ovviare e disponendo esternamente i tamburi costruiti in alluminio di alette di raffreddamento e verniciandoli di nero.\nUn'altra interessante caratteristica innovativa \u00e8 data dall'originale sistema di incernieramento delle portiere, in posizione opposta l'una all'altra, senza montante centrale che si bloccano su \"silent block\" elastici. Da un punto di vista ergonomico la vettura ha un certo sviluppo in senso verticale pienamente utilizzato dalle portiere, ma la larghezza delle portiere resta comunque entro certi limiti dati dalla lunghezza del veicolo; con l'eliminazione del montante centrale in ogni caso si vuole salvare l'accessibilit\u00e0 e l'ergonomicit\u00e0.\nAnche il bagagliaio strutturale alla scocca \u00e8 una novit\u00e0 assoluta.\nAnche se di secondaria importanza, merita una citazione il sistema di trasporto bagagli previsto.\nLa stampa dell'epoca si esprime cos\u00ec: \"viene adottato un bagagliaio esterno, chiuso da un coperchio (il cofano posteriore)incernierato in basso; attaccata al coperchio c'\u00e8 la ruota di scorta; per abbassare/alzare il coperchio c'\u00e8 l'apposita maniglia centrale. Per facilitare al massimo l'operazione di apertura/chiusura, c'\u00e8 un dispositivo di \"equilibraggio\" (cio\u00e8 una serie di molle) che compensa il peso del coperchio e della ruota, quindi l'insieme non ha la tendenza a cadere violentemente all'atto dell'apertura, e risale da s\u00e9 quando si procede alla chiusura. Oltre a questo bagagliaio esterno, altri bagagli possono essere sistemati all'interno dell'abitacolo, in un capace ripostiglio situato dietro lo schienale del sedile posteriore (l'accesso si ottiene ripiegando in avanti lo schienale)\"\nMolto completodati gli standard dell'epocarisulta il cruscotto, che comprende: contachilometri, indicatore di velocit\u00e0, manometro pressione olio, indicatore livello carburante, orologio, comando a tiretto del rubinetto benzina (con dispositivo di riserva), comando per inserimento/disinserimento ruota libera, commutatore accensione/illuminazione, acceleratore a mano, arricchitore di carburazione, indicatori di direzione (e spia relativa), spia dinamo, e comando illuminazione cruscotto. Il comando avviamento \u00e8 a pedale.\nLa gamma colori prevista \u00e8: il nero (cod.1025), il beige (cod.1175), il verde (cod.1171), il blu Lancia (cod.1054), l'amaranto (cod.1185) ed il marron (cod.1176) (codici Lechleroid).\nIl falso mistero delle tre serie dell'Augusta.\nL'Augusta 231 \u00e8 stata prodotta in una sola serie dall'8 febbraio 1933 (numero costruzione 1) al 14 dicembre 1936 (n.c.14101). La berlina fu contraddistinta con la sigla tipologica 231 mentre lo chassis per carrozzieri fu denominato 234. La produzione francese della Belna era rispettivamente F231 ed F234.\nLa storiella sulla quale molti hanno scritto negli anni sessanta e settanta (ed anche pi\u00f9 tardi) che l'Augusta \u00e8 stata prodotta in 3 serie risponde ad errori marchiani che a forza d'esser ripetuti sembrano diventati verit\u00e0.\nMa in realt\u00e0 sia dai manuali d'uso/manutenzione e parti di ricambio che dai Registri di Produzione si evince chiaramente che l'Augusta fu prodotta in una sola serie perch\u00e9 mont\u00f2 sempre lo stesso motore e non furono fatte variazioni sullo chassis (misure del passo o altro). Non furono introdotti in pratica quelle variazioni che imposero in altri casi di dividere la produzione in serie come avvenne per la Lambda, per lo Jota, per la Dilambda, Astura, Artena e Aprilia.\nLe piccole differenze estetiche che furono introdotte nel tempo sono ben definite nei Registri di Produzione dove la produzione che fu definita di tipo \"Standard\" inizia l'8 febbraio 1933 (n.costruzione 1 e chassis n.231-1005) e finisce il 20 novembre 1934 con la vettura n.costr.7000 e chassis n.231-1004 costruita per il Sig. Alghisi assieme ad altre 3 destinate rispettivamente all'Ing.Falchetto (n.c.6997), ad Arturo Lancia (n.c.6998) ed al Museo aziendale la n.c.6999, per un totale di 5.517 vetture montate.\nA questo tipo Standard si affianc\u00f2 dal 14.2.1934 il tipo \"Lusso\" (vettura n.costr.3469 e chassis n.231-4431) che fu prodotto fino al 4 dicembre 1934 con la vettura n.costr.7004 e chassis n.231-7992 per un totale di n.1267 vetture.\nNel mese di dicembre 1934 si decise di interrompere la produzione delle due tipologie diverse per continuare con un solo tipo che fu chiamato \"unificato\". Il numero complessivo raggiunto delle due tipologie iniziali quando si decise di interromperne la produzione era di 6.784.\nQuesto passaggio \u00e8 chiaramente definito nel Registro di Produzione poich\u00e9 sta letteralmente scritto in alto alla pagina: \"Dal N.7005 (vendita 8005) BERLINE 231 TIPO UNIFICATO\" ed una grossa riga nera orizzontale sta a significare la volont\u00e0 di distinguere nettamente le due produzioni (le due precedenti da quella successiva).\nIl tipo Unificato riprendeva in sostanza molti elementi della \"Lusso\" pur riadattandoli e correggendoli. Questa tipologia che arriv\u00f2 fino alla fine produzione del 5 dicembre 1936 fu continuata per due anni senza variazioni nel '35 e '36.\nLa concorrenza con la Balilla.\nNel 1933, l'Augusta appare sul mercato italiano, oggi qualcuno pu\u00f2 pensare ad una possibile rivalit\u00e0 con la quasi contemporanea Balilla della Fiat (nata un anno prima, nell'aprile 1932), ma approfondendo le caratteristiche delle vetture presto ci si rende conto che pur essendo poco distanti per cilindrata (poco meno di 1 litro la Balilla e 1,2 litri l'Augusta) sono estremamente distanti per prezzo infatti l'Augusta viene messa in vendita a 19.500 Lire, mentre la Balilla costa poco pi\u00f9 della met\u00e0 (10.800 Lire) e per caratteristiche.\nIl motore V4 a valvole in testa da 35\u00a0CV dell'Augusta la spinge a quasi 110\u00a0km/h mentre il 4 in linea a valvole laterali Fiat non arriva alla met\u00e0 della potenza e non le consente che di sfiorare gli 80\u00a0km/h. Questo per considerare solo qualcuno degli aspetti pi\u00f9 macroscopici e senza addentrarsi sulle dimensioni, sulla abitabilit\u00e0, comfort, dotazioni o tenuta di strada in quanto su queste cose poi la differenza si fa abissale.\nD'altra parte non potevano e non volevano considerarsi direttamente concorrenti, volendosi l'Augusta rivolgere al ceto medio-alto, alla media borghesia benestante e la Balilla cercava invece di arrivare ai molti italiani che avevano al massimo un motociclo.\nIl telaio, le fuoriserie e la cabriolet.\nDopo un anno dal lancio della berlina, nell'aprile 1934, al Salone dell'automobile di Milano, viene presentato l'autotelaio pianale portante scatolato per uso dei carrozzieri.\nDefinito come tipo 234 su di esso vengono allestite le carrozzerie fuoriserie. L'autotelaio \"234\" molto leggero, (appena 570\u00a0kg compresa la ruota di scorta) \u00e8 un vero pianale come quelli moderni con strutture a sezione a scatola ed \u00e8 molto abbassato in quanto \u00e8 munito sul pavimento di un tunnel per la trasmissione. Rispetto alla berlina viene riposizionato il serbatoio carburante posteriormente con pompa elettrica Auto Pulse per l'alimentazione.\nSull'autotelaio 234 la Lancia realizz\u00f2 nel 1934 una propria versione \"trasformabile\" cio\u00e8 un cabriolet \"Stabilimenti Lancia\" che poi fu riaggiornato e prodotto sino al 1936.\nSia i Carrozzieri italiani che quelli esteri utilizzarono molto il pianale Augusta per le loro creazioni. Furono realizzate berline, cabriolet, coup\u00e9, spider, tutti assai diversi ed ogni carrozziere si dilett\u00f2 a fare diverse versioni nel 1934 cui seguirono nuovi modelli nel 1935 ed altri ancora nel 1936.\nPer cui si pu\u00f2 dire tranquillamente che ogni carrozziere ha fatto moltissime versioni diverse nel corso dei 3 anni di produzione. Difatti le creazioni \"alla moda\" su Augusta sono moltissime ed \u00e8 difficilissimo catalogarle ed in certi casi distinguerle tra loro.\nPregevole, tra le tante, la berlinetta semi-aerodinamica 4 porte della Touring e la versione cabriolet della Garavini, carrozzeria torinese. All'estero il carrozziere francese Marcel Pourtout di Bougival sottoscrisse nel 1934 un contratto commerciale con la Lancia Automobiles di Bonneuil-sur-Marne per la produzione di 326 veicoli fuoriserie su pianale F234 realizzati dal dicembre 1934 all'aprile 1937, dei quali 117 erano coup\u00e9 e 209 cabriolet 4 posti, 2 posti, roadster ed Eclipse. Altre fuoriserie furono realizzate da Paul Ne\u00e9, da Figoni et Falaschi, Joseph Saoutchik ecc. Una in particolare denominata Eclipse fu realizzata (come la Peugeot che portava lo stesso nome) dal Carrozziere Marcel Pourtout su disegno di quello che dal 1933 dopo una proficua collaborazione sempre pi\u00f9 stretta, divenne il suo Responsabile Stile, il disegnatore e stilista George Paulin. Questa vettura aveva un tettuccio rigido che a comando scompariva nel vano baule.\nIn Gran Bretagna si segnala la versione Sport Tourer di stile tipicamente inglese elaborata dalla Kevill-Davies &amp; March, concessionaria Lancia a Londra, che poteva essere munita, su richiesta, di un compressore volumetrico che incrementava la velocit\u00e0 e, soprattutto, l'accelerazione.\nVersioni spinte ed elaborate parteciparono a gare nel Circuito di Brooklands nel 1935 (si favoleggiava di un modello che raggiungeva le 100 miglia orarie cio\u00e8 160\u00a0km/h) ed in particolare il giorno 8 marzo il pilota inglese Brian Lewis vinse tutte le gare di categoria 11,9\u00a0hp (la categoria dell'Augusta), ma anche quelle di categoria assoluta riportando un grande trionfo che sui giornali inglesi in omaggio all'Italia Romana e Littoria fu titolato in \"AUGUSTA VICTRIX\".\nL'Augusta tipo Lusso e tipo Unificato.\nDalla primavera del 1934 (al Salone di Milano di aprile) la Lancia rende disponibile, oltre alla berlina Standard (che tutto sommato risulta assai \"sobria\" ed elegante) una versione \"Lusso\" con tappezzeria di lana lavorata a \"rigatino\" come la precedente Standard (rivestimenti in pelle a richiesta e di serie nella produzione per l'esportazione) che si differenzia per i deflettori ai finestrini, per una linea di cintura in rilievo mediante molura applicata e per le ruote a raggi tipo Rudge-Whitworth a bloccaggio centrale, su richiesta era possibile avere anche la verniciatura bicolore.\nMa l'elemento pi\u00f9 appariscente della Lusso rispetto alla Standard \u00e8 la calandra stretta, lunga e inclinata che allunga il cofano motore essendo posta diversi centimetri davanti al radiatore (che sembra fu disegnata da Pinin Farina su richiesta dello stesso Vincenzo Lancia). Anche i parafanghi anteriori cambiano diventando pi\u00f9 avvolgenti.\nQuesti ultimi cambiamenti passano pari pari nella versione Unificata del 1935 e 1936 che nel complesso si rivela assai simile al precedente tipo Lusso (ma senza i deflettori e con le ruote Fergat a razze stampate chiamate \"Littoria\" del tipo con bulloni)\nLa Belna F231.\nDal 1934 al 1937, con la denominazione \"Belna\", il modello Augusta viene costruito anche in Francia, negli stabilimenti di Bonneuil-sur-Marne (non distante da Parigi) fatti edificare su di un terreno di circa 20.000\u00a0m\u00b2 dalla \"Lancia Automobiles\", la societ\u00e0 fondata il 1\u00ba ottobre 1931 con lo scopo di costruire in territorio francese le vetture della casa torinese sfuggendo in tal modo alle durissime barriere doganali del mercato d'oltralpe che imponevano che non meno dell'85% della vettura fosse prodotta in Francia. Lo stabilimento con personale scelto e formato professionalmente in parte a Torino arriv\u00f2 a 500 addetti tra operai, tecnici e ingegneri. La Belna, che viene identificata come modello F31 (berlina) ed F34 (telaio e cabriolet), differisce in molti particolari dall'Augusta italiana per quell'85% di produzione francese, per\u00f2 nell'insieme \u00e8 molto simile alla vettura italiana. Oltre ai paraurti, assai diversi anche nel disegno, c'\u00e8 la calandra Chausson, le fusioni in ghisa sferoidale delle Ardenne (che i francesi dicono assai migliori di quelle italiane) le ruote \"artiglieria\" che montano le Peugeot 201, i ganci del cofano della Citro\u00ebn Traction Avant, i fari principali Cibi\u00e8 col vetro curvo stondato pi\u00f9 moderni dei Carello (fari Marchal invece in alcune fuoriserie Poutout), la gamma di colori poi \u00e8 decisamente un'altra (ed \u00e8 pi\u00f9 cupa di quella italiana). Poi c'\u00e8 la strumentazione della Jaeger. Nel complesso da lontano non si distinguono le Augusta berline dalle Belna, mentre da vicino sono del tutto differenti avendo altri produttori e fornitori di accessori. Le Belna prodotte nei quattro anni si stimano in circa 3.000, di cui 2.500 nella versione berlina F231 e 500 autotelai F234 ed \u00e8 difficile una corretta identificazione delle parti numerate in quanto i registri francesi sembrano andati perduti.\nNuvolari e Varzi.\nTra coloro che apprezzarono l'Augusta, acquistandola ed utilizzandola, vanno citati tre famosi campioni del volante: Tazio Nuvolari, Achille Varzi e Luigi Fagioli. Senza dubbio si tratta di un attestato di stima non da poco.\nTazio Nuvolari in particolare ador\u00f2 l'Augusta e si fece ritrarre spesso accanto ad essa e ne vendette moltissime presso la sua concessionaria Lancia a Mantova, che gestiva grazie ad un prestanome per motivi contrattuali (essendo sotto il vincolo con altre case costruttrici).\nFu proprio Tazio a convincere Varzi, Fagioli ed anche Chiron a comprare l'Augusta.\nNelle memorie dei piloti risulta che bench\u00e9 avessero in appannaggio per contratto l'uso di velocissime e potentissime vetture, preferivano invece utilizzare per l'uso quotidiano le Augusta, pi\u00f9 leggere e maneggevoli che come diceva la prova di Auto Italiana del '33 si potevano \"guidare con il mignolo\".\nProve su strada.\nSecondo i rilevamenti effettuati da un tester della rivista \"The Autocar\" (e pubblicati nell'aprile del 1934) l'Augusta berlina (che costa in Gran Bretagna 390 Sterline) sottoposta a test, ha raggiunto una velocit\u00e0 massima di 65,22 miglia orarie (quindi 104,96\u00a0km/h) ed ha segnato un tempo di 22\"3/5 per accelerare da fermo a 50 miglia all'ora (80,5\u00a0km/h). Tali prestazioni sono state confermate da test effettuati pi\u00f9 di 50 anni dopo. Si pu\u00f2 dunque ragionevolmente affermare che l'Augusta berlina, nuova, poteva raggiungere i 105\u00a0km orari, ottenere, sul chilometro da fermo, una media di circa 75\u00a0km all'ora (tempo attorno ai 48\", per vettura col solo guidatore), ed impiegare meno di 23\" per accelerare da fermo a 80 all'ora. Quanto alla frenata, lo spazio d'arresto, marciando a 80\u00a0km all'ora, doveva essere dell'ordine dei 40 metri.\nTornando al 1934: The Autocar effettua un test sulla versione cabriolet con compressore realizzata dalla concessionaria Lancia a Londra, la Kevill-Davies &amp; March. Questa interessante brillante sport tourer (torpedo sport 2 porte) (venduta a Londra a 487 Sterline) ha raggiunto una velocit\u00e0 massima di circa 120 chilometri orari ed ha segnato questi tempi di accelerazione: 15\"1/5 da 0 a 50 miglia (80,5\u00a0km/h) e 25\" netti da 0 a 60 miglia orarie (96,6\u00a0km/h).\nLa ruota libera.\nIl funzionamento \u00e8 lo stesso che si ha nelle biciclette: come in queste si pu\u00f2 smettere di pedalare e il veicolo continua la sua corsa senza pi\u00f9 alcun rapporto con il pedale, allo stesso modo nell'Augusta, togliendo il piede dall'acceleratore, il motore scende di giri al minimo e la vettura procede per inerzia come se avesse il cambio in folle. Se poi si riaccelera il motore riprende dolcemente a spingere. La cosa interessante \u00e8 che con la ruota libera inserita si pu\u00f2 cambiare marcia senza premere la frizione come se si disponesse di un cambio automatico e senza grattare. Naturalmente, invertendo il comando di inserimento/disinserimento cosa da farsi sempre tenendo premuta la frizione come se si cambiasse di marcia si poteva utilizzare questo dispositivo quando le condizioni della strada lo consentivano.\nPer esempio in discesa o nel traffico per non abusare dei freni era pi\u00f9 appropriato (e consigliabile) l'uso del cosiddetto freno-motore e quindi non utilizzare la ruota libera.\nL'Augusta e le corse.\nAnche se di carattere brillante, l'Augusta non \u00e8 stata certamente concepita per le corse. Tuttavia, il suo palmar\u00e8s non \u00e8 disprezzabile.\nLa prima affermazione dell'Augusta si registra nella tarda primavera del 1934, al massacrante 1\u00ba Giro automobilistico d'Italia o \"Coppa d'Oro del Littorio\" di 6000\u00a0km di percorso, organizzato dal comm. Arturo Mercanti che vi partecip\u00f2 con la sua Lancia Augusta, svoltosi tra il 26 maggio e il 2 giugno, dove la vettura torinese, nella sua categoria, non ha praticamente rivali: la vittoria di classe va comunque all'equipaggio Guglielmo Dei-Rodolfo Caruso, che percorrono i 5.687\u00a0km delle tre tappe in 73 ore 44'22\" alla media di 77,122\u00a0km/h.\nLa prestazione di maggior rilievo si ha invece alla Targa Florio svoltasi il 20 dicembre 1936, in una edizione della corsa che viene riservata alle normali vetture da turismo. In gara sono 11 vetture, 4 Fiat del recente modello a sei cilindri di 1500\u00a0cm\u00b3 (uscito nel 1935), 1 vecchia Fiat 514, 1 Bianchi S9 da 1 litro e mezzo di cilindrata, e 5 Lancia Augusta. Delle 11 vetture partite, 2 (Fiat 1500) non riescono a portare a termine i due giri del circuito (144\u00a0km in tutto), mentre la classifica delle nove superstiti vede ben 4 Lancia Augusta, che pure ha una cilindrata inferiore (1,2 litri contro 1,5), prevalere sulle Fiat ed occupare i primi 4 posti. La migliore, quella che si aggiudica la gara condotta da Costantino Magistri, ottiene la bella media oraria di 67,087\u00a0km, una velocit\u00e0 non da poco, viste le condizioni del fondo stradale e la tortuosit\u00e0 del tracciato siciliano delle Madonie.\nAlla Mille Miglia dell'aprile 1937 per\u00f2 la Fiat si prende la rivincita e, grazie anche ad una netta superiorit\u00e0 numerica (20 Fiat al via, contro 5 Lancia), vince la classe da 1101 a 1500\u00a0cm\u00b3, dove tre Fiat 1500 si classificano ai primi tre posti, seguite dall'Augusta berlina dell'equipaggio formato da Enrico Nardi e dal barone Vittorio Mazzonis di Pralafera.\nAnche nei primi anni del dopoguerra, qualche Augusta \u00e8 apparsa in corsa.\nQuesti i risultati conseguiti.\nCaratteristiche tecniche.\nBerlina (mod. 231).\nPeriodo di produzione: dal 1\u00ba febbraio 1933 (n.c.1) al 14 dicembre 1936 (n.c.14101)\nAutotelaio e cabriolet (mod. 234).\nPeriodo di produzione: dall'aprile del 1934 alla fine del 1936\nDati produttivi.\nNote:\n1. secondo alcune fonti il totale di Augusta berlina prodotte sarebbe di 14.108 unit\u00e0 anzich\u00e9 14.107, ed il totale generale Augusta sarebbe di 17.218 anzich\u00e9 17.217; in effetti la produzione per l'anno 1936 fu di 2.738 unit\u00e0, in quanto ulteriori 6 vetture vennero costruite nei due anni successivi (probabilmente 3 nel 1936 e 3 nel 1938) per \"uso interno\" della Lancia.\n2. la tabella di cui sopra non include le vetture costruite in Francia sotto il nome di \"Belna\", il cui totale \u00e8 di circa 3.000 unit\u00e0 (di cui 2.500 berline e 500 autotelai) nel quadriennio 1934/1938"}
{"id": "666318", "revid": "599013", "url": "https://it.wikipedia.org/wiki?curid=666318", "title": "Xn", "text": ""}
{"id": "666321", "revid": "1305772", "url": "https://it.wikipedia.org/wiki?curid=666321", "title": "XO", "text": ""}
{"id": "666335", "revid": "599013", "url": "https://it.wikipedia.org/wiki?curid=666335", "title": "Xs", "text": ""}
{"id": "666342", "revid": "599013", "url": "https://it.wikipedia.org/wiki?curid=666342", "title": "Xt", "text": ""}
{"id": "666352", "revid": "3115", "url": "https://it.wikipedia.org/wiki?curid=666352", "title": "GeeXboX", "text": "GeeXboX \u00e8 un sistema operativo molto compatto (140 MB circa) basato su GNU/Linux e MPlayer.\nIntegra l'ultima versione di XBMC 11 \"Eden\".\nE ora possibile guardare e registrare programmi TV live. Disponibile come Live CD, rende possibile trasformare praticamente qualsiasi computer in un vero e proprio media center. Ci\u00f2 pu\u00f2 tornare utile a chi vuole adibire vecchi computer a media center o per chi cerca alternative gratuite a Windows XP Media Center Edition. Con la versione attuale, sono supportati una grande variet\u00e0 di formati, tra i quali:\n\u00c8 inoltre possibile ascoltare Web radio e Web TV tramite SHOUTcast e guardare la TV analogica e digitale (DVB).\nDopo il bootstrap \u00e8 possibile rimuovere il supporto per inserirne altri, ad esempio, un DVD. \u00c8 anche possibile avviare GeeXboX da rete (Preboot Execution Environment o PXE)."}
{"id": "666355", "revid": "41949", "url": "https://it.wikipedia.org/wiki?curid=666355", "title": "Geexbox", "text": ""}
{"id": "666356", "revid": "1632387", "url": "https://it.wikipedia.org/wiki?curid=666356", "title": "Minas Morgul (album)", "text": "Minas Morgul \u00e8 il secondo album della band austriaca Summoning. Lo stile dell'album si distacca dal precedente Lugburz ed \u00e8 pi\u00f9 vicino ai tipici canoni della band. Il nome dell'album \u00e8 preso dall'omonimo luogo del romanzo di J. R. R. Tolkien Il Signore degli Anelli."}
{"id": "666362", "revid": "37401", "url": "https://it.wikipedia.org/wiki?curid=666362", "title": "Riserva Naturale Orientata Cavagrande del Cassibile", "text": ""}
{"id": "666364", "revid": "90227", "url": "https://it.wikipedia.org/wiki?curid=666364", "title": "Lettera enciclica", "text": ""}
{"id": "666367", "revid": "1543377", "url": "https://it.wikipedia.org/wiki?curid=666367", "title": "Annie Lacroix-Riz", "text": "\u00c8 docente di Storia contemporanea alla Universit\u00e0 Paris VII - Denis-Diderot.\nBiografia.\nProveniente dalla \u00c9cole normale sup\u00e9rieure di S\u00e8vres, gi\u00e0 docente associato di Storia, inizi\u00f2 la sua attivit\u00e0 di ricercatrice storica studiando il movimento operaio e sindacale: ottenne il dottorato, infatti, con una tesi sulla CGT (il sindacato dei lavoratori francesi) dalla Liberazione alla scissione del 1947. Con gli anni ottanta concentr\u00f2 i suoi interessi storiografici sui rapporti internazionali della prima met\u00e0 del XX secolo, dalla Prima guerra mondiale alla Guerra fredda. Negli anni novanta, pur senza perdere di vista gli studi precedenti, si dedic\u00f2 ai temi della collaborazione economica.\nParticolarmente interessata ai rapporti tra Vaticano e Terzo Reich da un lato, e al collaborazionismo francese con il nazismo dall'altro, Lacroix-Riz \u00e8 autrice di due studi in materia. Militante comunista e cittadina impegnata, Lacroix-Riz si \u00e8 esposta affrontando argomenti scomodi, quali ad esempio la produzione di Zyklon B da parte di industrie francesi durante l'occupazione nazista e non ha mai mancato di criticare il proprio Paese per la sottovalutazione e lo scarso impegno profuso nel contrastare il nazismo stesso.\nMembro del Polo di Rinascita Comunista in Francia e della conferenza \"Asse per la Pace\", Lacroix-Rix \u00e8 impegnata in un lavoro di critica dell'attivit\u00e0 di ricerca storica contemporanea, in particolare per quanto riguarda il finanziamento di imprese private al lavoro degli storici, cosa che secondo la sua opinione mina la loro indipendenza.\nStudi storico - politici.\nAnnie Lacroix-Riz \u00e8 - insieme a un movimento comunista del quale rivendica il retaggio storico, compreso il periodo staliniano.\nLa carestia in Ucraina del 1933.\nRiguardo alla \"carestia genocida\" del 1933 in Ucraina, la posizione di Anne Lacroix-Riz \u00e8 che la sua attribuzione a Stalin \u00e8 frutto della propaganda dell'epoca. In un recente articolo sull'argomento, Lacroix-Riz ha messo in discussione i documenti - provenienti dalle cancellerie tedesca e italiana di concerto col Vaticano - dai quali si desume il numero totale di morti e che tendono ad attribuire alla pianificazione di Stalin la carestia. La pubblicazione di tale articolo ha suscitato vive polemiche nella comunit\u00e0 ucraina in Francia e ha spinto il Congresso mondiale Ucraino a scrivere una lettera all'allora presidente francese Jacques Chirac.\nIn particolare, riguardo alla carestia ucraina del 1933, Lacroix-Riz sostiene che: \"\u00ab\u2026l'URSS conobbe, nel 1932-33, una grave crisi alimentare, non una carestia, e, comunque, in nessun caso una carestia da \u201csei milioni di morti\u201d\u2026\u00bb\". A seguito di questa interpretazione dei fatti, un'associazione di ucraini di Francia ha indetto una petizione per \"\u00abrichiamare le pi\u00f9 alte cariche dello Stato ad adoperarsi per combattere contro il revisionismo filo-staliniano\u00bb\", che molti hanno interpretato come la richiesta di licenziare o sospendere Lacroix-Riz dal suo incarico universitario. A tale petizione ne ha fatto seguito un'altra opposta, i cui primi firmatari sono stati i cosiddetti \"comunisti ortodossi\". Il rettore della Settima Universit\u00e0 ha ignorato entrambe le petizioni.\nQuello sulla carestia in Ucraina \u00e8 un dibattito tuttora aperto ed \u00e8 un terreno sul quale si affrontano diversi storici: per fare un esempio, Stephen Wheatcroft contesta a Robert Conquest il numero totale di morti in quel periodo: secondo Wheatcroft sarebbero stati 4.500.000, secondo Conquest 7 milioni.\nZyklon B.\nNel 1998 una ricerca di Lacroix-Riz sullo Zyklon B, il composto chimico usato dai nazisti nelle camere a gas per lo sterminio per gli ebrei, fu parimenti oggetto di controversie. La tesi della storica \u00e8 che anche le industrie francesi abbiano prodotto tale composto durante l'occupazione tedesca. Lo storico Denis Peschanski fu tra i principali critici di questa tesi."}
{"id": "666368", "revid": "65435", "url": "https://it.wikipedia.org/wiki?curid=666368", "title": "OutRun", "text": ""}
{"id": "666369", "revid": "122246", "url": "https://it.wikipedia.org/wiki?curid=666369", "title": "Monte Faito", "text": "Il monte Faito \u00e8 una montagna facente parte della catena montuosa dei monti Lattari: alto 1.131 metri, ha accesso sia da Castellammare di Stabia, che da Vico Equense ed \u00e8 inoltre raggiungibile con l'omonima funivia, gestita dall'Ente Autonomo Volturno, dalla stazione di Castellammare di Stabia.\nStoria e descrizione.\nIl monte Faito, formato prevalentemente da rocce di tipo calcareo, deve il suo nome alle faggete che crescono rigogliose sulle sue pendici: addirittura ci sono diversi faggi che hanno oltre quattrocento anni di vita e raggiungono una circonferenza di oltre sei metri. Sono inoltre presenti altri tipi di alberi come lecci e castagni e piante come l'orchidea ad un bulbo, epipogio e la Pteride di Creta, specie non molto frequenti in Italia. Diverse sono anche le sorgenti, tra cui una denominata della \"Lontra\".\nSecondo la tradizione, sul monte Faito, si raccolsero in preghiera, in una grotta, i santi Catello e Antonino, a cui apparve l'arcangelo Michele. Nei secoli scorsi, la montagna fu sfruttata per la produzione di legno: fu proprio grazie a questa importante risorsa che nel 1783 il re Ferdinando I delle Due Sicilie pot\u00e9 costruire a Castellammare di Stabia il cantiere navale, il quale si riforniva di legname proveniente proprio dai boschi del Faito, per la costruzione delle navi. Altra importante funzione che aveva la montagna riguardava la produzione di ghiaccio: durante la stagione invernale, infatti, ampi fossati venivano riempiti con strati di neve e foglie, che con il passare del tempo, diveniva ghiaccio da poter utilizzare soprattutto durante la stagione estiva per la conservazione dei cibi. L'importanza del Faito, soprattutto come localit\u00e0 turistica, crebbe notevolmente dalla seconda met\u00e0 del XX secolo, quando furono costruiti numerosi alberghi e villette residenziali, oltre ad un centro sportivo con piscina; nel 1950 venne ultimata la costruzione del nuovo santuario di San Michele arcangelo, mentre nel 1952, il monte fu collegato a Castellammare di Stabia da una funivia, che copre l'intero percorso in otto minuti. Nel 1955, nelle vicinanze del santuario, furono inoltre impiantati dei ripetitori dalla RAI per il servizio televisivo."}
{"id": "666371", "revid": "682976", "url": "https://it.wikipedia.org/wiki?curid=666371", "title": "Mura di Carlo V", "text": ""}
{"id": "666373", "revid": "14258", "url": "https://it.wikipedia.org/wiki?curid=666373", "title": "QuickSort", "text": ""}
{"id": "666375", "revid": "297745", "url": "https://it.wikipedia.org/wiki?curid=666375", "title": "Truia", "text": ""}
{"id": "666378", "revid": "25265", "url": "https://it.wikipedia.org/wiki?curid=666378", "title": "Sud-rivista europea", "text": ""}
{"id": "666380", "revid": "21880", "url": "https://it.wikipedia.org/wiki?curid=666380", "title": "Riserva Naturale Orientata Fiume Fiumefreddo", "text": ""}
{"id": "666383", "revid": "94902", "url": "https://it.wikipedia.org/wiki?curid=666383", "title": "Settimana Calderarese", "text": ""}
{"id": "666384", "revid": "251304", "url": "https://it.wikipedia.org/wiki?curid=666384", "title": "Mr. Krab", "text": "Eugene Harold Krab, chiamato solo Signor Krab o Mr. Krab (\"Mr. Krabs\"), \u00e8 un personaggio del cartone animato \"SpongeBob\". \u00c8 il capo di SpongeBob e Squiddi, nonch\u00e9 proprietario e fondatore del fast food Krusty Krab, che va a gonfie vele grazie al suo capolavoro: il Krabby Patty.\n\u00c8 un granchio rosso e un tempo era marinaio, per cui spesso si esprime in termini marinareschi (chiama i suoi impiegati \"ciurma\"). Il suo acerrimo nemico \u00e8 Plankton, proprietario del fast food concorrente Chum Bucket, ma Mr. Krab ha sempre la meglio negli affari grazie al Krabby Patty. La sua caratteristica principale per\u00f2 \u00e8 il suo amore spropositato per il denaro e la sua avarizia, che spesso gli fanno commettere azioni immorali o errori. Ad esempio, quando i clienti abbandonano il locale perch\u00e9 scontenti del cibo, esclama \"Sono i miei soldi che escono dalla porta!\", e la sua ossessione per il denaro, oltre a fargli mettere in secondo piano gli altri o perfino la sua stessa vita, ha conseguenze negative sia sugli altri che su di lui.\nNonostante la sua avidit\u00e0, \u00e8 un personaggio di buon cuore, \u00e8 gentile nei confronti di SpongeBob, verso il quale agisce come una figura paterna (in un episodio lo definisce il \"figlio che non ha mai avuto\"). \u00c8 anche l'amorevolissimo padre adottivo di Perla, una balena adolescente della specie capodoglio, la quale desidera pi\u00f9 di tutto essere popolare e scatenarsi in ogni situazione. Mr. Krab farebbe di tutto per rendere felice la sua ingombrante figlioletta. Nell'episodio \"Un giro nei sogni\", quando Mr. Krab sogna di pescare un'enorme banconota contenente delle monete che lui mette nel suo portafoglio, possiamo vedere la carta di identit\u00e0 e quindi la sua data di nascita: 30 novembre 1942. Abita al 3541 di Via Ancora a Bikini Bottom, infatti la sua abitazione consiste in una vera e propria ancora finemente arredata. Inoltre nel corso degli episodi si viene a scoprire che \u00e8 dotato di una forza fisica straordinaria avendo vinto pi\u00f9 volte i trofei forza mascolina e chele d'oro durante i tempi in cui stava in marina, inoltre viene chiamato \"Addominali Spaziali\" dai suoi commilitoni. Nell'episodio dell'undicesima stagione \"La Plankton ossessione\", viene mostrato che ha le allucinazioni e impazzisce se Plankton non tenta di rubare la formula segreta per troppo tempo.\nNonostante nella serie goda di un immenso patrimonio monetario, egli proviene da una famiglia estremamente povera, tanto che, da piccolo, era costretto a vestirsi con drappi di stoffa cuciti tra loro. Quando aveva cinque anni, ricevette da suo padre un dollaro, che fu come il suo migliore amico, dato che se lo portava sempre con s\u00e9, ma durante un giorno molto caldo alla spiaggia, aveva cos\u00ec tanta sete che dovette rinunciare al dollaro e lo spendette per una soda.\nEra un grande amico di Plankton, fino a quando non sono andati in un fast food. Proprio in quel fast food hanno conosciuto il capo del locale, che gli ha trasmesso il fiuto degli affari e l'amore per il denaro. In quest'occasione, Krab e Plankton hanno creato un piccolo locale, nonostante gli hamburger fossero pessimi, ed il posto poco frequentato. Dopo un pesante battibecco fra i due, Plankton se ne usc\u00ec dal locale, sbattendo forte la porta e facendo cadere i futuri ingredienti del Krabby Patty, i quali, mescolatisi, crearono il panino tanto rinomato. Plankton riusc\u00ec poi a strappare un pezzo della ricetta, che per\u00f2 non gli dava informazioni sull'ingrediente segreto (in un episodio si scopre che si tratta di una salsa). A seguito, Plankton creer\u00e0 una ricetta che lo metter\u00e0 in competizione con Krab stesso, ma tale sfida verr\u00e0 vinta dal capo del Krusty Krab, che da emarginato della scuola diventer\u00e0 il pi\u00f9 popolare."}
{"id": "666385", "revid": "287204", "url": "https://it.wikipedia.org/wiki?curid=666385", "title": "Fondazione Spadolini Nuova Antologia", "text": "La Fondazione Spadolini Nuova Antologia ha sede in quella che fu la casa di Giovanni Spadolini a Pian dei Giullari a Firenze.\nGiovanni Spadolini, oltre che grande uomo politico, fu anche uno straordinario studioso e collezionista. Dopo la sua morte destin\u00f2 la sua casa, con quello che conteneva, compresa la preziosissima biblioteca (dislocata in tre sedi e composta da circa 100.000 volumi), alla fondazione che ora porta il suo nome.\nLa fondazione, costituita nel 1980 con decreto del presidente della Repubblica Sandro Pertini, si occupa principalmente di continuare l'edizione della rivista culturale della \"Nuova Antologia\", secondo un desiderio dello stesso Spadolini che quando era in vita riprese la tradizione dell\"Antologia\" iniziata da Giovan Pietro Vieusseux nel 1821, sempre a Firenze.\nIn secondo luogo la fondazione si occupa della cura e dell'apertura al pubblico delle biblioteche, della villa di Pian dei Giullari e della casa di Spadolini in via Cavour, vere e proprie case-museo.\nLa Fondazione.\nDalla morte di Giovanni Spadolini (4 agosto 1994), la Fondazione \u00e8 retta da un Consiglio d'amministrazione, e ha un impegno culturale senza fini di lucro, con particolare attenzione alla formazione dei giovani. Oltre a portare avanti la pubblicazione della rivista, che esce in quattro numeri all'anno, l'attivit\u00e0 recente della fondazione \u00e8 stata volta alla catalogazione dei circa ottantamila volumi posseduti da Spadolini in vita e delle nuove acquisizioni, il riordino dei documenti, la schedature dalle collezioni e la conservazione della pinacoteca.\nLa fondazione assegna borse di studio per tesi di laurea e di dottorato sulla \"Storia e politica culturale dell'Italia contemporanea ('800-'900)\", organizza giornate di studio, seminari e convegni nazionali e internazionali. Attualmente il presidente \u00e8 Cosimo Ceccuti.\nLa storia della villa.\nLa zona di Pian dei Giullari, tranquilla zona collinare coperta di ulivi e cipressi a sud di Firenze, vicino ad Arcetri, \u00e8 ricca di belle dimore, molte delle quali appartengono tuttora a vari componenti della famiglia Spadolini. Anticamente essi erano giardinieri della famiglia Strozzi e con il frutto del lavoro di questi antenati nell'Ottocento essi poterono acquistare terreni agricoli in questa zona, allora relativamente periferica.\nIl padre di Giovanni, Guido Spadolini, era un pittore di stile macchiaiolo (di lui sono esposti alcuni pregevoli dipinti a olio), e fu lui a iniziare il figlio allo studio e alla passione per i libri, creando quello che fu il primo nucleo dell'attuale biblioteca, composto prevalentemente da saggi e monografie di argomento artistico. Sono conservati gelosamente anche i primi \"libri\" che Giovanni Spadolini scrisse, quando ancora era ancora un fanciullo, come le \"biografie di uomini illustri\" scritta ad appena otto anni. A quattordici anni risale il suo primo saggio, dedicato alle biografie di personaggi illustri del passato e del presente.\nLa villa odierna risale per lo pi\u00f9 agli anni '70 ed \u00e8 caratterizzata dalle grandi vetrate sul giardino che irradiano le stanze di luce.\nLe biblioteche.\nLe biblioteche relative alla fondazione sono tre (secondo la disposizione voluta da Giovanni Spadolini), sebbene facciano capo ad un catalogo unico consultabile online, per un totale di circa 100.000 volumi. Tra le opere pi\u00f9 rare si ricorda una delle tre edizioni complete al mondo dell\"Encyclop\u00e9die\" di Diderot e D'Alembert, dedicata al Granduca Pietro Leopoldo, nell'edizione cosiddetta \"livornese\".\nLa \"Casa dei libri\".\nLa villa stessa veniva chiamata \"Casa dei libri\" e contiene il nucleo di pubblicazioni a cui Spadolini era particolarmente affezionato. Gli argomenti spaziano dall'Illuminismo, alla Rivoluzione francese ed epoca napoleonica, fino alle opere di letteratura, critica letteraria, riviste e periodici del XIX secolo e, infine, una sezione dedicata a Firenze e la Toscana.\nBiblioteca della Fondazione Spadolini Nuova Antologia.\nHa sede in via del Pian dei Giullari al 36/a tra la Villa Il Gioiello di Galileo e villa Nunes Vais, della quale occupa le ex-scuderie. \n\u00c8 aperta al pubblico ed \u00e8 costituita principalmente da circa 80.000 volumi di storia moderna e contemporanea dalla fine del Settecento a oggi, con un nucleo originale (i \"fondi spadoliniani\") arricchito successivamente da varie donazioni. Qui \u00e8 presente anche il catalogo del patrimonio librario gi\u00e0 classificato.\nLa Biblioteca \u00e8 divisa su tre sedi: \nI fondi della biblioteca rispecchiano la sistemazione originaria voluta da Spadolini:\nUn'intera sala \u00e8 poi dedicata alle opere di consultazione generale (enciclopedie, storie generali...) ed alla collezione di tutti i numeri del Corriere della Sera dal 1876 al 1928, gi\u00e0 raccolte da Luigi Albertini.\nIl tondo dei Cipressi.\nHa sede in via del Pian dei Giullari al 139 (di fronte alla chiesa di Santa Margherita a Montici).\n\u00c8 consultabile su richiesta ed \u00e8 costituita principalmente da volumi di cultura generale (letteratura, politica, storia).\nVia Cavour.\nHa sede in via Cavour al 28 (dimora storica della famiglia Spadolini). \u00c8 attualmente in fase di ristrutturazione e non \u00e8 ancora aperta al pubblico. \u00c8 costituita principalmente da volumi di storia dell'arte, storia delle citt\u00e0 italiane e la storia della fondazione del Ministero dei Beni Culturali e Ambientali.\nLa casa-museo.\nSpadolini fu anche un grande collezionista di cimeli, soprattutto legati al Risorgimento italiano, tanto che alcune stanze della sua abitazione sono un vero e proprio museo del Risorgimento. In particolare vi sono oggetti, autografi e memorabilia legati a Garibaldi, Cavour e Mazzini. In una serie di vetrine vicino alle scale sono sistemati cimeli dei protagonisti dell'Ottocento, da Napoleone a Re Vittorio Emanuele II, passando per Garibaldi, Mazzini, Cavour, Pio IX. Nella biblioteca si trova il fondo Zannetti, la raccolta di documenti e cimeli di Ferdinando Zannetti, il medico che cur\u00f2 la gamba di Garibaldi.\nIl cimelio storicamente pi\u00f9 interessante \u00e8 il pi\u00f9 antico tricolore italiano, risalente alla Repubblica Cisalpina del 1799 (verosimilmente databili entro il 1804) e scoperto murato in un'intercapedine nascosta in una modesta casa di Castel sant'angelo, frazione Ponte alto, in provincia di Rieti durante lavori di ristrutturazione eseguiti dal proprietario dell'epoca: la piccola casa fa parte del nucleo pi\u00f9 antico del paese, cresciuto attorno alla chiesa di San Pastore dal '700. Carlo Azeglio Ciampi, in visita alla fondazione, espresse tutta la sua sorpresa nel trovare qui un oggetto cos\u00ec altamente simbolico per la storia d'Italia piuttosto che al palazzo del Quirinale.\nMolti sono anche gli oggetti legati all'attivit\u00e0 di politico di Spadolini, dai regali ufficiali di quando era Presidente del Consiglio (di Indira Gandhi, di Margaret Thatcher, di Ronald Reagan o un invito ufficiale alla Casa Bianca), alle vignette che lo ritraevano, come le tavole originali firmate da Giorgio Forattini, che lo disegnava rubicondo e senza vestiti. Nella camera degli ospiti \u00e8 conservata una collezione archeologica di vetri di epoca romana, mentre nella camera di Spadolini sono esposti alcuni dipinti del padre e una collezione di fotografie della madre, nella disposizione voluta dallo statista.\nNumerosa \u00e8 anche la serie di dipinti di artisti del Novecento, che spesso erano in rapporti di amicizia con Spadolini stesso, come Giorgio Morandi (una \"Natura morta\"), Filippo de Pisis, Ottone Rosai, Mario Mafai; curiosa \u00e8 la presenza di dipinti di personaggi famosi per tutt'altre attivit\u00e0, come Dino Buzzati e Leo Longanesi. Le stampe antiche sono databili dalla fine del XVIII a tutto il XIX secolo."}
{"id": "666386", "revid": "36426", "url": "https://it.wikipedia.org/wiki?curid=666386", "title": "Mazzini", "text": ""}
{"id": "666390", "revid": "1170", "url": "https://it.wikipedia.org/wiki?curid=666390", "title": "Indipendenza della Padania", "text": ""}
{"id": "666391", "revid": "729019", "url": "https://it.wikipedia.org/wiki?curid=666391", "title": "NSKK", "text": "Il Nationalsozialistisches Kraftfahrkorps (NSKK) era una organizzazione del Partito Nazionalsocialista composta in origine da autisti, meccanici e motociclisti. Durante la guerra, fu incaricato delle riparazioni e dei trasporti dietro il fronte.\nStoria.\nNate come organizzazione automobilistica delle Sturmabteilungen, inizialmente si occupavano del trasporto delle camicie brune nei vari luoghi in cui erano previsti raduni e agitazioni organizzate dal partito. In seguito, con la conquista del potere, le originarie \"Motor-SA\" vennero trasformate in NSKK e si videro assegnare un ruolo che stava a met\u00e0 fra l'Automobil Club e una organizzazione nazionale di scuola guida. Esso doveva infatti promuovere la \"cultura dell'automobile\" nel Terzo Reich, allestire corsi di guida e sicurezza stradale, diffondere guide, carte e piantine stradali e organizzare gite ed escursioni su quattro ruote.\nProgressivamente, le compagnie del NSKK vengono trasformate in unit\u00e0 combattenti. In origine composte da fiamminghi, incorporano successivamente dei volontari francesi (circa 2500). Questi furono addestrati nel campo di Vilvoorde in Belgio. Saranno impegnati contro i partigiani nel nord Italia e in Croazia. In seguito una buona parte raggiunger\u00e0 i ranghi della divisione Charlemagne nel 1944.\nMembri famosi.\nFecero parte del NSKK furono Albert Bormann (fratello di Martin Bormann), Franz Josef Strau\u00df, Hans Globke, Carl Eduard von Sachsen-Coburg und Gotha e .\nGradi di servizio (1940-1945).\n1=NSKK-Anw\u00e4rter &amp; NSKK-Sturmmann 2= NSKK-Obersturmmann 3=NSKK-Rottenf\u00fchrer 4=NSKK-Scharf\u00fchrer\n5=NSKK-Oberscharf\u00fchrer 6=NSKK-Truppf\u00fchrer 7=NSKK-Obertruppf\u00fcher 8=NSKK-Haupttruppf\u00fchrer\n9=NSKK-Sturmf\u00fchrer 10=NSKK-Obersturmf\u00fchrer 11=NSKK-Hauptsturmf\u00fchrer 12=NSKK-Staffelf\u00fchrer\n13=NSKK-Oberstaffelf\u00fchrer 14=NSKK-Standartenf\u00fchrer 15=NSKK-Oberf\u00fchrer 16=NSKK-Brigadef\u00fchrer\n17=NSKK-Gruppenf\u00fchrer 18=NSKK-Obergruppenf\u00fchrer 19=NSKK-Korpsf\u00fchrer."}
{"id": "666393", "revid": "2730", "url": "https://it.wikipedia.org/wiki?curid=666393", "title": "John Galliano", "text": "\u00c8 noto principalmente per la sua collaborazione con il marchio Christian Dior. Attualmente \u00e8 direttore creativo di Maison Margiela.\n\u00c8 considerato uno dei pi\u00f9 grandi stilisti di tutti i tempi.\nBiografia.\nJohn Galliano \u00e8 nato a Gibilterra da genitori spagnoli. Da bambino si trasferisce a Londra e frequenta la \"Wilson's School\" a Wellington. Nel 1983 si laurea in \"design\" della moda al \"Central Saint Martins College of Art and Design\" con una collezione ispirata alla Rivoluzione francese chiamata \"Les Incroyables\", che riceve critiche positive e viene interamente comprata e venduta nella boutique londinese \"Browns\". L'anno successivo lancia il proprio marchio, sotto il proprio nome e comincia la sua carriera vera e propria come stilista. Viene premiato come \"Stilista Britannico dell'Anno\" nel 1987, 1994 e 1995. Nel 1997 condivide il premio con Alexander McQueen, suo successore da Givenchy.Negli anni '90, Galliano si trasferisce a Parigi, in cerca di apporti finanziari e una forte clientela di base. Nel 1995 entra a far parte del marchio Givenchy, grazie al magnate dei beni di lusso LVMH, Bernard Arnault. Galliano diventa cos\u00ec il primo stilista britannico ad essere a capo di una casa di moda francese. Meno di due anni dopo, il 14 ottobre 1996, LVMH assegna Galliano a Dior. La sua prima sfilata per la maison Dior coincide con l'anniversario dei 50 anni del marchio, il 20 gennaio 1997.\n\u00c8 stato spesso citato per aver posizionato il suo amore per il teatro e per la femminilit\u00e0 al centro delle sue creazioni. \"Il mio ruolo \u00e8 quello di sedurre\", ha detto. Si \u00e8 riferito a Charlize Theron come sua musa e crea costantemente capi unici per lei per eventi come ad esempio gli Oscar 2006 e i Golden Globe 2005.\nCharlize Theron \u00e8 inoltre testimonial della campagna per il famosissimo profumo \"J'adore\", mentre Riley Keough, nipote di Elvis Presley figura nella campagna per il profumo \"Miss Dior Ch\u00e9rie\", per la regia di Sofia Coppola.\nUn'altra celebrit\u00e0 legata al marchio \u00e8 Kate Moss, che fotografata da Nick Knight fa parte della campagna \"pret-\u00e0-porter\". C\u00e9line Dion, Cate Blanchett e Nicole Kidman hanno inoltre indossato creazioni disegnate da Galliano in occasione degli Oscar nel corso degli anni. Attualmente, Galliano produce collezioni di \"pret-\u00e0-porter\", di accessori e di \"haute couture\" ogni anno per la maison Dior e una collezione a met\u00e0 stagione per il suo marchio \"Galliano\". Una delle ultime novit\u00e0 firmata dallo stilista \u00e8 il profumo \"Midnight Poison\" per Dior. Ispirato alla sua nuova musa, la modella e attrice francese Eva Green, per la quale ha creato un abito interamente tempestato di swarovski, indossato alla presentazione della fragranza e che l'attrice indossa anche nel mistico spot televisivo.\nL'estro creativo dello stilista ha permesso un nuovo rilancio per la maison Dior che \u00e8 una delle case di moda pi\u00f9 apprezzate al mondo non solo nel campo della moda (femminile, maschile e per bambini) ma anche nel campo cosmetico (profumi, maquillage ecc.) e nel campo della gioielleria. Un dato importante \u00e8 il fatturato: nel 2006, ad esempio, LVMH ha annunciato che Dior ha aumentato il fatturato di 3,5 miliardi, cio\u00e8 il 15% in pi\u00f9 rispetto ai dati raccolti nel 2004.\nIl 6 ottobre 2014 viene chiamato da Renzo Rosso, presidente del gruppo OTB, alla direzione creativa della Maison Martin Margiela da alcuni anni nel portafoglio del patron fondatore di Diesel. John Galliano \u00e8 sempre stato molto amato tra le star di Hollywood e della moda, tanto che la top model Kate Moss lo ha scelto come stilista per il suo matrimonio, facendosi realizzare un abito vintage che ricorda gli anni '20. \nVita personale.\nHa avuto una lunga relazione con lo stilista John Flett, suo collega di studio alla Central St Martins, che Galliano defin\u00ed la sua \"anima gemella\". Attualmente vive a Parigi assieme al suo partner Alexis Roche, consulente di stile."}
{"id": "666396", "revid": "36426", "url": "https://it.wikipedia.org/wiki?curid=666396", "title": "Fondazione Giovanni Spadolini", "text": ""}
{"id": "666399", "revid": "289247", "url": "https://it.wikipedia.org/wiki?curid=666399", "title": "Riserva naturale orientata Oasi faunistica di Vendicari", "text": ""}
{"id": "666401", "revid": "13604", "url": "https://it.wikipedia.org/wiki?curid=666401", "title": "Scene d'infanzia", "text": ""}
{"id": "666403", "revid": "834", "url": "https://it.wikipedia.org/wiki?curid=666403", "title": "Simone Changeux", "text": ""}
{"id": "666404", "revid": "38120", "url": "https://it.wikipedia.org/wiki?curid=666404", "title": "Cassandra crossing", "text": ""}
{"id": "666411", "revid": "7", "url": "https://it.wikipedia.org/wiki?curid=666411", "title": "Isola di Caprera", "text": ""}
{"id": "666412", "revid": "21880", "url": "https://it.wikipedia.org/wiki?curid=666412", "title": "Riserva Naturale Orientata Monte Cofano", "text": ""}
{"id": "666419", "revid": "834", "url": "https://it.wikipedia.org/wiki?curid=666419", "title": "Faye Elizabeth Yoe", "text": ""}
{"id": "666421", "revid": "161374", "url": "https://it.wikipedia.org/wiki?curid=666421", "title": "Decima Flottiglia Mas 1943-1945", "text": ""}
{"id": "666422", "revid": "287204", "url": "https://it.wikipedia.org/wiki?curid=666422", "title": "Pupurin", "text": ""}
{"id": "666423", "revid": "22475", "url": "https://it.wikipedia.org/wiki?curid=666423", "title": "Togepy", "text": ""}
{"id": "666424", "revid": "287204", "url": "https://it.wikipedia.org/wiki?curid=666424", "title": "Togechick", "text": ""}
{"id": "666425", "revid": "287204", "url": "https://it.wikipedia.org/wiki?curid=666425", "title": "Naty", "text": ""}
{"id": "666426", "revid": "287204", "url": "https://it.wikipedia.org/wiki?curid=666426", "title": "Natio", "text": ""}
{"id": "666427", "revid": "125817012", "url": "https://it.wikipedia.org/wiki?curid=666427", "title": "La casa di Topolino", "text": "La casa di Topolino (\"Mickey Mouse Clubhouse\") \u00e8 una serie televisiva per bambini prodotta dalla Walt Disney Pictures Television Animation Distribution e distribuita dapprima dalla Buena Vista International Television e poi dalla Disney Junior Original Productions.\nIn Italia, dopo varie messe in onda su Rai 2 e Rai Yoyo la serie viene trasmessa dal canale satellitare Disney Junior (ex-Playhouse Disney), del pacchetto Sky e Mediaset Premium nel blocco giornaliero di programmi dedicati ai bambini in et\u00e0 prescolare.\nTopolino, Minni, Paperino, Paperina, Pippo, Pluto e Toodles sono i protagonisti, mentre altri personaggi della Disney (Pietro Gambadilegno, Clarabella e la sua cagnolina Bella, Pico De Paperis) appaiono meno frequentemente nella serie.\nIn ogni episodio i personaggi aiutano i piccoli spettatori a risolvere un problema appropriato all'et\u00e0 prescolare usando abilit\u00e0 di base, come identificare forme o contare fino a dieci. Una volta spiegato il problema dell'episodio, Topolino invita gli spettatori a seguirlo a un computer, la cui principale funzione \u00e8 distribuire degli strumenti, gli \"strumentopoli\", atti a risolvere il problema del giorno. Una volta mostrati gli oggetti sullo schermo del computer, questi vengono velocemente caricati su Toodles, una miniatura del computer, che solo nella terza serie \u00e8 dotato di una personalit\u00e0. Dicendo \"Oh, Toodles!\" Topolino lo fa apparire cosicch\u00e9 lo spettatore possa decidere di quale oggetto si ha bisogno per risolvere la situazione contingente. Toodles di solito ha quattro oggetti, di cui uno \u00e8 lo \"Strumentopolo Misterioso\", un oggetto a sorpresa.\nLa produzione della suddivisione animazione della The Walt Disney Company \u00e8 stata inizialmente annunciata per il 1\u00ba marzo 2005 da Gary Marsh, il vicepresidente esecutivo della Disney.\nSerie televisive simili sono state \"Mickey Mouse Works\" (1\u00ba maggio 1999-9 dicembre 2000) e \"House of Mouse - Il Topoclub\" (13 gennaio 2001-24 ottobre 2003).\nLo show ha due canzoni originali eseguite dai They Might Be Giants: la sigla iniziale, nella quale una variante di un canto del \"Mickey Mouse Club\" (\"Tisca, Tusca, Topolino!\") \u00e8 usata per convocare la casa di Topolino; e la canzone finale \"Hot Dog! (il Ballettopolo)\" che \u00e8 riconosciuta come la prima parola detta da Topolino nel corto del 1929 \"The Karnival Kid\".\nQuesta \u00e8 la terza volta che i principali personaggi Disney sono apparsi in 3D. I personaggi hanno debuttato in 3D nel 2003 nell'attrazione Mickey's PhilharMagic del parco divertimenti Magic Kingdom, poi nello speciale home video del 2004 \"Topolino strepitoso Natale!\".\nNel 2011 esce uno spin-off dal titolo \"Minni Toons- I fiocchi di Minnie\", trasmesso in Italia su Disney Junior e anche su Rai 2 e Rai YoYo. Tutti i personaggi della serie, esclusi Toodles e Qoodles, sono stati riconfermati nella nuova serie televisiva \"Topolino - Strepitose avventure\" (\"Mickey Mouse: Mixed-Up Adventures\") che \u00e8 stata trasmessa in Italia il 19 aprile 2017 su Disney Junior e nel novembre 2017 su Rai Yoyo.\nEpisodi.\nI titoli italiani sono quelli ufficiali secondo la messa in onda sui canali Disney italiani, confermati dalla voce di Topolino che li legge ad inizio episodio.\nL'ordine inserito \u00e8 quello della messa in onda originale. Qualche episodio \u00e8 stato inserito in posizione diversa per mantenere una continuit\u00e0 nella visione degli episodi.\nAd esempio, l'episodio \"Buon compleanno, Toodles\", in cui Toodles riceve un aggiornamento del proprio software che gli permette di parlare, \u00e8 stato spostato in avanti in modo che ogni episodio successivo abbia questo Toodles e non la vecchia versione.\nEsistono 135 episodi di La casa di Topolino suddivisi in 5 stagioni, tra cui 2 vengono considerati nella messa in DTT \"fuori serie\". \nNella messa in onda su Disney+, tutti gli episodi speciali (\"Il rally della casa di Topolino, avventura spaziale, la favola di Pippo, ecc...\") vengono divisi in due episodi, dove un personaggio principale riassume un riepilogo della prima parte all'inizio della seconda parte.\nParticolarit\u00e0.\nTitolo italiano.\nIl titolo italiano di questa serie senz\u2019altro non \u00e8 la traduzione letterale del titolo in inglese, (\"clubhouse\"), infatti significa \"circolo\". Un titolo pi\u00f9 corretto sarebbe (\"Il circolo di Topolino\") rendendo anche pi\u00f9 congruente il fatto che appaia e scompaia ad ogni puntata.\nMinni nei titoli delle puntate delle prime due stagioni trasmesse su Playhouse Disney viene mostrata con il nome originale inglese (\"Minnie\").\nDoppiaggio originale.\nFino all'episodio \"Avventura spaziale\" (anche se le registrazioni sono avvenute nei primi mesi del 2009), Topolino veniva doppiato in originale da Wayne Allwine. Da quello stesso anno (anche se il primo episodio era \"La fattoria di Topolino e Paperino\"), in seguito alla sua morte, venne sostituito da Bret Iwan.\nDiffusione dei DVD.\nMolti episodi della serie sono commercializzati, a gruppi di tre, in DVD. Di particolare rilievo, fra essi, i DVD contenenti i due episodi fuori serie (a partire dalla durata, doppia rispetto a quella normale) \"Caccia grossa a casa di Topolino\" e \"Topolino nel paese delle meraviglie\". Mentre i normali episodi vengono replicati, sui canali Disney cos\u00ec come su Rai 2, con regolarit\u00e0, \"Caccia grossa\" ha infatti avuto pochissimi passaggi in televisione, mentre \"Topolino nel paese delle meraviglie\" \u00e8 stato messo in onda."}
{"id": "666443", "revid": "73537", "url": "https://it.wikipedia.org/wiki?curid=666443", "title": "Timor Leste", "text": ""}
{"id": "666444", "revid": "1821847", "url": "https://it.wikipedia.org/wiki?curid=666444", "title": "Edoardo Giretti", "text": "Fu piccolo industriale serico, antiprotezionista doganale, pacifista, liberale, deputato radicale dal 1913 al 1919 al parlamento italiano, acceso antimonopolista.\nDal 1869 abit\u00f2 a Bricherasio, poco lontano da Pinerolo, ove si trovava l'industria serica paterna, di cui divent\u00f2 direttore all'inizio del Novecento.\nCome rappresentante del Partito Radicale fu deputato in parlamento per il collegio di Bricherasio e dirigente del movimento pacifista democratico italiano e internazionale.\nFu uno dei principali esponenti della Lega Antiprotezionistica, che si batteva per l'eliminazione dei dazi, denunciando al contempo le collusioni fra potere politico e potere economico esistenti in Italia a fine Ottocento, prime fra tutti quelle legate al monopolio metallurgico ed all'industria nazionale dello zucchero.\nIl suo pensiero si innestava nella battaglia politico economica innescata contro la politica protezionista nazionale decisa da Agostino Depretis, capo del governo italiano, nel giugno del 1887.\nIl comune di Bricherasio gli ha dedicato una via ."}
{"id": "666445", "revid": "617444", "url": "https://it.wikipedia.org/wiki?curid=666445", "title": "Monte Urano", "text": "Monte Urano (storicamente \"Monturano\") \u00e8 un comune italiano di abitanti della provincia di Fermo nelle Marche.\nStoria.\nIl territorio comunale fu abitato fin da epoca romana mentre l\u2019attuale abitato fa la sua prima comparsa nei documenti ufficiali solo a partire dall\u2019XI secolo d.C. Inserita in principio nel ducato di Fermo, conquist\u00f2 l\u2019autonomia comunale tra il 1055 e il 1226, per poi riconsegnarsi spontaneamente agli antichi padroni. Avendo subito un disastroso saccheggio da parte degli abitanti di Sant\u2019Elpidio a Mare, venne ricostruita da Francesco Sforza nel 1445. Segu\u00ec poi le sorti di tutti i territori inseriti nella sfera d\u2019influenza fermana: passata nel Cinquecento allo Stato Pontificio, vi rimase fino all\u2019unit\u00e0 d\u2019Italia, fatta eccezione per la parentesi del governo napoleonico. Il toponimo \u00e8 un composto del termine \u201cMonte\u201d e di una formazione prediale dal personale latino URIA, con il suffisso aggettivale ANUS; altre interpretazioni suggeriscono, leggendo il nome come Monturano, un richiamo a Turan, la Venere degli etruschi, o al latino TAURUS, \"toro\". Del castello medievale (XIII-XIV secolo) restano le mura di cinta, una torre difensiva a base poligonale e due bastioni quadrangolari. Si accede al centro storico attraverso l\u2019arco sormontato dalla torre dell\u2019Orologio oppure varcando la porta detta del Baluardo, con arco a sesto acuto. Tra i monumenti religiosi spiccano la chiesa romanica di Santa Maria Apparente \u2013quattrocentesca, con portale seicentesco e abside semicircolare ornata da singolari archetti pensili\u2013 e la neoclassica chiesa di San Michele Arcangelo, progettata e completata dagli architetti ottocenteschi Carducci e Sacconi, al suo interno \u00e8 custodito un crocifisso in legno settecentesco, una croce astile in argento del XVI secolo nonch\u00e9 una Madonna del Rosario dipinta da Luigi Fontana.\nMonumenti e luoghi d'interesse.\nArchitetture religiose.\nChiesa di San Michele Arcangelo.\nCostruita sulla base delle indicazioni dell'architetto Giovanni Battista Carducci ed in seguito di Giuseppe Sacconi.\nChiesa di San Giovanni Battista.\nCostruzione rettangolare in stile neoclassico ad un'unica navata. Le finestre di vetro sono state realizzate a forma di lunetta. Le finestre del portale sono in alabastro. Ai lati della finestra che sormonta il portale si notano Angeli con dalmatiche damascate che suonano trombe auree e quattro putti che sorreggono due stemmi: quello di Papa Pio XII regnante al momento della realizzazione, e dell'Arcivescovo di Fermo Norberto Perini che la eresse canonicamente con bolla del 28 agosto 1949. Pi\u00f9 a destra in un blocco di pietra sorretto da un putto, c'\u00e8 l'iscrizione del committente e del pittore Elis Romagnoli con l'indicazione dell'anno di realizzazione il 1955. Nel muro portante, che divide la navata dal presbiterio rialzato, sono state praticate tre aperture. Due porte laterali sormontate da due nicchie con le statue del Sacro Cuore e dell'Immacolata ed un arco al centro con altare rivolto verso il popolo. Di fronte alla porta di destra si trova la tomba dei Conti Bonafede che hanno voluto essere sepolti all'interno della loro amatissima chiesa.\nAl centro della volta della navata su uno sfondo azzurro trapuntato di stelle e con cime di alberi che affiorano, \u00e8 simbolicamente raffigurato in mezzo a un vortice concentrico di innumerevoli Schiere Angeliche volteggianti, il Mistero Trinitario sorgente di tutto il bene. Gli Angeli pi\u00f9 grandi che affiancano le lunette inneggiano alla figura di San Giovanni Battista e riportano alcuni brani evangelici che lo riguardano esaltando Colui che \u00e8 venuto a rendere testimonianza alla Luce. A destra dell'altare \u00e8 stata inserita una statua lignea di San Giovanni Battista. Sulle pareti laterali della navata sono ricavate quattro nicchie: nelle due di destra sono collocati Sant'Antonio Abate e San Giovanni Bosco, in quelle di sinistra San Vincenzo Ferreri e San Gabriele dell'Addolorata. In fondo alla Chiesa sono stati inseriti due quadri di dimensioni 100X40 del pittore ravennate Giambattista Ragazzini.\nIl primo raffigura \"la presentazione di Ges\u00f9 al tempio\", il secondo \"La disputa di Ges\u00f9 con i dottori del tempio\". Al presbiterio, coperto a volta reale, \u00e8 stata data una scenografia da deserto biblico nella parete di fondo, che in origine faceva da ambiente vitale alla pittura su tavola di Elis Romagnoli raffigurante San Giovanni che battezza nel fiume Giordano attualmente posizionata in Sagrestia. Sulla volta del presbiterio sono riportati i simboli della primitiva chiesa catacombale: Chir\u00f2, colomba con ramo d'ulivo, pesce sormontato da un cesto di pane, palma, pavone. Nell'arcosolio dell'altare all'albero della caduta dei progenitori si contrappone l'albero della croce. Le tavole della legge mosaica si completano nel vangelo di Ges\u00f9 Cristo che \u00e8 Via, Verit\u00e0 e Vita. Sopra l'altare appare la figura dell'Agnello sgozzato, ma in piedi, simbolo del Cristo morto e risorto, da cui hanno origine sette ruscelli simbolo dei sacramenti della Chiesa cattolica. La parrocchia \u00e8 stata retta dal 1949 al 1959 da Don Iginio Cervellini, dal 1960 al novembre 1992 da Don Giuseppe Crocetti, dal dicembre 1992 ad ottobre 1993 da Don Alfredo Abbondi e da Don Ferdinando Pieroni dal 5 novembre 1993.\nChiesa di Santa Maria Apparente.\nPiccolo edificio religioso in stile romanico. Negli atti della Sacra Visita, fatta nel 1728, dove trovasi un inventario redatto dal rettore Canonico Valentino Paccaroni si dice: \u201cBeneficio semplice sotto il titolo di S. Maria Apparente, eretto nella chiesa rurale di detto titolo situata nel territorio di Monte Urano. La Chiesa rurale di S. Maria Apparente \u00e8 posta fuori del Castello di Monte Urano, ha il portico coperto davanti e dentro vi \u00e8 un solo altare con statua della Madonna. Possiede un campo di canne annesso alla chiesa\u201d. Poich\u00e9 non figura nell\u2019elenco delle chiese della diocesi di Fermo, che pagano le decime straordinarie imposte dal Papa, Nicol\u00f2 IV, nel triennio 1290-1292, dobbiamo pensare che, in quegli anni, ancora non fosse costruita. Probabilmente ci\u00f2 avvenne tra il XIV ed il XV secolo visti anche i caratteri architettonici e stilistici della struttura. Negli atti della Sacra Visita, fatta nel 1574 dall\u2019allora Vescovo di Fermo si legge: \u201cNella Chiesa rurale di Santa Maria Apparente intonacare ed imbiancare le pareti, lasciando intatte le immagini dei santi\u201d. Della chiesetta e del suo beneficio parlano anche i Catasti del 1817 e del 1833. L\u2019intera copertura \u00e8 crollata nel 1965. La fabbrica \u00e8 stata oggetto di lavori (dal 13.05.1999 al 09.11.1999) di restauro e risanamento della coperura e recupero della muratura esterna.\nAmministrazione.\nAltre informazioni amministrative.\nFa parte della Zona territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche). Fa parte del distretto sanitario n\u00ba 1 di Porto Sant'Elpidio.\nSport.\nCalcio.\nLa squadra di calcio principale \u00e8 la Monturanese che disputa il campionato di Promozione ma che ha anche trascorsi in Serie D, le altre due sono il Monturano Campiglione calcio (squadra anche della frazione di Campiglione nel comune di Fermo (Prima Categoria) e l'Atletico Monturano (Terza Categoria). Il Real Monturano C5 inoltre disputa il campionato provinciale di Serie D marchigiano e gioca le partite casalinghe presso la palestra di Monte Urano in Via Olimpiadi."}
{"id": "666447", "revid": "124247181", "url": "https://it.wikipedia.org/wiki?curid=666447", "title": "Alberto Cantoni", "text": "Biografia.\nDi origine ebraica, dopo aver compiuto i primi studi a Venezia e aver viaggiato in vari paesi europei, nel 1889 alla morte del padre Cantoni si stabil\u00ec quasi in permanenza a Pomponesco, per occuparsi dei possedimenti familiari. Fu in contatto con la rivista fiorentina \"Il Marzocco\" - diretta dai suoi nipoti Angiolo Orvieto e Adolfo Orvieto - ed ebbe rapporti epistolari con vari scrittori dell'epoca. In particolare, il suo \"umorismo riflessivo\" fu apprezzato da Luigi Pirandello. In tempi recenti \u00e8 stato posto in luce l'interesse nutrito da Cantoni nei suoi ultimi anni di vita, in seguito all'\"affare Dreyfus\", per il movimento sionista fondato da Theodor Herzl.\nVisse a contatto con il mondo dei contadini, analizzandone i problemi e modellando su di essi i suoi scritti. Fu influenzato dalla Scapigliatura per la tendenza ad occuparsi di nuovi argomenti, presi dal mondo della vita semplice e comune.\nScrisse diverse opere, tra le quali ricordiamo \"Foglie al vento\" (1875), il suo capolavoro \"Un re umorista\" (1891) e \"Pietro e Paola\" (1897). Il suo romanzo pi\u00f9 noto \u00e8 \"L'illustrissimo\", pubblicato postumo nel 1905 con una prefazione di Pirandello. Il romanzo risulta una fresca descrizione del mondo agricolo mantovano, anche se il libro \u00e8 stato inizialmente pensato come un atto di accusa nei confronti della scarsa seriet\u00e0 dei proprietari terrieri."}
{"id": "666448", "revid": "30610", "url": "https://it.wikipedia.org/wiki?curid=666448", "title": "Espettorazione", "text": ""}
{"id": "666449", "revid": "287204", "url": "https://it.wikipedia.org/wiki?curid=666449", "title": "Linee tranviarie italiane", "text": "Lista delle linee tranviarie in Italia, a sfondo bianco le linee/reti attive.\nElenco.\nNei territori passati alla Jugoslavia nel 1947 erano presenti la rete urbana di Pola (1904-1934), la tranvia di Fiume (1899-1952) e le tranvie interurbane Pirano-Portorose (1912-1953) e Mattuglie-Abbazia-Laurana (1908-1933)."}
{"id": "666450", "revid": "599013", "url": "https://it.wikipedia.org/wiki?curid=666450", "title": "Mcs", "text": ""}
{"id": "666452", "revid": "486946", "url": "https://it.wikipedia.org/wiki?curid=666452", "title": "Multiple Chemical Sensitivity", "text": ""}
{"id": "666454", "revid": "729019", "url": "https://it.wikipedia.org/wiki?curid=666454", "title": "Mario Stoppani", "text": "Fu tra gli assi dell'aviazione italiana nella prima guerra mondiale, grande pilota collaudatore e trasvolatore.\nBiografia.\nNella prima guerra mondiale fu assegnato nel 1915 alla 3\u00aa Squadriglia per l'artiglieria come Caporale iniziando a volare sul pericoloso Macchi Parasol dove viene insignito della Medaglia d'argento al valor militare per il suo comportamento. Dal 25 maggio 1916 \u00e8 nella 76\u00aa Squadriglia caccia con il grado di Sergente dove riuscir\u00e0 nel tempo ad abbattere 6 aerei nemici, a bordo di un Neuport Beb\u00e8. Queste vittorie lo accreditarono come asso dell'aviazione.\nIl 1\u00ba giugno 1916 durante un volo di scorta a 2 Voisin III in ricognizione su Vogrsko, Voj\u0161\u010dica e Temnica egli avvista un idrovolante a sud del golfo di Sistiana e lo attacca, ma deve lasciare dopo sette colpi per inceppamento della mitragliatrice.\nIl 9 luglio successivo condivide una vittoria su Aisovizza con Luigi Olivari della 70\u00aa Squadriglia caccia ed il Serg. Otello Venchiarutti sempre della 76\u00aa Squadriglia.\nIl 18 luglio Stoppani ottiene la sua prima vittoria da solo su Ni.11 a Monte San Marco di Gorizia sparandogli contro l'intero caricatore della Lewis (mitragliatrice) e mentre ricaricava l'arma l'aereo imperiale rientra nelle sue linee con una brusca picchiata.\nIl 6 agosto egli era di scorta ai bombardieri Caproni che dovevano attaccare la stazione di Opcina quando si accorge di 2 idrovolanti austriaci che volevano attaccare le navi italiane da guerra fra Grado (Italia) e Capodistria. Stoppani li attacca dalla sua superiore quota inseguendoli fino a Muggia dove questi ammarano consentendogli di continuare la scorta.\nL'11 ottobre, dopo la segnalazione di bombardieri nemici era in pattugliamento sopra Lucinico ed abbatte l'Hansa-Brandenburg C.I 61.72 vicino a Biglia (Merna-Castagnevizza), ferendo il mitragliere korporal Gustav Weiser della Flik 4 che riesce a tornare nelle proprie linee, in condivisione con il Tenente Luigi Olivi della 76\u00aa.\nIl 31 ottobre viene abbattuto dai Nieuport 11 del caporale Anselmo Caselli e dal sergente Arrigo Rossi della 70\u00aa Squadriglia con il Sergente Stoppani ed il Serg. Giuseppe Tesei della 77\u00aa Squadriglia aeroplani l'Hansa-Brandenburg C.I del Zgsf Gustav Resch e dell'Oblt Franz Cik della Flik 12 su Nad Logem (vicino al Monte San Michele).\nIl 14 febbraio 1917 egli viene trasferito alla Direzione tecnica.\nAl termine del primo conflitto mondiale venne assunto presso la Societ\u00e0 Ansaldo come pilota collaudatore. In questa veste port\u00f2 in volo il primo esemplare dello SVA 5, famoso in seguito per il volantinaggio su Vienna di Gabriele D'Annunzio. Il 12 maggio 1919 Mario Stoppani con uno Ansaldo SVA 5 insieme a Giuseppe Grassa con uno Ansaldo S.V.A.9, partono da Torino e, in quattro ore, raggiungono Barcellona, in tempo per l\u2019inaugurazione dell\u2019Esposizione mondiale dell'aeronautica.\nSuccessivamente \u00e8 impegnato presso la scuola idrovolanti come istruttore di volo e qualche anno dopo ai \"Cantieri Riuniti dell'Adriatico\" CRDA di Monfalcone, dove inizi\u00f2 un'intensa collaborazione con l'ingegnere Filippo Zappata.\n\"18 ottobre 1934\"\nBatte il record mondiale di distanza senza scalo per idrovolanti, volando da Monfalcone a Massaua su Cant Z 501\n\"16 luglio 1935\"\nRiconquista il record mondiale di distanza senza scalo per idrovolanti, volando da Monfalcone a Berbera su Cant Z 501\n\"7 luglio 1936\"\nMario Stoppani e A.Novelli, su Cant Z 506 I-CANT conquistano otto primati internazionali.\n\"29 novembre 1936\"\nMario Stoppani e Vincenzo Baldini con il Cant Z 506 I-CANT battono il primato mondiale di altezza con carico per idrovolanti, portando un carico di 2000\u00a0kg a 7831 metri.\nPresso i CRDA fu collaudatore dei seguenti apparecchi CANT Z.501, Z.504, Z.506, Z.506B, Z.508, Z.509, Z.511, Z.516, Z.1007, Z.1018 \"Leone\", Z.1012...\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Stoppani tra di esse.\nOnorificenze.\nLa medaglia gli fu conferita per aver eseguito, il 28 e 29 dicembre 1937, un rapido volo senza scalo di 7.013 chilometri da Cadice (Spagna) a Caravelas (Brasile)."}
{"id": "666458", "revid": "1543377", "url": "https://it.wikipedia.org/wiki?curid=666458", "title": "Nazionale di calcio della Dominica", "text": "La nazionale di calcio della Dominica (Selecci\u00f3n de f\u00fatbol de Dominica) \u00e8 la rappresentativa calcistica nazionale dell'omonima isola caraibica, posta sotto l'egida della Dominica Football Association ed affiliata alla CONCACAF.\nNella classifica del ranking FIFA la miglior posizione \u00e8 stata la 128\u00aa posizione raggiunta nel novembre 2010 e febbraio 2011, mentre la peggiore \u00e8 stata la 198\u00aa del luglio 2009.\nAttualmente occupa la 184\u00aa posizione.\nStoria.\nLa compagine dominicense non ha mai fatto registrare risultati particolarmente significativi ed \u00e8 una delle meno competitive nel panorama caraibico.Negli anni novanta ha superato la fase di qualificazione alla Coppa dei Caraibi in due occasioni, racimolando tuttavia un solo pareggio a fronte di cinque sconfitte: \u00e8 pertanto una delle selezioni nazionali a non aver mai vinto un incontro nella fase finale di una rassegna internazionale.\nIl 19 aprile 2013 i \"Pericos\" sono stati colpiti da un duplice lutto: in un incidente stradale perirono il Commissario tecnico Kurt Hector ed il capitano della nazionale Norran Jno Hope, mentre si recavano all'aeroporto per raggiungere le Isole Sopravento Meridionali per disputare un torneo.\nAl termine della CONCACAF Nations League 2019-2020 \u00e8 retrocessa dalla Lega B alla Lega C, la pi\u00f9 bassa.\nPartecipazioni ai tornei internazionali.\nCampionato CONCACAF.\nLa nazionale della Dominica non ha mai partecipato al Campionato CONCACAF, l'antenato della Gold Cup, n\u00e9 alle relative qualificazioni.\nCoppa dei Caraibi.\nLa selezione dominicense ha partecipato alla Coppa dei Caraibi in due occasioni, venendo eliminata al girone iniziale.\nCoupe des Cara\u00efbes.\n\"Los Pericos\" hanno preso parte all'unica edizione della Coupe des Cara\u00efbes che ha avuto luogo nel 1948, senza superare il primo turno.\nRosa attuale.\nLista dei giocatori convocati per le sfide di qualificazione al Campionato mondiale di calcio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "666461", "revid": "34862", "url": "https://it.wikipedia.org/wiki?curid=666461", "title": "Nazionale di calcio dominicana", "text": ""}
{"id": "666462", "revid": "834", "url": "https://it.wikipedia.org/wiki?curid=666462", "title": "Vsevolod Serge\u00efvich Goloubinoff", "text": ""}
{"id": "666464", "revid": "830939", "url": "https://it.wikipedia.org/wiki?curid=666464", "title": "Calcedonio Reina", "text": "Biografia.\nFiglio di Euplio, medico, scienziato e filantropo, fu dapprima avviato agli studi di medicina e quindi fu inviato a Napoli per frequentare l'Accademia di Belle Arti.\nDi temperamento melanconico, si dedic\u00f2 alternativamente alla pittura ed alla poesia.\nStudi\u00f2 da solo l'arte della pittura. Visti alcuni suoi lavori, Domenico Morelli lo inser\u00ec fra i suoi collaboratori.\nFu molto amico di Mario Rapisardi, Giovanni Verga, Francesco Paolo Frontini, Federico De Roberto. Pubblic\u00f2 un volume di poesie, \"Canti della Patria\".\nStile.\nDi singolarissimo ingegno nelle molteplici sue manifestazioni, soleva aggiungere sul frontespizio delle sue raccolte di poesie al proprio nome il titolo di pittore: reciprocamente, non \u00e8 possibile considerare le sue tele senza chiamarlo poeta.\nDel poeta egli aveva la vivace immaginazione, le invenzioni originali, i lampi rivelatori.\nIl suo modo di dipingere non si pu\u00f2 accostare a nessuna scuola, nelle sue opere riscontriamo il simbolismo della \"\", della \"Tentazione\", \"Vendetta di Rettile\", d\u00e0 luogo al realismo delle \"Compagne d'una volta\", del \"Filtro d'amore\", al romanticismo della \"Tentazione\", al preraffaellismo della \"Maddalena e Giuda\", ma nessuna di queste scuole \u00e8 cercata o voluta dall'autore.\nPoesia e musica.\nRomanze"}
{"id": "666472", "revid": "161718", "url": "https://it.wikipedia.org/wiki?curid=666472", "title": "Monumenti di Enna", "text": "I monumenti di Enna sono numerosi e dotati di una propria impronta architettonica, grazie alla sua storia, che parte dal ruolo di roccaforte militare presso i Sicani, per poi essere dominata da numerosi popoli diversi (Greci, Romani, Bizantini, Arabi, Normanni, Svevi, Spagnoli, Borboni).\nArchitetture militari.\nLa citt\u00e0 di Enna ha origini incerte e remote, antecedenti a quelle di Roma. Fu fondata come roccaforte militare dai Sicani, incalzati dall'avanzata dei Siculi provenienti da sud, su un promontorio isolato al centro della Sicilia, che fungesse da rifugio.\nI coloni si stanziarono sullo sperone orientale del monte, la parte pi\u00f9 alta, la cui quota sfiora i 990 m; qui edificarono una primordiale fortezza dove oggi sorge il Castello di Lombardia, in posizione strategica. Il castello sicano era infatti protetto per tre lati dai fianchi ripidi della montagna, mentre un quarto lato si apriva sull'altopiano dove oggi si estende il centro urbano.\nGrazie a questa strategica posizione, esso divenne presto un influente centro greco, che i Romani attaccarono pi\u00f9 volte fallendo nell'espugnarlo. Solo infiltrandosi nella rete fognaria cittadina le legioni latine riuscirono a raggiungere la citt\u00e0 e a conquistarla, a seguito di un rovinoso incendio da essi appiccato, che pare avesse danneggiando le architetture militari di matrice sicana e greca esistenti in cima al monte. Sotto i Romani vennero perpetrate depredazioni da parte del pretore Gaio Licinio Verre al castello e al tempio di Cerere, atti per i quali fu in seguito processato.\n\u00c8 considerato da storici ed esperti come il maggiore e il pi\u00f9 maestoso tra i castelli della Sicilia. Fondato dai Sicani, il cui re visse qui; l\u2019odierno castello fu costruito dai Normanni sui resti di quello sicano successivamente restaurato e in parte ricostruito dagli Svevi, e questi ultimi vi riunirono il primo Parlamento Siciliano. Torri ed atri. Teatro lirico (momentaneamente chiuso).\n\u00c8 la pi\u00f9 bella e la pi\u00f9 alta tra le torri del Castello di Lombardia.\nPregevole esemplare d'architettura militare federiciana, la Torre di Federico sorge sulla sommit\u00e0 di un poggio alberato, nell'omonima Villa, e presenta due soffitti con volte ad ombrello gotiche. Ruolo geotedico e sede di mostre ed eventi culturali.\nArchitetture religiose.\nTra le pi\u00f9 belle chiese madri siciliane, al suo interno, celato da un'imponente facciata e da notevoli portali, si fondono numerosi stili artistici europei dal XIV sec. al XVIII.\nMusei.\nAnnesso al Duomo, il Civico Museo Alessi, fondato nella seconda met\u00e0 del XIX sec., espone ricche collezioni di numismatica, con 4.000 monete greche e romane, oreficeria, con il tesoro del Duomo, uno dei maggiori d'Italia, e altre sezioni come quella archeologica di vasellameria e reperti vari.\nNel pregevole Palazzo Varisano - antistante il Duomo - di stile barocco, offre in cinque sale reperti archeologici di svariata natura rinvenuti in tutta la Provincia di Enna, tra cui Morgantina, dal Neolitico in avanti.\nPreziose ceramiche di Caltagirone, rappresentanti alcuni momenti della Settimana Santa di Enna, nel cortile della Chiesa di san Leonardo.\nSulla Via Roma, descrive sapori, colori, profumi e immagini della Sicilia.\nAnnesso alla Chiesa del Collegio di S. Maria La Nuova, si possono ammirare gli antichi abiti liturgici del Collegio, abiti liturgici, statue del 1600 e una interessante raccolta di manoscritti."}
{"id": "666474", "revid": "1718925", "url": "https://it.wikipedia.org/wiki?curid=666474", "title": "Montefalco rosso", "text": "Il Montefalco rosso \u00e8 un vino DOC la cui produzione \u00e8 consentita nell'intero territorio comunale di Montefalco, e in parte dei comuni di Bevagna, Giano dell'Umbria, Gualdo Cattaneo e Castel Ritaldi, nella provincia di Perugia.\nGli uvaggi da cui \u00e8 composto sono: Sangiovese (dal 60 al 70%), Sagrantino (dal 10 al 15%), altre uve indigene fino a un massimo del 30% (tipicamente Merlot, o altri vitigni a bacca rossa autorizzati per la provincia di Perugia)\nIl Montefalco rosso pu\u00f2 essere commercializzato solamente a seguito di un invecchiamento di almeno 18 mesi. Un invecchiamento maggiore origina il Montefalco rosso riserva.\nAbbinamenti consigliati.\nSelvaggina, arrosti e carni alla brace.\nProduzione.\n\"Provincia, stagione, volume in ettolitri\""}
{"id": "666479", "revid": "104458", "url": "https://it.wikipedia.org/wiki?curid=666479", "title": "Fortezza collinare", "text": ""}
{"id": "666485", "revid": "1610933", "url": "https://it.wikipedia.org/wiki?curid=666485", "title": "Cefalofo azzurro", "text": ""}
{"id": "666486", "revid": "1782831", "url": "https://it.wikipedia.org/wiki?curid=666486", "title": "The Gang's All Here", "text": "The Gang's All Here \u00e8 stato il secondo album pubblicato dai Dropkick Murphys nel 1999 dalla Hellcat Records. \u00c8 stato il primo album fatto con Al Barr ex-cantante dei The Bruisers che ha rimpiazzato Mike McColgan che aveva deciso di lasciare il gruppo. Le canzoni e l'album nell'insieme sono molto forti, e il tema militare \u00e8 molto evidente.\nLa band ha anche fatto un video per il singolo \"10 Years Of Service\"."}
{"id": "666487", "revid": "1610933", "url": "https://it.wikipedia.org/wiki?curid=666487", "title": "Cefalofo blu", "text": ""}
{"id": "666488", "revid": "1005847", "url": "https://it.wikipedia.org/wiki?curid=666488", "title": "Nunzio Nasi", "text": "Biografia.\nSi laure\u00f2 in giurisprudenza nel 1873 e nel 1875 l'Accademia dei Lincei pubblic\u00f2 il suo saggio \"La teoria del progresso legislativo\".\nFigura controversa, fu un esponente dei democratici del lavoro. Fu dal 1883 pi\u00f9 volte consigliere comunale della sua citt\u00e0, poi deputato alla Camera eletto a Trapani dal 1886 al 1926, rieletto anche negli anni in cui era interdetto dai pubblici uffici. Fu Presidente della provincia di Trapani. Fu segretario dell'Ufficio di presidenza della Camera dal febbraio 1894 al 1895. Nel 1897 divenne libero docente di filosofia del diritto prima all'Universit\u00e0 di Palermo e poi a quella di Roma.\nOccup\u00f2 gli incarichi di ministro delle Poste nel I gabinetto Pelloux (1898-1899) e di ministro della pubblica istruzione nel ministero Zanardelli (1901-1903): in questo ruolo fece attuare nel 1901 la riforma che abol\u00ec l'esame di fine anno.\nMaestro venerabile della loggia massonica Roma nel 1900 (la sua adesione alla massoneria \u00e8 del 1892), regolarizzato Maestro massone nella \"Loggia centrale\" di Palermo nel 1893, la vicenda sembr\u00f2 inquadrarsi nell'ambito di una lotta intestina in seno alla Massoneria italiana, della quale Nasi si apprestava a raggiungere i vertici e lo stesso Nasi e dal 1900 al 1902 fu Presidente della Gran Loggia del Rito simbolico italiano.\nAvversario di Giovanni Giolitti, nel 1904 fu accusato di peculato nell'esercizio delle sue funzioni ministeriali: rispetto alle pesanti accuse di malversazione, rilanciate anche da Leonida Bissolati, l'accertamento finale di responsabilit\u00e0 penale si sarebbe limitato a dichiarare la sottrazione illegale di materiale di cancelleria e simili.\nNel maggio 1904, dopo un'inchiesta parlamentare condotta da Vincenzo Saporito, la magistratura ottenne dalla Camera l'autorizzazione all'arresto di Nasi, che, fugg\u00ec in Francia e a Londra. Fu anche espulso da tutte le logge massoniche.\nRientrato nel 1907 fu condannato dal Senato, costituitosi in Alta corte, a 11 mesi di reclusione, pi\u00f9 quattro anni e due mesi di interdizione dai pubblici uffici nel febbraio 1908 e nel marzo di quell'anno decadde da parlamentare cui era stato rieletto il 23 giugno 1907, dopo che in precedenza quattro successive elezioni erano state annullate.\nCi\u00f2 nonostante i suoi elettori, ritenendolo ingiustamente perseguitato, continuarono a eleggerlo alla Camera nel collegio di Trapani, sempre annullate dalla giunta delle elezioni della Camera, che rest\u00f2 cos\u00ec non rappresentato in Parlamento, e gli donarono la caratteristica \"Casina Nasi\" su uno scoglio in prossimit\u00e0 del porto.\nFu reintegrato all'universit\u00e0 di Roma nel 1912 e torn\u00f2 alla Camera nel 1913, eletto sia a Trapani che a Palermo, e rieletto nel 1919 e nel 1921, quando ader\u00ec alla Democrazia sociale.\nNella seduta della Camera del 16 Novembre 1922, in occasione della discussione sulla fiducia al Governo Mussolini dopo la marcia su Roma, tenne un acuto discorso, prefigurando la natura antidemocratica e totalitaria del Fascismo. Nel 1924 si candid\u00f2 contro il listone fascista e fu rieletto nella lista \"Democrazia del lavoro\", ma vede anche un altro trapanese eletto alla Camera con il PNF, Giuseppe Rubino, suo antico allievo. Ader\u00ec all'Aventino, e nel 1926 venne dichiarato decaduto dal regime fascista, insieme agli altri deputati antifascisti.\nIl figlio Virgilio Nasi, fu poi parlamentare della Repubblica nelle file del PCI prima e del PSI poi.\nIl dipinto di Balla.\nGiacomo Balla realizz\u00f2 un ritratto di Nunzio Nasi seduto al tavolo di lavoro ministeriale, conservato al Museo Regionale Pepoli di Trapani. Si tratta di un quadro divisionista dell'artista, olio su tela dipinto nel 1902, pubblicato dallo storico dell'arte Gaetano Bongiovanni nel 1992."}
{"id": "666492", "revid": "399", "url": "https://it.wikipedia.org/wiki?curid=666492", "title": "Corbici", "text": ""}
{"id": "666494", "revid": "6923", "url": "https://it.wikipedia.org/wiki?curid=666494", "title": "Fiat Zero", "text": "La Fiat Zero, conosciuta anche come Fiat 12/15\u00a0hp, \u00e8 un'autovettura prodotta dalla casa automobilistica torinese FIAT dal 1912 al 1915. Nel 1915 viene messo anche l'impianto elettrico, ma la produzione cessa per la trasformazione della FIAT in industria bellica in seguito all'entrata in guerra dell'Italia nella prima guerra mondiale.\nIl contesto.\nL'auto, venduta dalla casa in configurazione torpedo, costava 8.000 lire, poi abbassato a 6.900 lire, l'equivalente di circa 27.000 euro del 2012.\nLa Zero era equipaggiata con un motore di 1,9 litri che sviluppava circa 15 hp e poteva raggiungere 70 km/h. L'auto percorreva circa 5,1 km per litro.\nLa Zero fu anche un modello importante per la storia della Pininfarina; il suo fondatore, non ancora imprenditore ma semplice designer, predispose un disegno del radiatore dell'auto e il suo progetto venne scelto in contrapposizione a quello predisposto dai tecnici della Fiat stessa.\nNella gamma di modelli che and\u00f2 definendosi alla fine del primo decennio del Novecento, quella dei tipi dalla \"1\" alla \"6\", con le loro cilindrate fra i quasi 2 e gli oltre 7 litri, si manifest\u00f2 comunque la necessit\u00e0 di proporre un modello pi\u00f9 piccolo ed economico, a cui per questo fu dato il nome \"Zero\". Non si trattava assolutamente per\u00f2 di un'auto popolare, giacch\u00e9 il suo prezzo di 8.000 lire equivaleva a quello di un appartamento e la rendeva ancora assolutamente inaccessibile al ceto medio."}
{"id": "666496", "revid": "842", "url": "https://it.wikipedia.org/wiki?curid=666496", "title": "Control Data", "text": ""}
{"id": "666497", "revid": "671029", "url": "https://it.wikipedia.org/wiki?curid=666497", "title": "Salamandra (araldica)", "text": "In araldica la salamandra simboleggia la costanza, la resistenza al male e ai nemici, il valore militare, perch\u00e9 si riteneva che potesse resistere in mezzo alle fiamme. Per tale motivo \u00e8 rappresentata simile a una lucertola, con collo lungo, lingua e coda che termina a freccia, posta sempre di profilo e appoggiata su tizzoni ardenti da cui si sprigionano fiamme. Spesso presenta la testa rivoltata che vomita una fiamma. Raramente viene rappresentata la salamandra al naturale.\nCaso illustre della salamandra come simbolo araldico \u00e8 quello di Francesco I, re di Francia, che scelse appunto questo animale come suo simbolo associandola al motto, in lingua latina, \"Nutrisco et extinguo\", che riprende una delle caratteristiche leggendarie dell'animale, il quale era ritenuto capace di alimentare il \"fuoco buono\" e spegnere quello \"cattivo\". Una rappresentazione di tale emblema si trova nella decorazione cinquecentesca di una finestra del castello di Castello di Azay-le-Rideau."}
{"id": "666501", "revid": "77358", "url": "https://it.wikipedia.org/wiki?curid=666501", "title": "Testuggine terrestre", "text": ""}
{"id": "666519", "revid": "287204", "url": "https://it.wikipedia.org/wiki?curid=666519", "title": "Salice (araldica)", "text": "In araldica il salice \u00e8 simbolo di \"continenza\", \"castit\u00e0\" e \"legame\"."}
{"id": "666524", "revid": "729019", "url": "https://it.wikipedia.org/wiki?curid=666524", "title": "Battaglia del lago ghiacciato", "text": "La battaglia del lago ghiacciato, detta anche battaglia del ghiaccio, battaglia sul ghiaccio (in estone \"J\u00e4\u00e4lahing\", in tedesco \"Schlacht auf dem Eise\"; ') o battaglia del lago Peipus\"' (in russo \"\u0411\u0438\u0442\u0432\u0430 \u043d\u0430 \u0427\u0443\u0434\u0441\u043a\u043e\u043c \u043e\u0437\u0435\u0440\u0435\", \"Bitva na \u010cudskom ozere\"; in tedesco: \"Schlacht auf dem Peipussee\") fu combattuta il 5 aprile 1242 sul Lago dei Ciudi, presso l'attuale confine fra Russia ed Estonia, dalle truppe del Principato di Novgorod contro le forze crociate della Livonia e i loro alleati.\nLa sconfitta di crociati e danesi ad opera delle forze di Novgorod guidate dal principe Aleksandr Nevskij pose fine alla fase delle Crociate del Nord in cui forze cattoliche tentarono di soggiogare, attorno al 1240, i territori abitati da slavi ortodossi e pagani a oriente dell'Estonia, da essi appena conquistata per scopi di evangelizzazione.\nStoriograficamente si tratt\u00f2 di un fatto d'arme relativamente minore, ma assurse ben presto a simbolo del nazionalismo russo, come il suo protagonista, il principe Nevskij, che venne canonizzato nel 1547. La fama di cui gode in epoca moderna \u00e8 dovuta in buona parte all'omonimo film di Sergej Michajlovi\u010d \u0116jzen\u0161tejn. Di poco antecedente il secondo conflitto mondiale, l'opera aderisce ai canoni della propaganda sovietica: i cavalieri vi vengono raffigurati come crudeli invasori tedeschi e le forze slave come una massa di proletari che lotta per la libert\u00e0.\nPremesse.\nIl contesto storico.\nNovogorod.\nIl tramonto del predominio della Rus' di Kiev nella seconda met\u00e0 del XII secolo, accompagnata da lotte intestine, fu seguita dall'invasione mongola della Russia nella prima met\u00e0 del secolo successivo.\nLa situazione era estremamente instabile ma, nonostante le continue pressioni dei popoli confinanti, alcuni stati russi riuscirono a poco a poco ad acquisire una certa autonomia. Uno tra i pi\u00f9 importanti era il Principato di Novgorod. Situato a nord-ovest della Russia, vicino a due pericolose potenze, il Regno di Svezia e l'Ordine Teutonico, il suo territorio non era stato particolarmente devastato dalla furia mongola e versava in condizioni migliori rispetto agli altri regni pi\u00f9 a sud. Il Principato, inoltre, basava la sua ricchezza sulla propria potenza commerciale, dovuta alle rotte commerciali (tra cui la cosiddetta via variago-greca) che attraversavano il suo territorio, le quali collegavano il Baltico e il Mar Bianco con Kiev e Costantinopoli.\nAll'inizio del 1200 Novgorod impose la propria sovranit\u00e0 sui Voti, sui Izoriani e sui Careliani, per impedire le loro razzie nel proprio territorio e, d'altra parte, prevenire la loro conquista da parte degli Svedesi. Se da un lato le recenti conquiste danesi e svedesi erano viste con ostilit\u00e0, l'affermarsi dei tedeschi nei territori baltici fu visto con favore, dato che sarebbero potuti essere buoni alleati contro la nascente potenza pagana lituana.\nNel 1240, mentre buona parte degli Stati russi subiva le scorrerie dei mongoli, la Svezia, che contendeva a Novgorod il predominio politico e culturale in Finlandia, occup\u00f2 l'Ingria mettendo a rischio le vie commerciali della citt\u00e0. Sotto il comando di Aleksandr Jaroslavi\u010d, principe di Novgorod, le forze russe riuscirono a sbaragliare gli svedesi nella battaglia della Neva, scontro che diede al principe russo il soprannome \"Nevskij\".\nLa Livonia crociata.\nA partire dall\u2019inizio del 1200, il turbolento insieme di trib\u00f9 che abitavano i Paesi Baltici inizi\u00f2 a subire la potenza delle nazioni cattoliche settentrionali, chiamate da papa Innocenzo III ad intraprendere una crociata per convertirne le popolazioni pagane. Il controllo delle coste baltiche e delle rotte commerciali che vi passavano attraverso attir\u00f2 gli interessi dei commercianti tedeschi, della Svezia e della Danimarca (quest'ultima, sotto Valdemaro il Grande, particolarmente interessata a fondare un impero nel Baltico).\nVent'anni di conflitto portarono alla sottomissione di un'area compresa tra il golfo di Finlandia e la Polonia, divisa poi tra Confederazione livone e l'Estonia occupata dai danesi. La Confederazione era formata dal territorio governato dall'Ordine dei portaspada e dagli Arcivescovadi di Riga, Dorpat, Curlandia e \u00d6sel. La famiglia tedesca Buxhoeved, alla quale appartenevano il vescovo di Riga, Alberto, il quale aveva ricevuto l'investitura imperiale come principe territoriale, e quello di Dorpat, Ermanno, aveva un grande potere nello Stato crociato e spesso, nei primi decenni del secolo, si scontr\u00f2 coi Cavalieri portaspada (sebbene lo stesso Alberto avesse istituito il loro Ordine anni prima), e con la Danimarca, desiderosa di aumentare il suo territorio a discapito dei crociati. Proprio le tensioni con i governanti danesi portarono all'arrivo di Guglielmo da Modena, legato papale spedito da Roma per trovare un accordo tra le parti. Grazie. infatti, alla mediazione pontificia venne stipulato un trattato tra i crociati e Valdemaro di Danimarca nel 1238, col quale, dopo la battaglia di \u0160iauliai in cui per\u00ec la gran parte dei Portaspada, l'Ordine venne inglobato nei Cavalieri Teutonici, giunti nel frattempo dalla Terra Santa a combattere contro i Prussiani.\nIl tentativo crociato di espansione ad oriente.\nSperando che le invasioni mongole avessero minato la potenza degli Stati russi, le forze crociate e svedesi attaccarono ed occuparono Pskov, Izborsk e Kopor'e, citt\u00e0 sotto il controllo di Novgorod, nell'autunno del 1240. Quando minacciarono la stessa Novgorod, cittadini richiamarono in citt\u00e0 il ventenne Principe Aleksandr Jaroslavi\u010d, che avevano confinato a Pereslavl l'anno precedente. Durante la campagna del 1241, Aleksandr riusc\u00ec a riconquistare Pskov e Kopor'e dai crociati. Avendo udito che i Crociati avevano bruciato sul rogo dei bambini, Aleksandr rispose tenendo in ostaggio dei cavalieri e impiccando alcuni fra Voti (popolo locale alleato dei Teutonici) e fanti estoni.\nLa battaglia.\nNella primavera del 1242, i Cavalieri teutonici annientarono un distaccamento in ricognizione dell'esercito cittadino di Novgorod, circa 20\u00a0km a sud della fortezza di Dorpat (Tartu). Pensando di ottenere una facile vittoria, condotti dal Vescovo Principe Hermann del Vescovato di Dorpat, i cavalieri e le loro truppe ausiliarie composte da Estoni Ugauni incontrarono le forze di Alexander presso lo stretto passaggio che collega la parte settentrionale e meridionale (detta \"Lago di Pskov\") del Lago dei Ciudi, il 5 aprile 1242. Alexander, intendendo combattere in un luogo da lui prescelto, si ritir\u00f2 precipitosamente per spingere i Crociati, esaltati da una cos\u00ec semplice vittoria, verso il lago ghiacciato.\nLa dimensione delle forze in campo non \u00e8 certa. I commentatori di parte Teutonica tendono a ridurre il numero dei crociati e dunque le perdite, mentre i commentatori russi cercano di aumentare la portata della vittoria. Secondo una stima le forze dei crociati ammontavano a circa 1.000 uomini (alcune stime parlano di 4.000). Composte in prevalenza da tedeschi, inclusi i cavalieri dell'Ordine Teutonico e i loro scudieri, e mercenari danesi, svedesi ed estoni. Le forze russe ammontavano a circa 5.000 uomini (o forse 4.000): 1000 circa di Alexander e le guardie del corpo di suo fratello Andrej (druzhina), pi\u00f9 le milizie di Novgorod (non l'intero corpo, poich\u00e9 non sussisteva un immediato pericolo per la citt\u00e0) e un piccolo contingente di cavalleria leggera mongola.\nLa strategia progettata da Nevskij prevedeva che la fanteria dovesse resistere alla prima carica nemica contando sulla netta superiorit\u00e0 numerica. Inizialmente gli arcieri mongoli dovevano restare nascosti sul lato destro e la cavalleria nelle retrovie.\nSecondo le cronache russe del tempo, dopo ore di combattimento corpo a corpo, Aleksandr ordin\u00f2 all'ala destra ed all'ala sinistra dei suoi arcieri di entrare in battaglia. I cavalieri erano esausti dal perdurare del combattimento e le difficolt\u00e0 con la scivolosa superficie del lago ghiacciato. I Crociati, molti dei quali colpiti mortalmente dalle micidiali frecce dei mongoli, iniziarono a ritirarsi in disordine in mezzo al ghiaccio, e all'apparizione della fresca cavalleria russa cominciarono ad arretrare mentre gli estoni si diedero alla fuga senza opporre resistenza. Secondo le cronache russe quando i cavalieri cercarono di passare sul lato pi\u00f9 lontano del lago il sottile ghiaccio collass\u00f2, sotto il peso delle armature, e molti di loro affogarono (come \u00e8 anche rappresentato nel film di \u0116jzen\u0161tejn dedicato alle gesta del principe di Novgorod). Per le cronache di parte Teutonica invece la notizia della sconfitta riporta solo il rientro del Gran Maestro e di un pugno di cavalieri a Dorpat, mentre le perdite ammontarono a pi\u00f9 di 400 uomini di cui una ventina membri dell'Ordine.\nLa battaglia nella cultura di massa.\nLa battaglia sul lago Peipus costituisce l'apice narrativo del film Aleksandr Nevskij, di Sergej Ejzen\u0161tejn. La pellicola, opera di propaganda del cinema sovietico, mostra lo scontro tra crociati e russi dalla prospettiva di questi ultimi, descritti come una massa proletaria guidata da un eroe impavido (paragonato dallo stesso regista, in un articolo sull\"'Izvestija\", a Stalin) contrapposta a degli spietati conquistatori, i cui elmi della fanteria richiamano gli Stahlhelm tedeschi. La battaglia, inoltre, culmina con la rottura della superficie gelata del lago e l'annegamento dei cavalieri livoni, fatto storicamente inesatto.\nEssa costituisce, inoltre, la parte culminante del poema cavalleresco di Tohnalle, ove si racconta il suo sacrificio estremo, per salvare la ritirata dei Teutonici feriti. L\u2019eroe, dopo aver attentamente valutato l\u2019impossibilit\u00e0 dei suoi compagni di salvarsi, decide, seppur ferito, di lanciarsi da solo con un manipolo di suoi fedeli contro Nevskij, destando scalpore trai russi e orgoglio nei teutonici; ma, nel momento in cui sta per colpirlo, una guardia del generale russo uccide il suo cavallo, facendolo cadere nella mischia, dove verr\u00e0 trucidato dai soldati nemici. \nIl poema afferma inoltre che il cavaliere teutonico sarebbe stato guidato in cielo da un angelo, il cui chiarore avrebbe permesso ai cavalieri feriti di fuggire e avrebbe dato coraggio agli astanti trai tedeschi di scendere in campo tentando di sottrarre il corpo dell\u2019eroe allo scempio dei russi e di difendendere, comunque, nella sconfitta i valori dell\u2019ordine, esaltati nel suo sacrificio dal giovane cavaliere."}
{"id": "666528", "revid": "92723", "url": "https://it.wikipedia.org/wiki?curid=666528", "title": "Antipapa Teodorico", "text": "Biografia.\nTeodorico \u00e8 una figura delle cui origini non si sa nulla, mentre si riesce a ricostruire la sua storia solo da quando comincia a collaborare, con molta fortuna, nella curia dell'Antipapa Clemente III. Monaco benedettino, in una data imprecisata divenne professo del monastero di Santissima Trinit\u00e0 della Cava, e poi abate di Santa Maria di Farfa.\nTre sono gli eventi fondamentali che lo portano a essere il \"braccio destro\" dell'antipapa:\nAlla morte a Civita Castellana di Clemente III (8 settembre 1100), Teodorico nella notte tra il 9 e il 10 settembre, con l'appoggio dell'imperatore Enrico IV di Franconia, divenne antipapa; non si conosce con esattezza il nome pontificale che scelse. La pericolosa instabilit\u00e0 spinse la curia dell'antipapa a incoronarlo il giorno stesso dell'elezione. Pot\u00e9, per pochi giorni, regnare a Roma, poich\u00e9 Papa Pasquale II era lontano. Nel gennaio 1101, oppresso da Pasquale che era tornato in citt\u00e0, tent\u00f2 di rifugiarsi presso Enrico IV (il quale non era contrario a rinnegarlo per ritrovare un'intesa col vero Papa), ma fu catturato dagli uomini del pontefice e confinato nel monastero della Trinit\u00e0 a Cava dei Tirreni, dove mor\u00ec nel 1102.\nIl suo breve pontificato aveva dato un'importante e preoccupante continuit\u00e0 alla serie di antipapi creati dall'imperatore. Il suo anti-regno fu di 105 giorni secondo fonti vicine al papato ufficiale, ma, se \u00e8 vero che fu incoronato lo stesso giorno dell'elezione e fu deposto a gennaio, allora la sua elezione ufficiale (con immediata incoronazione) fu a fine settembre, mentre il 10 fu solamente designato. Il suo successore fu l'Antipapa Adalberto.\nDa quando si leg\u00f2 a Clemente III nel 1084, si oppose a quattro papi (Gregorio VII, Vittore III, Urbano II, Pasquale II): non sappiamo se, prima di morire, si fosse riconciliato con Pasquale o fosse rimasto fedele al proprio successore, Alberto, fino alla sua deposizione, o se non fosse rimasto convinto d'essere lui il pontefice legittimo, ritenendo sia Pasquale sia Alberto usurpatori.\nFu sepolto nel cimitero della comunit\u00e0 abbaziale monastero di Santissima Trinit\u00e0 della Cava, e la sua tomba \u00e8 tuttora visibile.\nIpotesi sul nome pontificale.\nAlfonso Chac\u00f3n, in \"Vit\u00e6 et res gest\u00e6 Pontificvm Romanorum et S. R. E. Cardinalivm\", I, col. 872, no. 14, dice che prese nome pontificale Silvestro III (ci\u00f2 giustificherebbe il fatto che Maginulfo, nel 1105, avrebbe scelto di chiamarsi Silvestro IV dato che la legittimit\u00e0 di Papa Silvestro III, fortemente dubbia, era gi\u00e0 allora messa in discussione) ma non dice da quali fonti attinga.\nAltro documento che attesta per Teodorico il nome Silvestro III \u00e8 nell'opera di Paul Guillaume, \"Essai historique sur l'abbaye de Cava d'apr\u00e8s des documents in\u00e9dits\", testo del 1877, edito quello stesso anno in Italia: Teodorico era stato abate della Badia di Cava, e l\u00ec poi fu rinchiuso da Papa Pasquale: proprio l\u00ec si parla di quando divenne \"Silvestro III\" e si oppose a Pasquale II in una lapide apocrifa, scolpita in un'epoca imprecisata dopo la sua morte. Essa attesta che fu antipapa col nome di Silvestro III e che fu l\u00ec rinchiuso fino alla morte."}
{"id": "666530", "revid": "729019", "url": "https://it.wikipedia.org/wiki?curid=666530", "title": "Brigate nere", "text": "Le Brigate nere furono un corpo ausiliario volontario delle Forze Armate della Repubblica Sociale Italiana, organizzato dal Partito Fascista Repubblicano, che oper\u00f2 in Italia settentrionale dagli inizi di luglio del 1944 fino al termine della seconda guerra mondiale con compiti di antiguerriglia.\nIl corpo fu istituito il 30 giugno 1944 col decreto legislativo 446-XXII con il nome di Corpo Ausiliario delle Squadre d'Azione delle Camicie Nere ed era costituita da iscritti al Partito Fascista Repubblicano arruolatisi su base volontaria.\nFurono costituite quarantuno Brigate Nere territoriali, ovvero una per provincia, intitolate ciascuna ad un caduto del fascismo repubblicano. Ad esse si affiancavano cinque Brigate mobili, di cui una alpina, e dodici Brigate autonome e speciali. Le federazioni provinciali del partito furono convertite in comandi di brigata, diretti dai rispettivi segretari federali, mentre la segreteria nazionale del PFR assumeva le funzioni di Ufficio di Stato Maggiore del Corpo. Comandante generale del Corpo fu, sin dall'inizio, il segretario del partito fascista Alessandro Pavolini. \nOrigini.\nDopo l'armistizio dell'8 settembre 1943 e la costituzione della Repubblica Sociale Italiana, furono ricostituiti nel Nord Italia i corpi delle Forze Armate Repubblicane, sotto la guida del generale Rodolfo Graziani, comprendenti l'Esercito Nazionale Repubblicano, la Guardia Nazionale Repubblicana ed altre formazioni. Nella prima met\u00e0 del 1944, a seguito dell'offensiva alleata e dello sfondamento della Linea Gustav, si ebbe un incremento dell'attivit\u00e0 della Resistenza partigiana nei territori della RSI ed un drastico ridimensionamento della Guardia Nazionale Repubblicana (GNR) da parte dei vertici tedeschi. Sin dal settembre 1943, anche all'interno del Partito Fascista esistevano gi\u00e0 formazioni armate organizzatesi spontaneamente, su iniziativa di squadristi desiderosi di partecipare alla lotta armata che si stava accendendo in molte zone del Nord Italia: ad esempio, la \"Squadra d'azione Garibaldi\" e il Reggimento Federale \"Carroccio\" di Milano, la \"X\u00aa Legio\" di Bologna, e cos\u00ec via. Squadre e reparti armati di militanti fascisti, non rispondenti alla GNR n\u00e9 alle questure repubblicane, ma solo alle Federazioni del Fascio Repubblicano, si stavano formando un po' dovunque. Pertanto, venne deciso di riunirle tutte in un'unica organizzazione.\nNell'estate del 1944 la consistenza totale della GNR si era ridotta da oltre uomini a poco pi\u00f9 di unit\u00e0, a causa delle operazioni di disarmo e cattura da parte tedesca degli ex-appartenenti all'Arma dei Carabinieri, ritenuti inaffidabili dal regime fascista. L'operazione di cattura tedesca non ebbe grande successo perch\u00e9 molti ex-carabinieri riuscirono a darsi alla macchia o unirsi alle formazioni partigiane prima dell'arresto, ma comport\u00f2 lo scioglimento di numerosi presidi territoriali e gravi problemi di controllo del territorio da parte della RSI.\nLa stessa situazione bellica aveva chiarito che la GNR (nei centri urbani minori) e la Polizia repubblicana (nelle citt\u00e0) non bastavano pi\u00f9 a contenere le azioni dei GAP e del CLN, sempre pi\u00f9 audaci e numerose. Tutto ci\u00f2 aveva spinto il segretario del Partito Fascista Repubblicano (PFR), Alessandro Pavolini, ad istituire una sorta di \"milizia politica\" all'interno dello stesso partito fascista che rispondesse alle esigenze di protezione dei membri del partito e da affiancare alla Guardia Nazionale Repubblicana nei suoi compiti d'istituto, limitatamente ai servizi di ordine pubblico e di sorveglianza del territorio; il decreto istitutivo del Corpo non comprendeva infatti i poteri investigativi.\nCon l'assenso di Benito Mussolini, il 9 maggio 1944 venne quindi fondata la Segreteria Militare del PFR, alla guida del generale della GNR e gi\u00e0 Console della Milizia Volontaria per la Sicurezza Nazionale (MVSN) Giovanni Riggio. Dapprima egli attese al compito di sovrintendere all'istituzione dei nuclei volontari di fascisti all'interno delle forze armate (Esercito Nazionale Repubblicano, Marina Nazionale Repubblicana, Aeronautica Nazionale Repubblicana) e di polizia (Guardia Nazionale Repubblicana e Corpo di Polizia Repubblicana), ma gi\u00e0 dalla fine di giugno del 1944 si decise per la trasformazione definitiva del Partito Fascista Repubblicano in un organismo militare.\nIl Corpo ausiliario delle squadre d'azione di Camicie Nere nacque cos\u00ec per raggruppare le formazioni armate paramilitari fasciste, organizzate e reclutate direttamente dal PFR, che presero il nome ufficiale di \"Brigate Nere\". Queste dovevano raccogliere le reclute su base volontaria tra gli iscritti al Partito Fascista Repubblicano. Ciascuna Federazione del Fascio Repubblicano (cio\u00e8 ogni Provincia) doveva cos\u00ec organizzare la propria Brigata Nera, attingendo ai ranghi dei propri iscritti. Tuttavia, n\u00e9 il numero dei volontari n\u00e9, soprattutto, la limitatissima disponibilit\u00e0 di armi ed equipaggiamenti permisero di avvicinarsi agli organici previsti. Per fare un esempio, la 22\u00aa Brigata Nera \"Antonio Faggion\" di Vicenza non super\u00f2 mai i quattrocento uomini, meno di un terzo di quanto previsto dagli ordinamenti ( uomini, strutturati su una compagnia comando e tre battaglioni operativi di quattro compagnie ciascuno).\nIstituzione.\nSecondo il decreto istitutivo delle Brigate Nere, l'arruolamento era riservato ai soli iscritti al Partito e del tutto volontario. Successive circolari applicative specificarono tuttavia che l'iscrizione al Partito Fascista Repubblicano per gli uomini tra i 18 e i 60 anni di et\u00e0 non gi\u00e0 soggetti ad altri obblighi militari era subordinata alla contestuale domanda di arruolamento nelle Brigate Nere, in quanto \"non merita l'onore di militare nel partito chi non si senta di servirlo in armi\". Allo stesso modo, veniva con forza sottolineato \"l'obbligo morale\" da parte dei fascisti gi\u00e0 iscritti al PFR ad arruolarsi. Per questi motivi le Brigate Nere divennero un corpo paramilitare formalmente a carattere volontario, ma che di fatto comprendeva anche elementi forzati dalle circostanze ad entrarvi.\nLa decisione di mobilitare il PFR in una forza combattente era stata presa nell'ottica di riportarlo alle sue origini, quando il fascismo era soprattutto un movimento di reduci ed ex-combattenti. Pavolini ed i vertici fascisti erano convinti che solo cos\u00ec il PFR potesse riprendere l'originale tradizione di milizia spontanea e di azione militare, nonch\u00e9 il suo ruolo di \u00e9lite militare della societ\u00e0, secondo la dottrina pi\u00f9 radicale del fascismo. Per queste ragioni, il fascista doveva essere anzitutto un combattente.\nA queste motivazioni ideologiche si aggiungevano le necessit\u00e0 imposte dalle circostanze in cui versava la Repubblica Sociale Italiana: occorreva un serbatoio di risorse umane cui attingere per sostenere le autorit\u00e0 militari e di polizia, costantemente in difficolt\u00e0 nel controllare il territorio e fronteggiare la sempre pi\u00f9 attiva Resistenza, e per difendere gli iscritti e le sedi del PFR dagli attacchi costanti dei GAP partigiani.\nCiononostante, il progetto originario di un'integrale militarizzazione del Partito Fascista Repubblicano nell'interezza delle sue strutture e dei suoi iscritti non ebbe un seguito concreto. La struttura militare del partito si affianc\u00f2 semplicemente a quella politica, che continu\u00f2 ad operare autonomamente, e solo un numero molto limitato degli iscritti al partito (poco pi\u00f9 del 3%) venne mobilitato nelle Brigate Nere ed esclusivamente su base volontaria.\nOrganizzazione.\nGli appartenenti alle Brigate Nere ebbero la denominazione ufficiale di \"Squadristi\", esattamente come i componenti delle \"squadre d'azione\" del primo fascismo degli anni '20, per evidenziare ancora di pi\u00f9 il richiamo alla tradizione originaria. Ogni Segretario Federale del PFR (le Federazioni erano su base provinciale) diveniva automaticamente il comandante della Brigata Nera formata nella propria Federazione. Ogni Brigata Nera era suddivisa teoricamente in 2 o 3 battaglioni, suddivisi a loro volta in Compagnie.\nSin dalla sua istituzione, il \"Corpo Ausiliario delle Squadre d'Azione di Camicie Nere\" suddivise il personale delle Brigate Nere in tre categorie:\nSolamente il personale permanente aveva l'obbligo di risiedere nelle caserme (cio\u00e8 le sedi del PFR e le Case del Fascio) e di portare l'uniforme. Le altre due categorie erano da mobilitare solo in caso di emergenza, sempre per la cronica mancanza di armi. I membri delle Brigate Nere disponevano di apposite tessere di riconoscimento ed erano autorizzati a portare armi ed a circolare liberamente anche durante il coprifuoco. I Volontari Permanenti ricevevano un sussidio mensile di 200 lire.\nEquipaggiamento e uniformi.\nSebbene il comandante generale Alessandro Pavolini avesse istruito i Federali del Partito affinch\u00e9 recuperassero ogni arma disponibile dai reparti (soprattutto di ex-Carabinieri Reali) che davano indicazioni di scarsa affidabilit\u00e0, non fu possibile raggiungere un armamento adeguato alla forza costituenda. La cronica mancanza di armi fu dovuta soprattutto alla mancanza di fiducia da parte tedesca, manifestatasi con il netto rifiuto alla cessione delle armi da parte di Albert Kesselring (comandante delle forze tedesche in Italia) e dal limitato appoggio del generale Karl Wolff (comandante delle SS e della polizia tedesca nell'Italia settentrionale), che solo all'inizio di luglio '44 autorizz\u00f2 una cessione di fucili italiani Carcano Mod. 91, ai quali in teoria avrebbero dovuto far seguito altre armi da fuoco. A queste limitazioni si aggiungevano quelle sui tessuti per confezionare uniformi, generi alimentari, strutture adatte ad alloggiare un numero consistente di uomini nonch\u00e9 carburante per i mezzi.Per quanto riguarda l'armamento individuale, le fonti fotografiche mostrano una grande variet\u00e0 di modelli tra pistole, fucili e pistole mitragliatrici. Scarsissima o pi\u00f9 spesso inesistente la presenza di armi di squadra o reparto (mortai, mitragliatrici e cos\u00ec via). In effetti, per tutta la loro esistenza le Brigate Nere dovettero sempre arrangiarsi con quel che trovavano, considerato anche che le poche armi lasciate alla RSI dalle autorit\u00e0 tedesche erano assegnate in priorit\u00e0 alle forze armate e alla GNR.Per quanto riguarda l'uniforme i regolamenti si limitavano a prescrivere la camicia nera, spesso sostituita sul campo da maglioni, giacche o giubbotti dello stesso colore, e integrate a seconda della reperibilit\u00e0 da elementi di uniforme e buffetterie del Regio Esercito, dell'Esercito Repubblicano o della Milizia Volontaria Sicurezza Nazionale.Nella fase iniziale non esistevano gradi in senso stretto, ma delle semplici cordelline indossate attorno alla spalla destra come indicatori temporanei di funzione di comando, legati al ruolo rivestito nell'operazione in corso, secondo il seguente schema:\nA partire dal gennaio 1945, il sistema venne abbandonato e vennero istituiti gradi permanenti, analoghi a quelli della Guardia Nazionale Repubblicana.\nNon erano previste mostrine o specifiche insegne da berretto di uso generale, ma i Comandi delle Brigate adottarono sistematicamente di propria iniziativa simboli basati principalmente su teschi e fasci repubblicani, in numerosissime varianti spesso di produzione semiartigianale. Frequente, ma non regolamentare, era l'uso di una copia di fasci repubblicani da squadrista in colore rosso o teschietti metallici da appuntare sul bavero in modo analogo ai gladi delle Forze Armate repubblicane. Unico distintivo ufficiale (realizzato in metallo o in stoffa ricamata) era una targhetta rettangolare, nei colori rosso e nero tagliati in diagonale, riportante il nome della Brigata, da indossare sul lato sinistro del petto al di sopra delle medaglie, anche se sono conosciuti numerosi modelli di distintivi di Brigate Nere, da braccio e da petto, non regolamentari nella forma o nei colori.\nConsistenza numerica.\nA causa delle limitazioni in armi ed equipaggiamento, le Brigate Nere, che pure avevano avuto un consistente numero di iscritti sin dall'inizio della loro istituzione, dovettero per forza di cose fortemente limitarsi negli arruolamenti e di conseguenza non poterono raggiungere velocemente la forza teorica prevista, nonostante il progetto prevedesse tre battaglioni per brigata, per una forza totale teorica di uomini. La forza variava notevolmente: in media una Brigata Nera contava due o trecento uomini effettivamente impiegabili, mentre Brigate particolarmente consistenti come la \"Ather Capelli\" di Torino o la \"Aldo Resega\" di Milano, che disponevano di oltre uomini ciascuna, erano eccezioni. L'incalzare degli eventi ed il precipitare della situazione nella RSI caus\u00f2 anche una notevole diserzione nei ranghi degli Squadristi.\nAlla fine del luglio 1944 vi erano trentaquattro Brigate in via di formazione, che schieravano militi. Due mesi dopo le Brigate Nere erano trentasei (due in pi\u00f9 di quelle previste) e contavano su volontari, ma solo di questi erano effettivamente mobilitabili a causa della scarsit\u00e0 di armamenti. I restanti erano considerati riservisti. In occasione della mobilitazione generale, il 2 aprile 1945, il Capo di Stato Maggiore generale Edoardo Serafino Piero Facdouelle comunicava la mobilitazione complessiva di uomini sia in armi sia in servizio. A quella data i caduti delle Brigate Nere ammontavano a 11 comandanti di brigata, 47 ufficiali, 1 641 squadristi e 9 ausiliarie.\nL'impiego operativo.\nL'efficacia in servizio delle Brigate Nere fu, nella migliore delle analisi, mediamente molto limitata a causa di numerosi fattori strutturali ed organizzativi, tra cui la penuria di armamenti, l'assenza di formazione militare professionale e la disciplina scadente. \nLe Brigate Nere furono senz'altro le formazioni paramilitari pi\u00f9 ideologizzate della RSI. Il personale era formato in larga parte da fascisti radicalizzati ed animati da forte rancore e risentimento verso tutti coloro che avevano, nella loro ottica, \"tradito\" il fascismo; o ancora, da vecchi ex-squadristi degli anni '20 desiderosi di vendetta e di riprendere un ruolo di spicco nella lotta in difesa degli ideali fascisti; in generale, elementi spesso difficili da controllare, scarsamente disciplinati e facili all'abuso. Perci\u00f2, le Brigate Nere trovavano mediamente poche simpatie tra la popolazione ed avevano scarso credito persino presso le stesse autorit\u00e0 della RSI: le fonti dell'epoca citano numerosi episodi di squadristi condannati dalle Commissioni Disciplinari fasciste per abusi e violenze.\nVi furono Brigate Nere giudicate abbastanza affidabili da essere utilizzate in operazioni militari contro gli Alleati, ma in generale l'apporto degli Squadristi allo sforzo bellico della RSI fu limitato nell'appoggio alla GNR nel corso delle operazioni antipartigiane nelle zone dove era attiva la Resistenza, particolarmente in Toscana, Piemonte ed alta Lombardia. In tali attivit\u00e0 le Brigate Nere furono intensamente impegnate e si rivelarono spesso efficaci, comportandosi con brutalit\u00e0 e ferocia nei confronti dei combattenti della Resistenza e di chiunque fosse anche solo sospettato di fornire loro sostegno. In questo senso furono certamente uno strumento importante a disposizione delle autorit\u00e0 della Repubblica Sociale nella spietata guerriglia antipartigiana che insanguin\u00f2 il nord Italia nel 1944-45.\nDopo la Liberazione ed il crollo della RSI moltissimi squadristi furono oggetto di un'implacabile vendetta da parte delle formazioni partigiane: a tutt'oggi non \u00e8 noto il numero degli appartenenti alle Brigate Nere rimasti vittime della resa dei conti successiva al 25 aprile 1945.\nElenco delle Brigate Nere.\nDi seguito l'elenco delle Brigate Nere suddivise per regione. Fra parentesi, la relativa provincia di reclutamento.\nPiemonte.\nIspettorato Regionale del Piemonte (successivamente Ispettorato Brigate Nere del Piemonte) da cui dipendevano:\nLombardia.\nIspettorato Regionale della Lombardia (successivamente Ispettorato Brigate Nere della Lombardia) da cui dipendevano:\nVeneto.\nIspettorato Regionale del Veneto (successivamente Ispettorato Brigate Nere del Veneto) da cui dipendevano:\nEmilia-Romagna.\nIspettorato Regionale dell'Emilia (successivamente Ispettorato Brigate Nere dell'Emilia) da cui dipendevano:\nLiguria.\nIspettorato Regionale della Liguria (successivamente Ispettorato Brigate Nere della Liguria) da cui dipendevano:\nAltri comandi.\nRaggruppamento Brigate Nere Mobili:\nBrigate Nere Autonome:\nInquadrati nelle Brigate Nere e dipendenti direttamente dal comando generale erano anche i seguenti reparti:\nBrigate Nere Autonome d'Oltremare:\nCrimini di guerra.\nNei giorni 24-27 agosto 1944 uomini della XL Brigata Nera di Apuania, agli ordini dal colonnello Giulio Lodovici, operarono in supporto alle truppe tedesche comandate dal maggiore Walter Reder del 16\u00ba battaglione esploratori SS (16\u00aa Divisione Granatieri SS), durante l'eccidio di Vinca. Nel corso di un'operazione della durata di quattro giorni le truppe tedesche rastrellarono gli abitati di Vinca, Gragnola, Monzone Alto, Equi Terme, Corsano, Lorano, Tenerano, Gallogna, Campiglione, Viano, Vezzanello, Cecina, Terma, Posterla e Colla, provocando 162 vittime, tra cui 88 donne e 14 bambini. Per la loro partecipazione ai fatti 64 squadristi furono processati dal Tribunale di Perugia, che il 21 marzo 1950 commin\u00f2 11 condanne all'ergastolo. Il col.Ludovici venne assolto per insufficienza di prove.\nInoltre i nomi di 18 appartenenti alle Brigate Nere figurano nell'elenco CROWCASS (Central Registry of War Criminals and Security Suspects) (1947), compilato dagli Alleati anglo-americani, delle persone ricercate dalla Gran Bretagna per crimini di guerra:"}
{"id": "666531", "revid": "287204", "url": "https://it.wikipedia.org/wiki?curid=666531", "title": "Merriep", "text": ""}
{"id": "666532", "revid": "287204", "url": "https://it.wikipedia.org/wiki?curid=666532", "title": "Mokoko", "text": ""}
{"id": "666533", "revid": "287204", "url": "https://it.wikipedia.org/wiki?curid=666533", "title": "Denryu", "text": ""}
{"id": "666535", "revid": "6923", "url": "https://it.wikipedia.org/wiki?curid=666535", "title": "Fiat 509", "text": "La Fiat 509 \u00e8 un'autovettura prodotta dal 1925 al 1929 dalla casa automobilistica torinese FIAT.\nFu la prima automobile italiana a vincere il Rally di Montecarlo, nel 1928, condotta dal gentleman-driver francese Jacques Bignan.\nLa 509 \u00e8 l'auto che fece dire a Gabriele D'Annunzio: \u00abL'automobile \u00e8 femminile. Questa ha la grazia, la snellezza, la vivacit\u00e0 di una seduttrice, ma per contro, delle donne, ha la disinvolta levit\u00e0 nel superare ogni scabrezza\u2026\u00bb.\nStoria.\nAl salone dell'automobile di Milano nell'aprile 1925 venne presentata un'auto che far\u00e0 storia: la 509, prima utilitaria Fiat prodotta in grande serie nei nuovi stabilimenti del Lingotto.\nLa vettura, equipaggiata da un motore di soli 990cm\u00b3 e cambio a tre marce, ha due sole portiere e dimensioni contenute rispetto alla concorrenza, ma riesce ugualmente a offrire 4 posti.\nL'utilitaria viene offerta a rate mensili grazie al finanziamento della neonata SAVA. Le prime consegne alla clientela partono dall'autunno del 1925.\nDopo appena un anno la 509 \u00e8 l'automobile pi\u00f9 diffusa del paese, malgrado qualche punto debole.\nLa 509A.\nEssendo meno affidabile della \"501\" nel 1926 venne presentata la 509A. Tra le varie migliorie si segnala la testata ridisegnata, un nuovo sistema di lubrificazione e un nuovo carburatore. Adesso \u00e8 pi\u00f9 affidabile e ha 4 porte.\nLe carrozzerie disponibili sono la berlina, la torpedo, la cabriolet, la coup\u00e9 e la spider.\nSono disponibili anche le versioni \"S\" (Sportiva), la \"Taxi\" e la \"Commerciale\".\nVenne sostituita dalla Fiat 514 dopo essere stata prodotta in 92.514 esemplari.\nMeccanica.\nLa Fiat 509 ha un motore a quattro cilindri posizionato anteriormente. Ha una potenza massima di 22 CV, l'alimentazione \u00e8 a caduta, usando o un carburatore Solex 26 oppure uno Zenith 22. La distribuzione \u00e8 con valvole e asse a camme in testa ed \u00e8 a catena. Il raffreddamento \u00e8 ad acqua utilizzando un termosifone da otto litri. \u00c8 a trazione posteriore, con un cambio a tre rapporti e una frizione monodisco. Il telaio \u00e8 a longheroni in acciaio e traverse in acciaio, le sospensioni anteriormente sono ad assale rigido e posteriormente a ponte rigido, il tutto ammortizzato da balestre longitudinali. I freni su tutte le quattro ruote sono a tamburo, lo sterzo \u00e8 a vite senza fine e ruota elicoidale. Pu\u00f2 raggiungere una velocit\u00e0 massima di 78 km/h e la pendenza massima superabile \u00e8 di 23,5%. Infine il consumo medio \u00e8 di 9 litri/100km."}
{"id": "666537", "revid": "21880", "url": "https://it.wikipedia.org/wiki?curid=666537", "title": "Riserva Naturale Orientata Pantalica, Valle dell'Anapo, Torrente Cava Grande", "text": ""}
{"id": "666541", "revid": "36426", "url": "https://it.wikipedia.org/wiki?curid=666541", "title": "Spedale della Scala", "text": ""}
{"id": "666548", "revid": "712828", "url": "https://it.wikipedia.org/wiki?curid=666548", "title": "Chao Lingshen", "text": ""}
{"id": "666556", "revid": "6923", "url": "https://it.wikipedia.org/wiki?curid=666556", "title": "Torre Pisana (Enna)", "text": "La Torre Pisana \u00e8 la torre principale tra le sei sopravvissute del medievale Castello di Lombardia, nella propaggine orientale di Enna, nonch\u00e9 la maggiore attrazione turistica della citt\u00e0.\nStoria.\nLa Torre Pisana fu cos\u00ec chiamata perch\u00e9 i normanni l'avevano affidata in custodia a una guarnigione composta da loro alleati pisani. Durante la dominazione degli Arabi fu conosciuta con il nome di Torre delle Aquile per via dei rapaci provenienti dai vicini Monti Nebrodi che vi volteggiavano attorno. L'edificio svetta a oltre 970 m d'altitudine tra le cortine dell'imponente Castello di Lombardia.\nDescrizione.\nDi solidissima struttura in pietra viva, la Torre Pisana \u00e8 visibile dalle vallate sottostanti per decine di chilometri da tutte le direzioni, e si distingue per la merlatura guelfa di restauro.\nLa scala interna, che si addossa a una parete, \u00e8 un suggestivo susseguirsi di gradini in pietra alti e possenti, che conducono alla sommit\u00e0. Vi si aprono finestre a sesto acuto di rara fattura.\nPanorama.\nIl panorama che si pu\u00f2 ammirare dalla torre Pisana, tra i pi\u00f9 celebri e apprezzati e per i turisti in visita in Sicilia, spazia sui due terzi dell'isola, abbracciando, con un incantevole effetto d'insieme tre laghi (Lago Pergusa, Lago Pozzillo e Lago Nicoletti) e tre mari: il Mar Tirreno a nord, il Mar Ionio con la piana di Catania ad est, e il Canale di Sicilia con la piana di Gela a sud. Dolci colline inverdite si offrono allo sguardo verso ovest, in direzione di Caltanissetta."}
{"id": "666558", "revid": "77358", "url": "https://it.wikipedia.org/wiki?curid=666558", "title": "Slogs", "text": ""}
{"id": "666565", "revid": "125476958", "url": "https://it.wikipedia.org/wiki?curid=666565", "title": "Giosia", "text": "Storia.\nAmpie notizie sul regno di Giosia si trovano nella Bibbia e in particolare nel Secondo libro dei Re e nel Secondo libro della Cronache ). Giosia divenne re a 8 anni e regn\u00f2 per 31 anni. Nel suo dodicesimo anno di regno cominci\u00f2 a restaurare il culto esclusivo di Yahweh, distruggendo dai santuari tutti gli oggetti di culto degli altri d\u00e8i come Baal (\"riempiendone il posto con ossa umane\"), trucidando tutti i sacerdoti ancor vivi, e arrivando a dissotterrare e bruciare sui loro altari le ossa di quelli morti (Secondo libro dei Re ). Nel 622 a.C. il ritrovamento nel tempio di un rotolo della Legge (forse contenente il Deuteronomio o un testo ad esso collegato) lo spinse a una profonda riforma del culto nel cui ambito il popolo rinnov\u00f2 l'alleanza con Yahweh e si stabil\u00ec che i sacrifici prescritti potessero aver luogo solo a Gerusalemme, riducendo cos\u00ec il rischio di culti sincretistici fra la fede in Yahweh e quella in Baal, ispiratore di un culto della sessualit\u00e0 mirante a garantire la fecondit\u00e0 della terra. Venne anche ripristinata la festa della Pasqua, che non era pi\u00f9 celebrata solennemente dai tempi di Samuele.\nSecondo il profeta Geremia, per\u00f2, l'adesione del popolo alla riforma fu solo parziale e formalistica e i culti idolatrici continuarono ininterrotti, tanto che perfino nella valle della Geenna, subito fuori di Gerusalemme, si svolgevano i sacrifici di bambini, tipici dei culti cananei ().\nNella primavera del 609 a.C. l'allora faraone Necao invi\u00f2 un esercito in Palestina, diretto a nord in aiuto agli Assiri, il cui re era stato scacciato dalla propria capitale Carre dall'azione congiunta dei Medi e dei Babilonesi. Secondo il racconto del Secondo libro delle Cronache, scritto diversi secoli dopo l'evento, Giosia avrebbe cercato di contrastarne il passaggio nei pressi dell'antico presidio egiziano di Megiddo, ma fu ferito gravemente da una freccia e mor\u00ec poco dopo a Gerusalemme. Per spiegare questo scontro gli storici hanno avanzato diverse ipotesi, fra cui che Giosia aspirasse a espandere verso nord i propri domini a spese degli Assiri o forse che avesse maggior timore dei Caldei che degli Egiziani. Data la probabile schiacciante superiorit\u00e0 militare degli Egiziani, l'azione di Giosia sembra molto sconsiderata e perci\u00f2 questo racconto sembra poco verosimile. Il resoconto di questi stessi eventi nel Secondo libro dei Re \u00e8 molto pi\u00f9 laconico e non accenna in alcun modo ad uno scontro militare. Potrebbe darsi, quindi, che Giosia si sia dovuto recare a rendere omaggio a Necao, di cui probabilmente era vassallo, ma sia stato punito con la morte per non aver adeguatamente aiutato il suo signore durante la campagna dell'anno precedente, in cui l'esercito egiziano era stato sconfitto proprio a Carre, o pi\u00f9 semplicemente per aver interrotto il pagamento delle imposte dopo la disfatta egiziana.\nProblemi teologici.\nLa tragica morte di un re pio e osservante della Legge costitu\u00ec un grave problema per i teologi ebrei, spesso legati alla cosiddetta \"dottrina della retribuzione\". Alla sua morte prematura, infatti, si contrapponevano i lunghi regni degli empi Manasse, il nonno di Giosia, e Geroboamo II, re d'Israele (cio\u00e8 della Samaria).\nIn occasione della morte di Giosia il profeta Geremia scrisse una lamentazione oggi perduta, ma probabilmente riecheggiata nei versetti 39-46 del Salmo 89. Nel versetto 47, poi il salmista si chiede \"Fino a quando, Signore, ti terrai nascosto: per sempre?\". Per questo motivo secondo l'apocalittica ebraica e cristiana la rivincita e il definitivo trionfo delle forze del Bene su quelle del Male avr\u00e0 luogo proprio nei pressi della collina di Megiddo (Armageddon).\nInterpretazioni alternative.\nLe vicende di Giosia sono state oggetto di ampi studi sia da parte dell'archeologia israeliana (Ze'ev Herzog, David Ussishkin, Israel Finkelstein, Neil Asher Silberman, ecc.) che della filologia/glottologia (Edward Ullendorf, Ernst Axel Knauf, Giovanni Garbini, ecc.), della ricerca biblica (Thomas L. Thompson, Diana Edelman, John Van Seters, Niels Peter Lemche, Philip R. Davies, ecc.) e della storia delle religioni (Thomas R\u00f6mer, Keith W. Whitelam, ecc.).\nMolti archeologi Israeliani considerano non storico il ritrovamento del testo descritto nella Bibbia e Israel Finkelstein sottolinea come \"in conclusione, ci sono pochi dubbi che il libro della Legge nominato in 2Re fosse una versione originale del Deuteronomio e che comunque non fosse un vecchio libro ritrovato per caso ma piuttosto un'opera scritta nel settimo secolo a.C. poco prima o durante il regno di Giosia\". Inoltre, lo storico e archeologo Mario Liverani osserva che \"salta agli occhi l'espediente del ritrovamento di un manoscritto \u00abantico\u00bb, per conferire il crisma dell'autorit\u00e0 tradizionale a quella che doveva essere invece una riforma innovativa. Ma \u00e8 soprattutto importante constatare come questa riforma abbia avuto luogo proprio in coincidenza col venir meno dell'autorit\u00e0 imperiale assira. In sostanza, Giosia avvert\u00ec l'opportunit\u00e0 di formalizzare la sostituzione di una dipendenza e fedelt\u00e0 al signore terreno, l'imperatore, con una dipendenza e fedelt\u00e0 al signore divino, Yahweh\" e infatti \"in tutta la storia dell'antico Oriente, codici ed editti sono sempre emanati dal re - e non potrebbe essere altrimenti. In Israele, persino la riforma di Giosia, che fu il pi\u00f9 drastico intervento legislativo regio, viene presentato come \u00abriscoperta\u00bb (nel tempio!) di un codice antico: col che l'apporto regio viene minimizzato a vantaggio del riferimento archetipico\". Tali conclusioni sono accettate come possibili anche in ambito cristiano e gli studiosi della Bibbia Edizioni Paoline ritengono ammissibile si sia trattato di un ritrovamento fittizio, mentre gli esegeti del cattolico \"Nuovo Grande Commentario Biblico\" rilevano come \"\u00e8 anche possibile che il racconto del restauro del Tempio e del ritrovamento del libro sia una libera composizione dei Deuteronomisti per spiegare l'infedelt\u00e0 religiosa dei due regni precedenti e, per contrasto, lo zelo religioso di Giosia\"."}
{"id": "666567", "revid": "60344", "url": "https://it.wikipedia.org/wiki?curid=666567", "title": "Serenata notturna n. 6 in Re maggiore (Mozart)", "text": ""}
{"id": "666573", "revid": "339392", "url": "https://it.wikipedia.org/wiki?curid=666573", "title": "Sistema dualistico (Societ\u00e0 per Azioni)", "text": ""}
{"id": "666574", "revid": "1516566", "url": "https://it.wikipedia.org/wiki?curid=666574", "title": "Saracinesca (araldica)", "text": "In araldica la saracinesca \u00e8 rappresentata generalmente da 6 pali aguzzati in fondo, fissati da cinque traverse inchiodate e con un anello al centro della traversa superiore. Nell'araldica inglese \u00e8 frequente la saracinesca con solo quattro traverse e due catene laterali in luogo dell'anello centrale.\nLa saracinesca era lo stemma araldico della Casa di Beaufort, e il primo re Tudor Enrico VII d'Inghilterra, discendente dei Beaufort per linea materna, adott\u00f2 come simbolo sia la saracinesca che la rosa Tudor. Da questo momento la saracinesca \u00e8 apparsa spesso negli stemmi inglesi, e fu utilizzata anche come simbolo del Palazzo di Westminster a Londra. \nUna saracinesca si pu\u00f2 trovare anche sulla moneta britannica da un penny. \nLo stemma di Canberra raffigura una saracinesca, simbolo del Parlamento australiano."}
{"id": "666575", "revid": "995921", "url": "https://it.wikipedia.org/wiki?curid=666575", "title": "Riserva naturale integrale Isola Lachea e faraglioni dei Ciclopi", "text": "La riserva naturale integrale Isola Lachea e faraglioni dei Ciclopi \u00e8 un'area naturale protetta che \u00e8 stata istituita dalla Regione Siciliana nel 1998 e affidata in gestione all'Universit\u00e0 degli Studi di Catania. L'area protetta, oltre ad un valore paesaggistico, storico e culturale di indubbio pregio, preserva elementi faunistici e vegetativi di grande valore scientifico, sia terrestri che dei piani marini sopra litorale e infra litorale. Oltre agli uccelli, presenti sia con specie stanziali che di passo, ed alla lucertola endemica Podarcis sicula ciclopica la fauna della riserva annovera numerosi invertebrati tra cui Isopodi, Diplopodi, Collemboli, Coleotteri, Imenotteri, Ortotteri e Lepidotteri, ed una ricca fauna e flora sommerse.\nLa riserva si trova di fronte il paese di Aci Trezza.\nStoria.\nLa messa in posto dei prodotti etnei pi\u00f9 antichi, che costituiscono oggi l'Isola Lachea ed i Faraglioni dei Ciclopi, miticamente interpretati come i massi lanciati da Polifemo contro la nave di Ulisse-Nessuno, e la Rupe di Aci Castello, risale a circa 500.000 anni fa, allorch\u00e9 il margine orientale dell'ampio golfo, digradante verso il bacino del mar Ionio, che allora occupava la parte meridionale dell'area dove ora si estende l'Etna fu interessato da un'intensa attivit\u00e0 eruttiva in ambiente sottomarino.\nSuccessivamente si verific\u00f2 un sollevamento, tuttora in atto, di tutta l'area che determin\u00f2 l'emersione delle argille pleistoceniche, oggi sollevate fino a 300 m s.l.m. nella zona a monte di Aci Castello - Aci Trezza, e si ebbe lo spostamento dei centri di alimentazione delle manifestazioni eruttive che divennero subaeree e coprirono con i loro prodotti gran parte delle precedenti colate sottomarine, dando origine alla graduale costruzione del massiccio vulcanico etneo, quale oggi lo vediamo. \nResti delle vulcaniti dovute alle eruzioni sottomarine, in prossimit\u00e0 del bordo dell'ampio golfo preetneo, si rinvengono oggi soltanto nella zona di Aci Castello, Aci Trezza e Ficarazzi ove sono rappresentate da affioramenti di lave a cuscini (pillows), brecce ialoclastitiche (vetro rotto) e masse magmatiche intruse sotto una sottile copertura di sedimenti.\nQueste antiche manifestazioni eruttive sono contemporanee alla sedimentazione dei livelli pi\u00f9 recenti di argille marnose del Pleistocene medio, oggi affioranti estesamente a sud dell'edificio etneo e lungo la costa ionica, che costituiscono il substrato sedimentario del vulcano.\nNell'Isola Lachea e nei Faraglioni dei Ciclopi sono esposti magnifici esempi di queste manifestazioni eruttive i cui prodotti risultano intercalati alla successione argillosa. Queste masse eruttive sono state interpretate come intrusioni sotto una sottile copertura di sedimenti e si accompagnano in minor misura a materiali effusi in ambiente subacqueo. Le prime sono costituite da lave massicce e/o colonnari, affioranti nell'Isola Lachea e nei Faraglioni e nell'immediato entroterra, mentre le seconde sono rappresentate da lave a pillows e ialoclastiti, affioranti nella rupe di Aci Castello, lungo le coste a nord di Aci Trezza e sulla collina a monte di quest'ultima localit\u00e0.\nNell'isola Lachea furono rinvenuti un'ascia litica ed una tomba a grotticella artificiale attestanti la presenza umana fin dalla Preistoria. Lungo la scalinata che si diparte dall'ingresso nord dell'isola, sono presenti due piccole cisterne scavate nella roccia in una delle quali \u00e8 stato rinvenuto materiale ceramico che testimonia la frequentazione dell'isola in et\u00e0 tardo romana. Sull'isola Lachea si individuano anche i resti di un'antica fortificazione fenicia e di un luogo di culto bizantino. D'altra parte la frequentazione dell'isola Lachea in et\u00e0 bizantina sarebbe attestata anche dalle monete ivi rinvenute. Nel 1803, l'isola Lachea ed i Faraglioni furono dati in enfiteusi, come pietra per pescare, e per sfruttare con l'agricoltura quel poco di terreno che c'era. Nel 1828 l'isola, assieme al territorio di Trezza, entr\u00f2 a far parte del comune di Aci Castello, ma l'arcipelago rest\u00f2 di propriet\u00e0 degli eredi dei detentori della Segrezia acese e, in seguito, alla famiglia Gravina. Il senatore del Regno Luigi Gravina nel 1896, cedette a titolo gratuito il diritto d'uso sopra l'isola e i sette scogli adiacenti per studi scientifici e sperimentali al Rettore dell'Universit\u00e0 di Catania, Andrea Capparelli. Nacque un piccolo, ma prezioso, museo ittico e si diede possibilit\u00e0 per decenni alla natura di proliferare rigogliosa fra quelle rocce millenarie che divennero sempre pi\u00f9 oggetto di ammirazione dei visitatori di ogni parte del mondo. Nel 1998 l'intero arcipelago e la fascia di mare che circonda le isole divenne Riserva Naturale Integrale, la cui gestione \u00e8 affidata al CUTGANA, Centro dell'Universit\u00e0 degli Studi di Catania.\nFlora.\nLa flora dell'isola Lachea \u00e8 essenzialmente costituita da piante selezionate dalla trascorsa presenza dell'uomo oppure legate ad un substrato ricco in sali per la vicinanza del mare.\nTra le specie sinantropiche (specie legate ad ambienti antropizzati) si rinvengono con una certa frequenza: \"Oryzopsis miliacea\", \"Senecio vulgaris\", \"Sonchus oleraceus\", \"Thapsia garganica\", \"Ferula communis\", \"Urospermum picroides\", \"Chrysanthemum coronarium\". Diverse sono anche le specie introdotte a scopo ornamentale o colturale quali \"Casuarina equisetifolia\", \"Opuntia ficus-indica\", \"Thuja orientalis\", \"Pittosporum tobira\" e \"Ailanthus altissima\".\nLe stazioni direttamente interessate dall'aerosol marino sono caratterizzate dalla presenza di piante rupicole legate a suoli salati quali \"Reichardia picroides\" var. \"maritima\", \"Lotus cytisoides\", \"Crithmum maritimum\", \"Allium commutatum\", \"Limbarda crithmoides\", come pure \"Suaeda vera\" ed \"Atriplex halimus\". Nelle piccole depressioni soggette occasionalmente agli spruzzi delle onde si insedia una particolare flora di piccole specie annuali che prediligono suoli salati fra cui \"Plantago coronopus\", \"Parapholis incurva\", \"Catapodium marinum\", \"Frankenia pulverulenta\".\nSignificativa sotto il profilo fitogeografico \u00e8 in particolare la presenza di alcune specie endemiche distribuite in Sicilia e Italia meridionale, quali \"Senecio squalidus\", \"Heliotropium bocconei\", \"Carlina hispanica\" ssp. \"globosa\". \nNonostante il disturbo antropico a cui sono stati sottoposti questi ambienti, le Isole dei Ciclopi possiedono ancora un notevole interesse naturalistico e paesaggistico a prescindere dalla notevole importanza riguardante soprattutto l'ambiente sottomarino ancora integro.\nFauna.\nIl panorama faunistico dell'Isola Lachea, anche se alquanto limitato in relazione alla ridottissima superficie, \u00e8 abbastanza vario e comprende rappresentanti di parecchi gruppi animali, soprattutto invertebrati; si tratta per lo pi\u00f9 di elementi di ampia valenza ecologica che ben sopportano le avverse condizioni ambientali a cui sono soggetti, in particolare l'elevato grado di salinit\u00e0 e le forti escursioni termiche giornaliere. \nTra gli invertebrati sono stati rinvenuti componenti di vari gruppi tra cui Isopodi, Diplopodi, Collemboli, Ortotteri, Coleotteri, Imenotteri e Lepidotteri. In particolare, tra gli Aracnidi Gnafosidi vanno segnalati lo \"Zelotes messinai\", specie endemica di Sicilia, e l\"'Urozelotes mysticus\" allo stato attuale noto unicamente per l'Isola Lachea. \nI vertebrati, a parte gli uccelli, sono rappresentati da qualche mammifero roditore e da pochi rettili sauri; questi ultimi annoverano l'elemento certamente pi\u00f9 caratterizzante l'intera fauna dell'isoletta, la lucertola endemica \"Podarcis siculus ciclopica\". \nPi\u00f9 elevato \u00e8 il numero di specie di uccelli che si possono incontrare sull'isola Lachea. Data la grande mobilit\u00e0 di questi animali, praticamente vi si pu\u00f2 trovare la maggior parte dell'avifauna che vive nell'antistante litorale. \nPoche specie utilizzano questi luoghi come sito di nidificazione, come la passera sarda e l'elegante ballerina gialla. Pi\u00f9 numerose sono le specie che visitano occasionalmente quest'isoletta e i vicini Faraglioni soltanto per la ricerca di cibo oppure come luogo di sosta; oltre al verzellino, al fanello, alla sterpazzolina, alla tottavilla, all'occhiocotto e al piro piro piccolo, non \u00e8 raro incontrare anche rapaci come il falco di palude, il falco pellegrino e persino trampolieri e limicoli. La Lachea offre anche rifugio durante il periodo di svernamento ad uccelli marini, quali il gabbiano reale mediterraneo, il gabbiano comune e il cormorano.\nAccessi.\nLa riserva Isola Lachea e Faraglioni dei Ciclopi \u00e8 raggiungibile in auto per mezzo della S.S.114 Messina-Catania. Da Catania \u00e8 raggiungibile per mezzo di Autolinea interurbana dell'AST. La sede e il centro visite si trovano in Aci Trezza."}
{"id": "666576", "revid": "712828", "url": "https://it.wikipedia.org/wiki?curid=666576", "title": "Kaede Nagase", "text": ""}
{"id": "666579", "revid": "599013", "url": "https://it.wikipedia.org/wiki?curid=666579", "title": "Pfr", "text": ""}
{"id": "666580", "revid": "94902", "url": "https://it.wikipedia.org/wiki?curid=666580", "title": "Wolfrider", "text": ""}
{"id": "666582", "revid": "1803", "url": "https://it.wikipedia.org/wiki?curid=666582", "title": "Sarchiato (araldica)", "text": ""}
{"id": "666587", "revid": "599013", "url": "https://it.wikipedia.org/wiki?curid=666587", "title": "Cristian Molinaro", "text": "Caratteristiche tecniche.\nRicopre prevalentemente il ruolo di terzino sinistro; all'occorrenza pu\u00f2 agire anche da esterno di centrocampo o da difensore centrale. Corre molto in campo, oltre a essere bravo nei tagli e in fase di recupero palla.\nCarriera.\nClub.\nInizi.\nHa iniziato a giocare all'et\u00e0 di 5 anni nella squadra della Gelbison, a Vallo della Lucania. Cresce calcisticamente nella e, terminata la gavetta nelle squadre giovanili, esordisce con questa nel campionato di Serie B 2002-2003. Le due stagioni agonistiche successive le gioca da titolare nelle file salernitane, realizzando nel 2004-2005 la sua prima marcatura fra i professionisti, in un incontro tra i campani ed il .\nSiena e Juventus.\nNel 2005 viene notato dalla fitta rete di osservatori della ed ingaggiato per la squadra bianconera che, gi\u00e0 coperta nel ruolo, decide di darlo in compartecipazione al , squadra nella quale gi\u00e0 giocano numerosi calciatori in prestito dal club torinese. Esordisce in Serie A il 18 settembre 2005 in Siena- 1-2 e la prima stagione nella massima serie \u00e8 caratterizzata da alti e bassi, infatti, chiuso nel ruolo di terzino sinistro dal pi\u00f9 esperto Falsini, si ritaglia il suo spazio subentrando a partita iniziata o da titolare in caso di mancanza del compagno.\nPer la stagione 2006-2007 la Juventus, investita dalle vicissitudini negative delle sentenze di \"Calciopoli\", decide di confermare la compartecipazione con il Siena che, ceduto Falsini, punta su di lui quale titolare del ruolo di esterno difensivo di sinistra. Forte della fiducia accordatagli dalla societ\u00e0 e da Mister Beretta, colleziona 36 presenze su 38 giornate di campionato e 2 presenze su 2 turni di Coppa Italia.\nIl 20 giugno 2007, poco prima del termine ultimo per definire le compartecipazioni, la Juventus lo riscatta per una cifra pari a 2,5 milioni di euro. Durante la stagione 2007-2008, a 24 anni, si ritaglia un posto da titolare sulla fascia sinistra della difesa bianconera, grazie allo spostamento del compagno Chiellini al centro della difesa. Il 27 agosto 2007, nella gara contro il Parma di Coppa Italia, dopo essere subentrato ad Antonio Nocerino al 59', realizza il suo primo gol con la maglia della Juventus con un colpo di testa realizzando il momentaneo 0-1 (la partita verr\u00e0 poi vinta dai bianconeri per 1-3).\nNella seconda stagione in bianconero esordisce il 13 agosto nella gara di andata del terzo turno preliminare di Champions League, vinta 4-0 contro l'Artmedia Bratislava, gara che rappresenta anche l'esordio nelle Coppe europee. Termina la stagione 2008-2009 a inizio maggio a causa di un ematoma perirenale.\nStoccarda e Parma.\nIl 5 gennaio 2010 viene ufficializzato il trasferimento in prestito oneroso a euro, con diritto di riscatto allo . A seguito di brillanti prestazioni in campionato e Champions League, a fine stagione viene eletto miglior terzino della Bundesliga.\nIl 14 giugno 2010 lo Stoccarda lo riscatta ufficialmente per 3,9 milioni di euro.\nIl 30 gennaio 2014, dopo 125 partite giocate in totale con lo Stoccarda, passa a titolo definitivo al . Il 16 febbraio 2014 sigla il suo primo gol con la maglia del Parma, nonch\u00e9 primo in serie A, contro l'Atalanta per il momentaneo 0-1.\nTorino.\nSvincolatosi, il 16 giugno 2014 firma un contratto annuale con il . Esordisce con la maglia granata contro il nel primo turno preliminare di Europa League. In stagione gioca in tutto 38 partite e segna 1 gol, nella vittoria per 2-0 contro l' nei gironi d'Europa League. Dopo avere rinnovato per un'altra stagione, nel 2015-2016 realizza la sua prima rete in massima serie coi granata nel successo per 1-2 l'. In precedenza (in dicembre) ha esteso il proprio contratto con il Toro sino al 30 giugno 2017.\nIniziata la stagione seguente come titolare nella posizione di terzino sinistro, il 18 settembre 2016, durante la partita in casa con l', riporta la rottura del legamento crociato anteriore del ginocchio sinistro. Rientra in campo il 13 marzo 2017 nel corso della partita contro la , subentrando all'inizio della ripresa al compagno Daniele Baselli. A fine stagione rinnova il suo contratto con i granata per un altro anno.\nConfermato in granata per la stagione 2017-2018, gioca con continuit\u00e0 sino alla frattura della testa del perone occorsa nel mese di febbraio in allenamento. Superato l'infortunio, il 29 aprile 2018 gioca la sua centesima partita con la maglia del Torino in occasione della trasferta sul campo della Lazio.\nFrosinone.\nRimasto nuovamente svincolato, il 12 luglio 2018 si trasferisce ufficialmente al Frosinone firmando un contratto valido per una stagione. Esordisce coi ciociari alla prima giornata di campionato, nella partita persa per 4-0 in trasferta con l'Atalanta in cui, tra l'altro, indossa la fascia da capitano. In questo periodo conosce il freestyler ferentinate Leo il freestyler. Al termine della stagione rimane svincolato.\nVenezia.\nIl 15 gennaio 2020, dopo circa tre mesi di allenamento sostenuti con l'Atletico Terme Fiuggi, squadra militante nel Girone F di Serie D, viene ingaggiato dal fino al termine della stagione.\nNazionale.\nConvocato dal CT Cesare Prandelli, esordisce nella nazionale italiana il 10 agosto 2010, giocando titolare nella partita amichevole Italia- (0-1) disputata a Londra.\n\u00c8 convocato anche per le partite contro e valide per le qualificazioni all'Europeo 2012, giocando contro l'Estonia.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "666588", "revid": "21880", "url": "https://it.wikipedia.org/wiki?curid=666588", "title": "Riserva marina Isole dei Ciclopi", "text": ""}
{"id": "666591", "revid": "1354930", "url": "https://it.wikipedia.org/wiki?curid=666591", "title": "Valle Anzasca", "text": "La Valle Anzasca (\"Val Anzasca\" in piemontese ed in dialetto ossolano, \"Vischpertal\" in walser) \u00e8 una delle valli trasversali della Val d'Ossola, da cui si dirama presso la localit\u00e0 di Piedimulera, e si sviluppa fino alle pendici della parete est del massiccio del Monte Rosa, secondo gruppo alpino per altezza.\nGeografia fisica.\nCaratteristica della valle \u00e8 la divisione culturale: nella bassa valle \u00e8 predominante la tradizione latina, mentre in alta valle sopravvivono ancora le usanze degli antichi Walser che si insediarono in questa terra tra il XIII e il XV secolo.\nIl centro principale \u00e8 Macugnaga, conosciuta sia per l'ampio comprensorio sciistico sia per l'escursionismo estivo, ove \u00e8 pure possibile visitare la \"Casa Museo Walser\" e la \"Chiesa Vecchia\", risalente al 1317. Degne di rilevanza sono inoltre la chiesa monumentale di Calasca, meglio nota come \"Cattedrale tra i Boschi\", tipico esempio di sfruttamento della \"pioda\" ottenuta dal granito locale, e le storiche Milizie della Valle Anzasca.\nImportante fu nel passato l'attivit\u00e0 mineraria, in particolare l'estrazione dell'oro, i cui giacimenti si dice fossero conosciuti gi\u00e0 dai Romani. \u00c8 oggi possibile visitare la \"miniera d'oro della Guia\", nei pressi di Macugnaga, prima miniera d'oro delle Alpi e prima miniera-museo in Italia. Nel 2002 la valle ha ottenuto rilevanza nazionale: infatti a causa dello scioglimento dei ghiacciai si form\u00f2 un laghetto \"effimero\" che minacci\u00f2 l'incolumit\u00e0 di Macugnaga e dell'intera valle e si dovette pertanto procedere allo svuotamento tramite idrovore.\nOrografia.\nLa valle si incunea nelle Alpi Pennine e, in particolare, separa la Catena dell'Andolla (a nord) dai Contrafforti valsesiani del Monte Rosa (a sud), mentre la parte alta della valle si affaccia direttamente sul Massiccio del Monte Rosa. Le montagne principali che contornano la valle sono: \nValichi.\nLa valle non ha collegamenti agevoli con le vallate vicine. I passi pi\u00f9 importanti sono:\nRifugi.\nPer facilitare l'accesso alle vette e l'escursionismo di alta quota la valle \u00e8 dotata di alcuni rifugi e bivacchi:\nDemografia dei Comuni.\nNel dettaglio fanno parte della Valle Anzasca i seguenti 6 comuni (\"Popolazione residente al 30 novembre 2021 - Dato Istat\"): "}
{"id": "666608", "revid": "31886", "url": "https://it.wikipedia.org/wiki?curid=666608", "title": "Webalizer", "text": "Webalizer (contrazione di \"web analizer\") \u00e8 un programma per produrre statistiche di accesso ad un sito web.\n\u00c8 un software libero, distribuito con licenza GPL, creato nel 1997 da Bradford L. Barrett, che \"analizza\" i file di log del server web e genera report dettagliati sui visitatori di un sito web sotto forma di una serie di tabelle e grafici in formato HTML, consultabili con un qualsiasi browser. Le analisi possono essere riferite ad un intero anno, al mese, al giorno e in dettaglio di ogni ora del giorno.\nCaratteristiche.\nWebalizer \u00e8 uno strumento utile per avere informazioni dettagliate sulla visibilit\u00e0 del sito, in termini di chi, come e quanto entra nel sito stesso, con il dettaglio delle pagine pi\u00f9 visitate.\nUna configurazione tipica mostra una pagina di sintesi contenente:\nInoltre vengono visualizzare informazioni rispetto a:\nFunzionamento.\nConta il numero totale di file richiesti al server, per il periodo in questione.\nConta il numero totale di file effettivamente inviati al visitatore. Nel caso i file siano presenti nella cache di sistema allora, si avr\u00e0 un incremento del valore dei \"contatti\", mentre il valore della voce \"file\", rimarr\u00e0 invariata: un'analisi tra la differenza dei \"contatti\" e \"file\" pu\u00f2 aiutare a stabilire la percentuale dei navigatori che ritornano a visitare costantemente il sito.\nConta il numero di indirizzi IP che effettuano una o pi\u00f9 richieste al server.\nConta l'effettivo numero delle visite ricevute dal sito.\nConta il numero del pagine visualizzate dei navigatori, ma non i file immagine o multimediali.\nConta il numero totale di kbytes trasferiti dal server al computer del visitatore."}
{"id": "666609", "revid": "123230980", "url": "https://it.wikipedia.org/wiki?curid=666609", "title": "Nuova Antologia", "text": "\u00abNuova Antologia\u00bb \u00e8 un periodico trimestrale di lettere, scienze e arti fondato nel gennaio 1866 a Firenze, come ideale continuazione dell'\u00abAntologia\u00bb del Vieusseux. \u00c8 edita dalla Fondazione Spadolini Nuova Antologia ed \u00e8 tra le pi\u00f9 longeve e prestigiose riviste italiane in attivit\u00e0.\nStoria.\nIl XIX secolo.\nLa rivista fu fondata a Firenze sul finire del 1865 da Francesco Protonotari (1836-1888), professore di Economia politica a Pisa. Il nome completo della testata era \u00abNuova Antologia di scienze, lettere ed arti\u00bb.\nIl titolo indicava chiaramente l'intenzione del fondatore di rifarsi alla famosa \u00abAntologia\u00bb del Vieusseux (edita a Firenze dal 1821 al 1832). Come la rivista da cui traeva esempio e ispirazione, la \u00abNuova Antologia\u00bb voleva unire il sapere scientifico a quello umanistico. La rivista per\u00f2 non voleva essere un esercizio teorico di erudizione: insieme ai saggi conteneva commenti sull'attualit\u00e0 e sulla politica italiana, interna ed estera.\nIl primo fascicolo rec\u00f2 la data del 31 gennaio 1866. La \u00abNuova Antologia\u00bb era stampata dalla tipografia dei Successori Le Monnier. Nelle prime dodici annate la rivista, che usc\u00ec in fascicoli mensili di circa 200 pagine, ebbe per collaboratori nomi illustri come Manzoni, Petruccelli della Gattina, Tommaseo, Maffei, Mamiani, Boni e altri.\nNel gennaio 1878 la periodicit\u00e0 pass\u00f2 da mensile a quindicinale. In marzo la sede fu trasferita a Roma, in via San Sebastianello, nei pressi di piazza di Spagna. Dopo la trasformazione della periodicit\u00e0 e il trasferimento, nel gennaio 1880 si decise anche di togliere dalla testata le parole \"scienze, lettere ed arti\", trasferite nel sottotitolo \u00abRivista di scienze, lettere ed arti\u00bb. Dopo la morte del fondatore (1888), la direzione venne affidata al fratello, Giuseppe Protonotari. Nel 1900 il sottotitolo divenne \u00abRivista di lettere scienze ed arti\u00bb.\nDal 1900 al 1945.\nLa \u00abNuova Antologia\u00bb, sotto la direzione di Maggiorino Ferraris (1897 - 1926) conobbe uno dei periodi di maggiore produttivit\u00e0 e diffusione, sia per i nomi prestigiosi dei collaboratori, tra i quali Giovanni Cena (redattore capo) e intellettuali quali Labriola, Croce, Carducci, Pascoli, sia per la qualit\u00e0 dei testi prodotti, sia per il tocco di modernit\u00e0 che la nuova direzione seppe imprimere. In questo periodo le pagine della rivista ospitarono i \"Saggi critici\" di De Sanctis, il \"Mastro-don Gesualdo\" di Verga, \"Piccolo Mondo antico\" di Fogazzaro, \"Cenere\" di Grazia Deledda, \"Il fu Mattia Pascal\" di Pirandello, la \"Signorina Felicita\" di Gozzano, i \"Ricordi d'infanzia e di scuola\" di De Amicis e altre importanti opere letterarie dell'epoca, nonch\u00e9 inchieste giornalistiche e politico-culturali, tra le quali si ricordano quelle della giovane scrittrice e pioniera del femminismo italiano Clelia Romano Pellicano.\nDurante la Prima guerra mondiale la rivista interruppe le pubblicazioni, ma quando nel dopoguerra le riprese, non riusc\u00ec a recuperare le caratteristiche che l'avevano distinta nel panorama letterario fra la fine dell'Ottocento e gli inizi del Novecento. La \u00abNuova Antologia\u00bb non cerc\u00f2 di stare al passo con le altre riviste che avevano recuperato scegliendo la via del dibattito e della polemica letteraria, ma ne rimase distante preferendo sempre la linea pi\u00f9 tradizionale e non incline alle battaglie ideologiche.\nCon l'avvento del fascismo, il regime decise d'impossessarsi della rivista. La sede fu trasferita in via del Collegio Romano. \u00abNuova Antologia\u00bb divenne la rivista ufficiale dell'Accademia d'Italia; la direzione fu affidata a Luigi Federzoni (dal 1932 alla caduta del regime nel luglio 1943). La rivista presentava delle rubriche fisse, come le \"Rassegne\" di letteratura, economia, arti e scienze e le \"Ricerche\". Ebbe altri collaboratori famosi, come Eugenio Garin, Alessandro Bonsanti, Carlo Bo, Nicola Abbagnano, Norberto Bobbio, Renzo De Felice, Arturo Carlo Jemolo, Matilde Serao, Grazia Deledda, Giovanni Papini, Luigi Ugolini, Nicol\u00f2 d'Alfonso e Achille Campanile. Tra le anticipazioni si ricordano le pagine delle \"Sorelle Materassi\" di Aldo Palazzeschi e del \"Mulino del Po\" di Riccardo Bacchelli.\nTra la caduta del regime (25 luglio 1943) e la liberazione di Roma (4 giugno 1944) la rivista ebbe uscite irregolari. Durante la Repubblica Sociale Italiana, un'altra Nuova Antologia fu edita tra Firenze e Milano (diretta da Giovanni Gentile nei suoi ultimi mesi di vita), mentre a Roma ripresero le uscite regolari nell'Italia liberata. La rivista venne riscattata (1945) da un gruppo di industriali presieduto da Guido Zerilli Marim\u00f2. La societ\u00e0 editrice venne denominata Nuova Antologia, lo stesso nome della rivista.\nDal 1946 al 2000.\nAlla met\u00e0 del XX secolo la diffusione era limitata a poche migliaia di copie, vendute perlopi\u00f9 su abbonamento, ma era elevato il suo prestigio, dato che raccoglieva il meglio dell'intellettualit\u00e0 italiana. Nel Comitato direttivo della \u00abNuova Antologia\u00bb entrarono Giovanni Spadolini, Aldo Ferrabino, Pasquale Jannaccone, Giuseppe Paratore ed Arturo Carlo Jemolo, Roberto Ago e Mario Toscano.\nAlla fine degli anni Cinquanta la \u00abNuova Antologia\u00bb trov\u00f2 sede in via dell'Umilt\u00e0. Nel decennio successivo la sede fu trasferita in via Marcello Malpighi (nei pressi della Nomentana). Negli anni settanta la rivista attravers\u00f2 un periodo di crisi, giungendo a un passo dalla chiusura. Giovanni Spadolini, direttore \"de facto\" sin dal 1956, lanci\u00f2 una campagna di stampa che incontr\u00f2 un insperato successo (novembre 1977 - febbraio 1978). Dopo aver salvato la rivista, Spadolini ne rilev\u00f2 la propriet\u00e0 (al prezzo simbolico di una lira) e si occup\u00f2 in prima persona del suo rilancio.\nTrasfer\u00ec la sede della rivista a Firenze, dov'era nata, e mut\u00f2 la periodicit\u00e0 da mensile a trimestrale. Il primo fascicolo della nuova edizione, dove il sottotitolo cambia in \u00abRivista trimestrale di lettere, scienze ed arti\u00bb, usc\u00ec nel 1978 (fasc. 2125-2126 del gennaio-giugno 1978), consta di quasi settecento pagine e contiene saggi di Eugenio Montale, Jemolo, Eugenio Garin, Bauer, Leo Valiani, Galasso, Piero Chiara, Alberto Ronchey e altri. Infine, nel luglio 1980 nacque la Fondazione Nuova Antologia, la societ\u00e0 che \u00e8 tuttora proprietaria della rivista. Dopo la morte di Giovanni Spadolini (4 agosto 1994), la fondazione \u00e8 stata rinominata Fondazione Spadolini Nuova Antologia.\nNella sua lunga storia, la \u00abNuova Antologia\u00bb lanci\u00f2 due giovani che divennero firme di prim'ordine del giornalismo italiano: Indro Montanelli (1935) ed Eugenio Scalfari (1946).\nRiconoscimenti.\nLa Fondazione Spadolini Nuova Antologia assegna un premio annuale fondato in onore della madre di Spadolini, Lionella, il cui bando \u00e8 rivolto a tesi di laurea e a tesi di dottorato.\nDirettori.\nDall'aprile 1926 al luglio 1943 la rivista \u00e8 retta da un Comitato di direzione. Presidenti:"}
{"id": "666618", "revid": "599013", "url": "https://it.wikipedia.org/wiki?curid=666618", "title": "Andr\u00e9-Jo\u00ebl Ebou\u00e9", "text": "Carriera.\nClub.\nDopo essere cresciuto nelle giovanili del Tonnerre Yaound\u00e9, ha esordito in prima squadra nel 1995. Gi\u00e0 nel 1997 si trasferisce per giocare in Europa, precisamente nelle file del Siviglia: totalizza 40 presenze in campionato, ma nel 1999 viene ceduto al Varzim, squadra portoghese.\nGioca poi in Qatar (nel Qatar SC) e, nella stagione 2001-2002, con il , squadra di Serie C1.\nNazionale.\n\u00c8 partito titolare tre volte nella nazionale Under 20 ai campionati di categoria nel 1993.\nPer la nazionale camerunese \u00e8 stato convocato per la Confederations Cup 2003, ma non \u00e8 mai sceso in campo. In seguito non ha mai collezionato presenze con la nazionale maggiore."}
{"id": "666625", "revid": "124606679", "url": "https://it.wikipedia.org/wiki?curid=666625", "title": "Bocconotto", "text": "I bocconotti sono dei dolcetti di pasta frolla con strutto farciti con ripieno di cioccolato e mandorle Cit C.M..\nStoria.\nSecondo studi recenti, il termine \"bocconotto\" \u00e8 una derivazione gergale gastronomica di \"bocconetto\" che compare per la prima volta nella \"Lucerna de Corteggiani\" di Giovan Battista Crisci, edito a Napoli nel 1634, un ricettario che comprende moltissime ricette, diffuse principalmente nell\u2019Italia centro-meridionale.\nAntonio Latini, nel suo ricettario \"Lo Scalco alla Moderna\" far\u00e0 un uso pi\u00f9 esplicito del termine \"bocconotto\"; ad esempio nella ricetta \u00ab\"Bocconotti alla Genovese\"\u00bb, ma in realt\u00e0 non si tratta di un dolce:\n\u00abFarai la pasta frolla, con Butiro, Zuccaro, e Rossi d\u2019ova; ne formerai Bocconotti, a proportione, riempiendoli di Midolla, e Cocuzzata piccata, v\u2019aggiungerai, Rossi d\u2019ova fresche, Cannella, un po\u2019 d\u2019Acqua d\u2019odore; ne formerai Bocconotti; gli friggerai in buono Strutto \u00f2 Butiro; cotti, che saranno, te ne potrai servire, per Piatto, \u00f2 per Regalo de\u2019 Piatti, come pi\u00f9 di piacer\u00e0, con Zuccaro sopra, overo Ambivera; che sar\u00e0 un Piatto assai nobile\u00bb (\"Lo Scalco\"\u2026 cit., p. 356).\nNel XVIII secolo, sar\u00e0 \"Il Cuoco Galante\" (Napoli, 1773) di Vincenzo Corrado a fornirci nuove ricette dolci del bocconotto. Ad esempio, troviamo i \u00ab\"Bocconotti alla Caramella\"\u00bb (\"Ivi\", p. 215) e i \u00ab\"Bocconotti alla Regina\"\u00bb (\"Ivi\", p. 199)\n\u00abDelle altre paste delicate - [Bocconotti] Alla Regina. \u2013 Fatte piccole cassettine di pasta frolla, e cotte al forno, s\u2019empiranno di pasta di uova faldicchere, mettendoci in mezzo delle amarene giulebbate, e coverte con pasta di merenghe, si faranno rappigliare al forno, e si serviranno.\u00bb\nRicetta, quest'ultima, che peraltro anticipa di oltre un sessantennio quella delle \u00ab\"Bucchinotte d'amarene\"\u00bb di Ippolito Cavalcanti (\"Cucina Teorico-pratica\", Napoli, 1839):\n\u00abPiglia nu ruotolo de sciore, miezo de zucchero, e miezo de nzogna, dudece rossa d'ova, nu pucurillo de sale, e mbasta buono, stienne chesta pasta co lo laniaturo, ne farraje na pettola doppia quanto a no dudice carrino,e furmarraje li bucchinotte dint'a lle forme, nge miette la mbottunatura d'amarene e po l'auta pasta, accuss\u00ec farraje li bucchinotti, li farraje cocere a lo furno e po li sformarraje accongiannoli dinto a lo piatto\u00bb\nA parte queste notizie storiche, che trattano ricette veicolate nelle varie regioni meridionali italiane nei secoli scorsi, evolvendo poi in molteplici varianti di questo prodotto, in diversi luoghi sono sorti attorno al \"bocconotto\" alcune leggende fantasiose, oramai diventate anch\u2019esse parte del folklore popolare.\nLeggende contemporanee.\nLa leggenda popolare fa risalire la prima elaborazione di questo dolce alla fine del Settecento, nel territorio abruzzese. In quel periodo infatti inizi\u00f2 l'importazione di cioccolato e caff\u00e8. Si narra che in un paese d'Abruzzo (Castel Frentano) una domestica, per omaggiare il suo padrone, goloso di questi due nuovi prodotti, invent\u00f2 un dolce che ricordava la tazzina di caff\u00e8 (naturalmente senza manico e coperchio) realizzando l'esterno con la pasta frolla e riempiendo l'interno con caff\u00e8 e cioccolato liquidi. Alla prima cottura vide che il ripieno rimaneva troppo liquido; allora decise di addensarlo con mandorle (che in Abruzzo venivano importate dalla Puglia) e tuorli d'uova e di ricoprire la \"tazzina\" con un coperchio che a cottura ultimata spolver\u00f2 di zucchero a velo. Quando il Padrone assaggi\u00f2 il dolce ne rimase estasiato e chiese alla sua domestica come si chiamava; la donna, che non gli aveva dato nessun nome, improvvis\u00f2 chiamandolo \"Bocconotto\" visto che si mangiava in un boccone. Le dimensioni del bocconotto infatti sono rimaste piccole fino agli anni '50 del XX secolo, quando iniziarono a aumentare. Fino a quell'epoca si aggiungeva al ripieno anche un chicco di caff\u00e8, a ricordo del caff\u00e8 messo inizialmente e per aromatizzare il ripieno.\nSecondo altri invece il bocconotto sarebbe originario dei contadini dell'entroterra murgiano che, costretti a vivere in spazi stretti ed angusti, adattarono le esigenze culinarie alla propria realt\u00e0. Le ridotte dimensioni dei bocconotti, la possibilit\u00e0 di essere conservati anche per molti giorni in ambiente naturale, nonch\u00e9 il loro alto grado nutrizionale, ne hanno fatto per anni uno dei cavalli di battaglia della tradizione culinaria meridionale.\nSecondo altri ancora il dolcetto avrebbe origini calabresi. A Cosenza infatti gi\u00e0 dal 1300 venivano preparati dei dolci molto simili, le \"Varchiglie\". In origine questo dolce veniva preparato dalle monache per le tavole dei vescovi. La Varchiglia \u00e8 uno scrigno di pastafrolla che racchiude un ripieno di farina di mandorle e zucchero e che viene infine ricoperto di cioccolato. Il dolce \u00e8 ancora preparato in apposite forme di metallo a forma di barca da cui probabilmente, deriva il nome. I bocconotti, quindi, pi\u00f9 semplicemente, venivano preparati nelle case dei cosentini dove le grandi forme di metallo vennero sostituite da piccole formine, sempre di metallo, e sostituendo il costoso ripieno di farina di mandorle con una pi\u00f9 reperibile marmellata d'uva fatta in casa, e la preziosa cioccolata con lo zucchero a velo che li ricopre.\nAncora oggi la tradizione della ricetta si tramanda di famiglia in famiglia, con numerose varianti.\nOrigine del nome.\nIl termine \"bocconotto\" sembra derivare dal termine \"pasticciotto\", secondo un accostamento di termini operata da Giovan Battista Crisci, ad esempio nel titolo: \u00ab\"Pasticciotti in boccone ripieni di cose dolci, e zuccaro\"\u00bb (\"Lucerna\"\u2026 cit., p. 314).\nSuccessivamente, Crisci semplifica l\u2019utilizzo dell\u2019espressione \"pasticciotti in boccone\" attraverso il termine '\"bocconetti\"' come si evince dai seguenti titoli:\n\u00ab\"Pasticciotti in boccone ripieni di gelo di cotogni, e di zuccaro\"\u00bb (\"Ivi\", p. 246)\n\u00ab\"Bocconetti di gelo di cotogna, e conserva di cetro\"\u00bb (\"Ivi\", p. 318).\nDunque, appare evidente l\u2019utilizzo del termine \"bocconetto\" in alternativa a \"pasticciotto\", e da qui, \u00e8 facile intuire come questo termine sia mutato successivamente in \"bocconotto\", cambiando solo una vocale. SI vedano, ad esempio, le ricette sopra citate di Antonio Latini, Vincenzo Corrado e Ippolito Cavalcanti.\nComposizione.\nEsiste una variante dolce ed una variante salata.\nLa variante dolce \u00e8 sempre fatta di pasta frolla con un ripieno che pu\u00f2 essere di miele o pappa reale o di crema pasticcera o di marmellata o di cioccolato secondo le varianti regionali.\nLa versione salata varia sia nella farcitura che nell'involucro: la pasta frolla \u00e8 sostituita dalla pasta sfoglia e si usa un impasto di funghi, rigaglie di pollo, animelle e tartufo, anzich\u00e9 il cioccolato e le mandorle.\nNella versione dell'area brindisina, il ripieno di confettura \u00e8 solitamente di pera o di mela cotogna.\nProdotti agroalimentari tradizionali.\nIl Bocconotto di Castel Frentano \u00e8 un prodotto agroalimentare la cui tipicit\u00e0 \u00e8 riconosciuta dalla regione Abruzzo, caratterizzato dalla presenza nel ripieno di cioccolato, cannella e mandorle tostate.\nEsiste anche una variante pescarese uguale a quella di Castel Frentano con la sola aggiunta del liquore Centerba.\nLa variante pugliese, prevede un ripieno di mandorle e amarene, racchiuso nel medesimo involucro compatto.\nTipico il bocconotto di Bitonto, che si fa risalire alle monache benedettine di Bitonto, dove la ricetta prevede un ripieno di ricotta e canditi e meno zucchero nell'impasto.\nLa Calabria ha segnalato per l'elenco dei PAT il \"Bucconotto\" di Mormanno provincia di Cosenza (\"bucchinotto\" nella forma dialettale) di 4\u00a0cm di diametro che pu\u00f2 essere ripieno tanto di cioccolato che di marmellata e spolverato di zucchero al velo.\nSempre in Calabria il \"Bocconotto\" di Amantea ha una forma ovaleggiante con l'esterno in pasta frolla ricoperta da zucchero a velo con un ripieno di cioccolato, mandorle tostate tritate, zucchero, cannella e chiodi di garofano. Da qualche anno nella medesima localit\u00e0 ne \u00e8 stata anche creata e proposta una versione a base di gelato."}
{"id": "666627", "revid": "585241", "url": "https://it.wikipedia.org/wiki?curid=666627", "title": "Chiesa di San Francesco Borgia", "text": "La chiesa di San Francesco Borgia \u00e8 una chiesa Cattolica di Catania, ubicata in via dei Crociferi, la strada pi\u00f9 scenografica del barocco della citt\u00e0, nel quartiere Terme della Rotonda.\nStoria.\nEpoca spagnola.\nA Catania i Gesuiti giungono nel 1556 per volere del vescovo riformatore Nicola Maria Caracciolo che affida loro il compito dell'insegnamento della dottrina cristiana in 14 chiese. Con un accordo, stipulato il 9 febbraio 1556 fra i Giurati della citt\u00e0, il vescovo e la Compagnia di Ges\u00f9, ai religiosi dell'ordine fu ceduta l'antica chiesa della Santissima Ascensione ed alcuni locali con annesso ospedale rimasto vuoto dopo la fusione con l'ospedale di San Marco. La chiesa era ubicata in prossimit\u00e0 della chiesa di San Nicol\u00f2 l'Arena e monastero dei benedettini.\nIl progetto di ampliamento della chiesa della Santissima Ascensione, la costruzione di un piccolo collegio e di una casa di probazione fu affidato all'architetto gesuita Giovanni Tristano nel 1565. Il collegio fu destinato a sede universitaria e ampliato grazie ai sussidi del re. L'edificio fu completato attorno al 1578, su probabile disegno dell'architetto gesuita Francesco Schena.\nIl terremoto e la ricostruzione.\nIl terremoto del Val di Noto del 1693 distrusse l'aggregato gesuitico che fu ricostruito su progetto dell'architetto fra' Angelo Italia nello stesso sito tra il 1698 ed il 1736. Nel 1713 sotto la direzione dell'architetto Stefano Masuccio, iniziarono i lavori per impostare i pilastri del cappellone della chiesa. Negli anni compresi tra il 1726 - 1740 i lavori conclusero le opere di finitura all'interno della chiesa.\nDescrizione.\nDotata di uno scalone a doppia rampa, ha una facciata molto lineare in stile accademico romano. Si svolge su due ordini di colonne binate in marmo.\nL'interno \u00e8 a tre navate molto ampie e luminose. Gli altari laterali sono in marmo e presentano delle pale di pittori catanesi del XVIII secolo. Nella controfacciata \u00e8 addossata una balconata con gelosia sostenuta da mensole a foglie d'acanto e parapetto decorato con tre stemmi sormontati da corona.\nAltare maggiore.\nL'altare maggiore, pregevole lavorazione in pietre dure, agate e diaspri siciliani con colonne in agata verde. Il manufatto \u00e8 ornato da due statue di angeli e dalla figura dell'\u00e8\"Eterno benedicente\", al centro \u00e8 collocato un dipinto ad olio su tavola raffigurante la \"Madonna di Santa Maria Maggiore\", quadro donato a San Francesco Borgia. Copia eseguita nel 1567, l'originale \u00e8 custodito nella basilica di Santa Maria Maggiore di Roma.\nGli affreschi della cupola, risalenti al 1760 circa sono opera del catanese Olivio Sozzi, realizzati con la collaborazione del genero Vito D'Anna. Nella decorazione domina la figura di Cristo, mentre nei pennacchi della cupola, le quattro figure rappresentano i continenti evangelizzati dalla Compagnia di Ges\u00f9: \"Europa\", \"Asia\", \"Africa\" e \"America\".\nChiesa della Santissima Ascensione.\nLuogo di culto associato all'Ospedale della Santissima Ascensione.\nCollegio gesuitico.\nCollegio dei Gesuiti intagliatore Filippo Palazzotto."}
{"id": "666629", "revid": "287204", "url": "https://it.wikipedia.org/wiki?curid=666629", "title": "Kireihana", "text": ""}
{"id": "666630", "revid": "287204", "url": "https://it.wikipedia.org/wiki?curid=666630", "title": "Maril", "text": ""}
{"id": "666631", "revid": "287204", "url": "https://it.wikipedia.org/wiki?curid=666631", "title": "Marilli", "text": ""}
{"id": "666632", "revid": "287204", "url": "https://it.wikipedia.org/wiki?curid=666632", "title": "Usokkie", "text": ""}
{"id": "666633", "revid": "287204", "url": "https://it.wikipedia.org/wiki?curid=666633", "title": "Nyorotono", "text": ""}
{"id": "666634", "revid": "842", "url": "https://it.wikipedia.org/wiki?curid=666634", "title": "MIPS R4000", "text": ""}
{"id": "666635", "revid": "842", "url": "https://it.wikipedia.org/wiki?curid=666635", "title": "MIPS R4400", "text": ""}
{"id": "666636", "revid": "842", "url": "https://it.wikipedia.org/wiki?curid=666636", "title": "MIPS R3000A", "text": ""}
{"id": "666637", "revid": "767487", "url": "https://it.wikipedia.org/wiki?curid=666637", "title": "Echando gasolina", "text": "Echando gasolina \u00e8 un album di Dario Aspesani pubblicato nel 2003. \u00c8 un album semplice negli arrangiamenti, la maggior parte dei brani \u00e8 di Aspesani ma contiene anche una cover dei Doors e una di Bob Dylan, un tradizionale americano ed un'improvvisazione di armonica a bocca. L'album \u00e8 stato suonato interamente da Dario Aspesani con il digital multitrack."}
{"id": "666638", "revid": "842", "url": "https://it.wikipedia.org/wiki?curid=666638", "title": "MIPS R10000", "text": ""}
{"id": "666641", "revid": "62736", "url": "https://it.wikipedia.org/wiki?curid=666641", "title": "Spettro Visibile", "text": ""}
{"id": "666642", "revid": "242434", "url": "https://it.wikipedia.org/wiki?curid=666642", "title": "Scagliato (araldica)", "text": ""}
{"id": "666644", "revid": "729019", "url": "https://it.wikipedia.org/wiki?curid=666644", "title": "Tutto Dario Aspesani in mp3 dal 1988 al 2003", "text": "Tutto Dario Aspesani in mp3 dal 1988 al 2003 \u00e8 una raccolta del musicista Dario Aspesani. In pratica un intero cofanetto contenente tutte le produzioni musicali dal 1988 al 2003. Oltre ai dischi ufficiali \u00e8 presente un intero album di bootleg con incisioni alternative e molti brani inediti sia recenti che ultra decennali.\nIl cofanetto contiene: \"Mediterranean rock\", \"Acustico\", \"Infinitae Terrae\", \"Ao vivo\", \"Musica campesina\", \"Sudamerica\", \"Echando gasolina\", \"Babylon\", \"Bootleg 15\u00ba anniversario\". Oltre ai 140 brani dei suoi primi 9 album ci sono apposite sottocategorie con tutte le opere letterarie ed una galleria fotografica.\nI bonus del CD sono: \"Bandoneon\" e tutti i testi delle canzoni con accordi per pianoforte e chitarra in formato digitale.\nAlcuni album tipo \"Bootleg 15\u00ba anniversario\" ed \"Echando gasolina\" non sono pi\u00f9 stati stampati e si possono trovare esclusivamente in questa raccolta digitale.\nTracce.\nPer la lista tracce si vedano i rispettivi album."}
{"id": "666645", "revid": "21880", "url": "https://it.wikipedia.org/wiki?curid=666645", "title": "Riserva Naturale Orientata La Timpa", "text": ""}
{"id": "666647", "revid": "242434", "url": "https://it.wikipedia.org/wiki?curid=666647", "title": "Giaco (araldica)", "text": ""}
{"id": "666649", "revid": "842", "url": "https://it.wikipedia.org/wiki?curid=666649", "title": "IBM 7030", "text": ""}
{"id": "666650", "revid": "1494169", "url": "https://it.wikipedia.org/wiki?curid=666650", "title": "Deep Blue", "text": ""}
{"id": "666651", "revid": "842", "url": "https://it.wikipedia.org/wiki?curid=666651", "title": "MareNostrum", "text": ""}
{"id": "666652", "revid": "842", "url": "https://it.wikipedia.org/wiki?curid=666652", "title": "NORC", "text": ""}
{"id": "666653", "revid": "842", "url": "https://it.wikipedia.org/wiki?curid=666653", "title": "Scalable POWERparallel", "text": ""}
{"id": "666654", "revid": "1652635", "url": "https://it.wikipedia.org/wiki?curid=666654", "title": "Pete Rock", "text": "Insieme ai A Tribe Called Quest, ai The Roots e ai Gang Starr, Pete Rock \u00e8 stato il promotore della fusione di elementi jazz nella musica hip hop.\nOggi Pete Rock \u00e8 considerato una leggenda vivente della scena hip hop, per il genio innovativo e per la larga influenza esercitata sui beatmaker di tutto il mondo.\nStoria.\nLa sua prima importante apparizione sulla scena della cultura hip hop fu alla fine degli anni ottanta insieme a Marley Marl come DJ nello show \"In Control\" con Marley Marl della radio di New York WBLS. Sospinto dalla sua crescente popolarit\u00e0, inizi\u00f2 a produrre nei primi anni novanta. Nel 1991 form\u00f2, insieme all'amico e socio CL Smooth (Corey Penn), il duo appunto chiamato Pete Rock &amp; CL Smooth. Lo stesso anno pubblicarono il loro primo EP \"All Souled Out\". Seguirono due LP, nel 1992 \"Mecca and the Soul Brother\" considerato da molti come un classico dell'hip hop, e nel 1994 \"The Main Ingredient\". Entrambi gli album ricevettero grandi accoglienze della critica, consolidando la loro posizione come classici della storia hip hop.\nIl duo si scisse nel 1994, dopo la pubblicazione di \"The Main Ingredient\". Nel 1995 Pete Rock form\u00f2 il gruppo \"INI\", con Grap Luva e Rob-O e pubblic\u00f2 un altro classico, il 12\" \"Fakin' Jax\". Il trio registr\u00f2 anche un album, \"Center Of Attention\", di cui circolarono parecchie copie illegali (\"bootleg\") prima della pubblicazione che avvenne solo nel 2004, tramite la BBE Records. L'uscita di questo album fu accoppiata con un altro album prodotto da Pete Rock a met\u00e0 degli anni Novanta, \"The Original Baby Pa\" di Deda.\nCarriera solista.\nMentre lavorava come DJ insieme a Marley Marl nello show \"Future Flavas\" sulla radio Hot 97, Rock riusc\u00ec a stabilire un rapporto con la Loud Records, consentendogli di pubblicare un album da solista, \"Soul Survivor\" nell'estate del 1998. Dopo che la Loud rescisse il contratto con lui, Rock firm\u00f2, in veste della propria etichetta, la Soul Brother Recordings, un contratto con la Rapster/BBE. Da allora ha continuato a pubblicare album da solista, tra cui \"PeteStrumentals\" nel 2001 e \"Soul Survivor II\" nel 2004. In quello stesso anno produsse l'album \"My Own Worst Enemy\" assieme a Ed O.G.\nRecentemente Pete Rock \u00e8 tornato a godere di maggiore visibilit\u00e0, soprattutto grazie a uno stretto rapporto con il Wu-Tang Clan. La collaborazione inizi\u00f2 con \"Soul Survivor\", che ospitava Inspectah Deck, Method Man, Ghostface Killah e Raekwon in diversi pezzi, e continu\u00f2 nel seguito, in cui apparivano sia GZA che RZA. Ha quindi curato la produzione della nuova uscita di Ghostface Killah \"Fishscale\" e l'atteso album di Raekwon, \"Only Built 4 Cuban Linx...\" ha affidato all'associata etichetta \"Nature Sounds\" il secondo album di Masta Killa, \"Made in Brooklyn\". Nella \"compilation\" per la Nature Sounds chiamata \"Natural Selection\" \u00e8 presente un pezzo prodotto da Pete Rock intitolato \"The PJs\", con Raekwon e Masta Killah.\nConta anche una collaborazione con i Black Eyed Peas.\nVerso la fine dell'inverno del 2008 Pete Rock fa uscire sotto etichetta Nature Sounds \"NY's Finest\", continuo dei precedente \"Soul Survivor\" e \"Soul Survivor II\". In questo album Rock ha cambiato sound, sfornando comunque beat eccellenti, ma molto meno grezzi di quelli in passato. C'\u00e8 sempre l'uso di strumenti classici del jazz, ma il suono \u00e8 pi\u00f9 moderno, quasi come se Rock stesse cominciando ad aprirsi a nuove sonorit\u00e0. Ospiti dell'album sono Papoose, Redman, Rell, The Little Brothers, Grap Luva, Styles P e tanti altri.\nNel giugno 2015 pubblica PeteStrumentals 2, il capitolo secondo dell'album strumentale pubblicato nel 2001.\nInfluenze.\nPete Rock \u00e8 spesso considerato dai veri appassionati di hip hop underground come una leggenda misconosciuta e artisticamente importante, assieme a J Dilla, Madlib e DJ Premier. Fin dalla sua apparizione sulla scena hip hop, \u00e8 molto conosciuto per i suoi \"beats\" rilassati e riflessivi, nelle sue produzioni, che sono diventati ormai un suo marchio di fabbrica. Il suo originale stile jazz e \"groove\" continua a influenzare i produttori hip hop di tutto il mondo. \nUn altro suo segno distintivo \u00e8 usare, all'inizio di un pezzo, un estratto da una sua precedente produzione."}
{"id": "666655", "revid": "1048993", "url": "https://it.wikipedia.org/wiki?curid=666655", "title": "Marco Vicario", "text": "Biografia.\nFiglio di Dante Vicario ed Elvira Moretti, durante gli studi universitari alla facolt\u00e0 di ingegneria frequent\u00f2 anche i corsi di recitazione del Centro sperimentale di cinematografia di Roma, dove si diplom\u00f2 nel 1949. Debutt\u00f2 nel cinema l'anno successivo, cambiando il nome di battesimo da Renato a Marco, per evitare di essere confuso con un omonimo attore di fotoromanzi.\nBiondo e di gradevole aspetto fisico, anche se non molto fotogenico, nei primi anni cinquanta prese parte a numerose pellicole, perlopi\u00f9 di genere avventuroso e melodrammatico, senza mostrare particolari doti nella recitazione, pur se spigliato e misurato. Ben presto abbandon\u00f2 l'attivit\u00e0 di attore per intraprendere quella di produttore: numerosi i film realizzati tra il 1960 e il 1988 dalla Atlantica Film, la casa di produzione da lui fondata. \nNel 1959 decise di passare dietro la macchina da presa scrivendo, producendo, dirigendo e distribuendo molti titoli di successo. \nCome regista, produttore, sceneggiatore e distributore realizz\u00f2 film di una certa notoriet\u00e0, tra cui \"7 uomini d'oro\" (che gli valse il Nastro d'argento al miglior produttore, nel 1966), il suo sequel \"Il grande colpo dei 7 uomini d'oro\", \"Paolo il caldo\", \"Homo Eroticus\", \"Mogliamante\" e \"Il cappotto di Astrakan\".\nVita privata.\nFu sposato con l'attrice Rossana Podest\u00e0, da cui ebbe i figli Stefano Vicario e Francesco Vicario, entrambi registi. Francesco lo rese nonno dell'attrice e cantautrice Margherita Vicario. \nNel 1985 la nuova compagna Patrizia Castaldi gli dette un terzo figlio, Matteo Vicario. L'anno successivo Marco e Patrizia si sposarono."}
{"id": "666656", "revid": "767487", "url": "https://it.wikipedia.org/wiki?curid=666656", "title": "Bootleg 15\u00ba anniversario", "text": "Bootleg 15\u00ba anniversario \u00e8 un album di Dario Aspesani pubblicato nel 2003. Gli inediti e le registrazioni \"prova\" che un musicista effettua e non pubblica si chiamano bootleg. In questa raccolta si possono trovare delle versioni stranissime di brani pubblicati con altri arrangiamenti, dei pezzi live nonch\u00e9 dei brani inediti (magari scritti anche 10 anni prima).\nGli album contenenti bootleg di solito sono album poco appetibili dal punto di vista commerciale. Alcune canzoni spesso sono prive di arrangiamento, altre sono delle semplici prove in studio e cos\u00ec via. I bootleg, di solito, servono a far capire meglio l'artista in tutte le sue forme ad un pubblico che gi\u00e0 conosce bene l'artista in questione. Vedi celebri bootleg come quello di Bob Dylan dal titolo \"The Bootleg Series Volumes 1-3\", edito dalla Columbia Records) e cos\u00ec via."}
{"id": "666657", "revid": "44638", "url": "https://it.wikipedia.org/wiki?curid=666657", "title": "L'Esorciccio", "text": ""}
{"id": "666658", "revid": "1904508", "url": "https://it.wikipedia.org/wiki?curid=666658", "title": "Renzo degli Anguillara", "text": "Biografia.\nFiglio di Giovanni Orsini, signore di Ceri e di Giovanna Orsini di Monterotondo, nacque tra il 1475 ed il 1476, venne educato fin da giovane al mestiere delle armi e milit\u00f2 al servizio dello Stato Pontificio ottenendo premi ed onori dal Papa. Nel 1510, con licenza del Papa Giulio II, si mise al servizio dei veneziani e fu al comando col grado di capitano di una compagnia di cento cavalieri. Nel 1514, mentre Prospero Colonna e Silvio Savelli erano intenti ad assediare Crema, con improvvisi attacchi molest\u00f2 gli accampamenti dei nemici e sull'Adda, a Castiglione Lodigiano fece cinquanta prigionieri. Sconfisse il Savelli, ma fu battuto dal Colonna, con il quale dovette patteggiare la resa.\nVenuto in disaccordo con Bartolomeo d'Alviano, torn\u00f2 al servizio della chiesa e il papa gli confer\u00ec il Vicariato del castello di Bieda (oggi Blera). Nel 1522 parteggi\u00f2 per il re di Francia contro Firenze. Successivamente, nel territorio di Siena sconfisse Gerolamo dei Pepoli e lo fece prigioniero, ma non port\u00f2 a fondo l'impresa dell'assalto alla citt\u00e0 e si volse verso Orbetello, senza risultato.\nNel 1523, morto papa Adriano VI, assal\u00ec Rubiera, poi unitamente al duca di Ferrara, occup\u00f2 Reggio Emilia. Al servizio della Francia tent\u00f2 invano di conquistare Arona. Nel 1524 fu alla guardia di Vigevano. \nFu a Roma nel 1527, nelle giornate del Sacco, per difenderla dai Lanzichenecchi.\nMor\u00ec a fine gennaio del 1536 vicino a Blera, in Lazio, a causa di una rovinosa caduta da cavallo durante una partita di caccia.\nDiscendenza.\nLorenzo spos\u00f2 Lucrezia Orsini (?-1508) dalla quale ebbe:\nSpos\u00f2 in seconde nozze nel 1508 Francesca di Giangiordano Orsini d'Aragona, marchesa di Padula, ed ebbero un figlio, Lelio."}
{"id": "666660", "revid": "123469414", "url": "https://it.wikipedia.org/wiki?curid=666660", "title": "Paolo il caldo", "text": "Paolo il caldo \u00e8 un romanzo di Vitaliano Brancati, ambientato a Catania e a Roma a cavallo della seconda guerra mondiale e basato sulla tematica della passione sessuale e della lussuria, talvolta sfrenata e morbosa.\nDal romanzo \u00e8 stata tratta un'omonima pellicola cinematografica, ispiratrice a sua volta della parodia \"Paolo il freddo\", con protagonisti i cineasti, siciliani anche loro come Brancati, Franco Franchi e Ciccio Ingrassia.\nStoria editoriale.\nIl romanzo \u00e8 pubblicato nel 1955, un anno dopo la morte dell'autore. La sua pubblicazione era stata autorizzata da Brancati in una nota scritta due giorni prima di morire, nella quale avvertiva che il libro era rimasto incompiuto degli ultimi due capitoli.\nNonostante il romanzo ci sia pervenuto non concluso, si avverte subito che esso non sfigura affatto col resto dell'opera brancatiana e soprattutto che l'idea della vita, in esso espressa, \u00e8 profondamente cambiata da quella che animava i romanzi precedenti.\nSe nel \"Don Giovanni in Sicilia\" lo slancio sensuale era pieno di allegria e ne \"Il bell'Antonio\" la vicenda aveva ancora una sostanziale intonazione burlesca, in \"Paolo il caldo\" le cose cambiano e la sensualit\u00e0 di Paolo Castorini ha qualcosa di ossessivo e tragico.\nAnche in questo romanzo la forma \u00e8 limpidissima anche se si nota, al confronto con gli altri due libri, una maggiore propensione all'analisi e al discorso indiretto."}
{"id": "666661", "revid": "762947", "url": "https://it.wikipedia.org/wiki?curid=666661", "title": "Michele Mortellari", "text": "Dopo aver studiato musica a Napoli con Niccol\u00f2 Piccinni, debutt\u00f2 come operista nel 1772 al Teatro della Pergola di Firenze con il dramma \"Didone abbandonata\". In seguito nonostante venisse acclamato maggiormente come compositore d'opere serie, riusc\u00ec, tra il 1775 e il 1785, anche ad ottenere vari ingaggi per la messa in musica di libretti comici, soprattutto per i teatri veneziani (il suo primo lavoro in questo campo fu il dramma giocoso \"L'astuzie amorose\"). Dei suoi drammi seri rappresentati in questo periodo i pi\u00f9 notevoli sono \"Antigona\", \"Armida abbandonata\" (scritta su commissione dell'arciduca di Toscana) e la spettacolare opera \"Troia distrutta\" (messa in scena il 1\u00ba settembre 1778 nel Teatro alla Scala di Milano, edificato l'anno stesso della rappresentazione). Nel 1785 si stabil\u00ec a Londra, dove fu operativo come compositore e insegnante di canto. Ivi diede al King's Theatre il pasticcio \"Didone\" e una replica della sua \"Armida abbandonata\". Durante gli anni '90 intraprese viaggi per l'Italia e per la Russia, dove rimase fino a giugno del 1799.\nLa musica di Mortellari fu definita da Charles Burney poco vigorosa e spiritata, ma allo stesso tempo elegante e piena di grazia; infatti le sue composizioni risultano essere molto melodiche e arricchite da effetti orchestrali. Egli amava usare i fiati liberamente, soprattutto nel cesure vocali e nei ritornelli.\nLavori.\nOpere.\nSono note 22 opere di Mortellari; l'anno e la citt\u00e0 si riferiscono alla prima rappresentazione."}
{"id": "666679", "revid": "1428919", "url": "https://it.wikipedia.org/wiki?curid=666679", "title": "Rauf Rashid Abd al-Rahman", "text": "\u00c8 stato presidente \"ad interim\" del tribunale speciale iracheno per i crimini del regime di Saddam Hussein.\nBiografia.\nOriginario di Halabja, ha conseguito la laurea in legge presso la Facolt\u00e0 di giurisprudenza dell'Universit\u00e0 di Baghdad nel 1963, ed ha lavorato in seguito come avvocato sia a Baghdad che nella citt\u00e0 curda di al-Sulaymaniyya.\nNel 1996 divenne presidente della corte d'appello del Kurdistan, organo con giurisdizione nell'area autonoma curda a nord del paese, che risultava fuori dal controllo della forze di Saddam Hussein. Ha sostituito Rizgar Mohammed Amin come presidente della giuria nel processo contro il regime di Saddam Hussein il 23 gennaio 2006.\nRizgar Mohammed Am\u012bn aveva rassegnato le dimissioni dopo le critiche della stampa irachena perch\u00e9 appariva troppo conciliante verso la difesa."}
{"id": "666682", "revid": "775372", "url": "https://it.wikipedia.org/wiki?curid=666682", "title": "Adesione della Macedonia del Nord all'Unione europea", "text": "L'adesione della Macedonia del Nord all'Unione europea \u00e8 uno dei principali obiettivi del governo macedone.\nStoria.\nLa Repubblica di Macedonia firm\u00f2 l'Accordo di stabilizzazione ed associazione con le comunit\u00e0 europee ed i loro stati membri il 9 aprile 2001 in Lussemburgo. L'Assemblea della Repubblica di Macedonia ratific\u00f2 l'accordo il 12 aprile 2001. Questo accordo, firmato tra la Repubblica di Macedonia e l'Unione Europea \u00e8 stato il primo ad essere ratificato da tutti gli stati membri ed entr\u00f2 in atto il 1\u00ba aprile 2004.\nLa Repubblica al momento fa parte del processo di stabilizzazione ed associazione, un processo che porta all'adesione all'Unione Europea. Come Presidente della Commissione europea Romano Prodi afferm\u00f2 \u00ab\"Sulla scia di questo successo\" (riferendosi al recente allargamento) \"dobbiamo aprire completamente le porte dell'Europa ai Balcani\"\u00bb.\nIl 22 marzo 2004, a Dublino (Irlanda), la Repubblica di Macedonia fece il primo passo avanti e fece domanda per l'ammissione all'Unione Europea. Sei mesi dopo la Repubblica inizi\u00f2 la procedura di risposta del Questionario, un'applicazione della Commissione Europea che controlla vari aspetti dello stato richiedente. Il 31 gennaio 2005, in meno di tre mesi, le istituzioni macedoni avevano gi\u00e0 preparato le risposte, illustrando realisticamente la situazione e anche i piani per l'avanzamento in ognuno dei settori particolari della societ\u00e0.\nDopo aver rivisto le risposte, la Commissione europea prepar\u00f2 un avviso in cui prendeva in considerazione la proposta della nazione macedone di candidarsi come membro dell'Unione Europea.\nIl 6 settembre 2004 il governo della Repubblica di Macedonia adott\u00f2 la Strategia Nazionale per l'Integrazione Europea; \u00e8 stato specialmente importante che questa strategia sia stata supportata sia dalla Sobranie sia dalla Commissione per le Questioni Europee, confermando il consenso politico generale sull'integrazione in Europa.\nIl Consiglio europeo, il 17 dicembre decise di conferire alla Repubblica di Macedonia lo status di candidato a membro dell'UE. I capi di Stato e i governi degli stati membri riconoscevano quindi i progressi che la Repubblica aveva fatto per soddisfare i criteri di Copenaghen.\nNell'ottobre 2009 la Commissione europea ha raccomandato l'apertura dei negoziati d'adesione, che per\u00f2 non sono ancora stati avviati a causa dell'opposizione della Grecia legata alla controversia sul nome.\nDal 19 dicembre 2009 \u00e8 in vigore la liberalizzazione dal regime dei visti per i cittadini macedoni, come per quelli di Serbia e Montenegro.\nNell'aprile 2018, l'alto rappresentante dell'Unione europea e il commissario per l'allargamento annunciano il loro parere positivo all'apertura dei negoziati per l'adesione, visto anche l'intensificarsi dei rapporti con la Grecia per risolvere la disputa sul nome, conclusasi poi a due mesi dopo con la scelta del nome \"Macedonia del Nord\". A giugno dello stesso anno, i leader dei 28 paesi membri hanno approvato un'intesa per l'avvio dei negoziati di adesione dal giugno 2019.\nIl 29 maggio 2019 l'alto rappresentante e il commissario per l'allargamento hanno ribadito il loro parere positivo all'apertura dei negoziati per l'adesione, visti i progressi svolti, soprattutto per quanto riguarda l'accordo con la Grecia che ha risolto la questione del nome.\nDopo diversi rinvii della decisione, dovuti prevalentemente all'opposizione dei governi francese, neerlandese e danese, e l'adozione di una nuova procedura per i negoziati da parte della Commissione, il 24 marzo 2020 il Consiglio dell'Unione europea ha dato il via libera unanime all'apertura dei negoziati di adesione per Albania e Macedonia del Nord, senza per\u00f2 fissare una data per il loro avvio, che sar\u00e0 decisa dal Consiglio europeo, quando metter\u00e0 l'allargamento all'ordine del giorno.\nControversie.\nDisputa sul nome con la Grecia.\nUn fattore di importanza basilare per l'accesso macedone all'UE \u00e8 la questione del nome con la Grecia. Il 29 agosto 2006, il ministro degli esteri greco Dora Bakoyannis afferm\u00f2 che \"...il parlamento ellenico, in qualsiasi coalizione, non ratificher\u00e0 l'accesso del paese confinante all'Unione europea ed alla NATO se la questione del nome non sar\u00e0 prima risolta.\"\nPi\u00f9 recentemente, fonti dell'Unione europea hanno confermato che la speranza della Repubblica di Macedonia per dare inizio alle trattative d'accesso nell'anno successivo non potranno avvenire, poich\u00e9 il nuovo primo ministro Nikola Gruevski ha escluso la minoranza etnica albanese della repubblica ex iugoslava ed ha politicizzato molte istituzioni statali. La Repubblica di Macedonia, cos\u00ec come altri paesi balcanici occidentali pu\u00f2 aspettarsi l'accesso su un termine medio-lungo.\nTra il 2018 e il 2019, grazie all'accordo di Prespa, siglato con il governo greco e successivamente recepito da entrambi gli stati, si \u00e8 risolta la controversia sul nome dello stato, che dal 12 febbraio 2019 \u00e8 divenuto ufficialmente \"Macedonia del Nord\", togliendo l'ultimo ostacolo reale all'apertura dei negoziati d'adesione.\nDisputa storico-linguistica con la Bulgaria.\nIl 24 luglio 2006 il ministro bulgaro degli esteri Ivajlo Kalfin afferm\u00f2 che la Bulgaria, che sarebbe entrata nell'Unione europea il 1\u00ba gennaio dell'anno dopo, non avrebbe supportato incondizionatamente l'accesso della Repubblica di Macedonia, ponendo come motivazione una sorta di \"aggressione contro la nazione e la storia bulgara da parte dell'autorit\u00e0 macedone\". Il presidente bulgaro Georgi P\u0103rvanov appoggi\u00f2 Kalfin, dicendo che il \"supporto bulgaro per la Repubblica di Macedonia dipende dalla tolleranza del paese verso la storia bulgara e la mancanza di atteggiamenti negativi ed aggressioni\".\nCi\u00f2 venne seguito da un'immediata risposta diplomatica negativa da parte della Repubblica di Macedonia, in cui si affermava che la Repubblica non aveva alcun interesse nella storia nazionale bulgara, ma questa non doveva appropriarsi di quegli avvenimenti che facevano anche parte della storia nazionale macedone. Il presidente Branko Crvenkovski afferm\u00f2 che \"tali dichiarazione approssimative e poco diplomatiche che provengono dai funzionari bulgari sono da includersi nell'ambito delle imminenti elezioni in Bulgaria e non dovrebbero essere riconosciute, e danneggiano la comunicazione bilaterale fra i due paesi.\".\nIl 17 novembre 2020, la Bulgaria ha rifiutato di approvare il quadro negoziale dell'Unione europea per la Macedonia del Nord, bloccando di fatto l'inizio ufficiale dei colloqui di adesione con questo paese."}
{"id": "666684", "revid": "767487", "url": "https://it.wikipedia.org/wiki?curid=666684", "title": "Sysquake", "text": "Sysquake \u00e8 un software di calcolo numerico di Calerga. \u00c8 in gran parte compatibile con MATLAB. I grafici interattivi danno i rapporti diretti ed intuitivi di presentazione con utente fra le varie quantit\u00e0 (effetto del parametro su una simulazione per esempio)."}
{"id": "666685", "revid": "287204", "url": "https://it.wikipedia.org/wiki?curid=666685", "title": "Georgi Parvanov", "text": ""}
{"id": "666686", "revid": "232134", "url": "https://it.wikipedia.org/wiki?curid=666686", "title": "I Terzi", "text": ""}
{"id": "666688", "revid": "35813", "url": "https://it.wikipedia.org/wiki?curid=666688", "title": "George August Wallis", "text": ""}
{"id": "666694", "revid": "113162820", "url": "https://it.wikipedia.org/wiki?curid=666694", "title": "Jean Antoine de Ba\u00eff", "text": "Figlio del celebre umanista Lazare de Ba\u00eff, Jean Antoine de Ba\u00eff, amico di Pierre de Ronsard e membro della Pl\u00e9iade, tent\u00f2 di diffondere in Francia il verso della poesia antica e di riformare l'ortografia.\nNacque a Venezia, poich\u00e9 il padre svolse l\u00ec l'incarico di ambasciatore del re di Francia.\nLa sua educazione venne affidata sin dall'infanzia ai maestri pi\u00f9 noti della sua epoca, tra cui Charles Estienne e Jean Dorat, che tra l'altro segu\u00ec al Coll\u00e8ge de Coqueret. Proprio in questa scuola conobbe Ronsard, con cui strinse una duratura amicizia.\nDurante un breve soggiorno a Poitiers, dove ebbe l'occasione di frequentare il locale cenacolo letterario, e di conoscere Fran\u00e7ois de Gennes, ossia la sua musa ispiratrice. Partecip\u00f2, al seguito del cardinale di Lorena al Concilio di Trento (1562), essendo un chierico.\nSi occup\u00f2 di tutti i generi letterari a cominciare dal teatro, con gli adattamenti dell'\"Antigone\" di Sofocle, dell'Eunuchus di Terenzio e del \"Miles gloriosus\" di Plauto; inoltre Ronsard lo aveva incaricato di ripristinare in Francia il teatro sul modello dei classici, ma questo incarico fu poi in realt\u00e0 svolto da Jodelle.\nScrisse molto, ma nessuna delle sue opere \u00e8 di prim'ordine. Scrisse \"Les Amours\" (1552 e 1558) costituito da ben nove libri; \"Les M\u00e9t\u00e9ores\", ispirato dalle \"Georgiche\" di Virgilio (1567); il \"Passe-Temps\" (1573); \"Les Mimes, enseignements et proverbes\" (1581), la sua opera migliore.\nNel 1570 fond\u00f2, assieme al musicista Thibaut de Courville, nella sua casa del sobborgo Saint-Marceau, un'accademia di poesia e musica che non fu duratura, anche perch\u00e9 fu trasformata da Enrico III nella famosa \"Acad\u00e9mie du Palais\" che svolse un ruolo importante nel campo della musica e della letteratura francese, intorno alla fine del Cinquecento.\nSono rimasti 9 libri di poesie, 7 di \"amours\", 5 di \"jeu\", 5 di \"passe-temps\" col titolo di \"\u0152uvres de po\u00e9sies de Ba\u00eff\", Paris, 1572. Pubblic\u00f2 inoltre \"\u00c9trennes de po\u00e9sie fran\u00e7aise\" (1574), in versi misurati, pubblic\u00f2 inoltre nel 1576 e nel 1597 \"Mimes, enseignements et proverbes\".\nLa sua produzione lirica, rivela tendenze petrarcheggianti, oltre ad una grande conoscenza di mitologia classica e un legame con i modelli alessandrini; troneggia una forte vena sensuale.\nBa\u00eff aveva voluto introdurre nella versificazione francese una metrica nuova, analoga a quella degli antichi; anzich\u00e9 stabilire il ritmo sul numero delle sillabe, avrebbe voluto basarlo sulla disposizione delle vocali brevi e lunghe. Invent\u00f2 inoltre un'ortografia fonetica."}
{"id": "666696", "revid": "126257", "url": "https://it.wikipedia.org/wiki?curid=666696", "title": "Porto Re", "text": "Porto Re, anche Porto Regio oppure Porto R\u00e9 (in croato \"Kraljevica\"), \u00e8 una cittadina di 4.568 abitanti della Croazia situata sul mar Adriatico, nel golfo del Quarnero. La citt\u00e0 ha una popolazione di 2.797 abitanti e fa parte della regione litoraneo-montana.\nGeografia fisica.\nPorto Re \u00e8 situata lungo la costa croata tra Fiume e Cirquenizza, nei pressi del ponte che collega la terraferma alla prospiciente isola di Veglia.\nStoria.\nMenzionata fino dal XIII secolo come \"Portus Regius\", la cittadina vanta due castelli medioevali delle nobili famiglie dei Frangipane (o Frangipani) e degli Zrini(\"Zrinski\"). Nel cantiere navale di Porto Re, l'antico Arsenale, lavor\u00f2 da giovane Josip Broz Tito, futuro leader della Jugoslavia, iniziando qui la sua opera sindacale.\nSociet\u00e0.\nEtnie e minoranze straniere.\nA Porto Re esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Porto Re \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Al censimento del 1991 solo lo 0,06% della popolazione si dichiarava italiana.\nGeografia antropica.\nLocalit\u00e0.\nLa citt\u00e0 di Porto Re \u00e8 divisa in 6 insediamenti (\"naselja\") di seguito elencati. Tra parentesi il nome in lingua italiana, a volte desueto."}
{"id": "666698", "revid": "767487", "url": "https://it.wikipedia.org/wiki?curid=666698", "title": "Jules Perrot", "text": "Fu nominato Ma\u00eetre de Ballet del Balletto Imperiale a San Pietroburgo in Russia.\nCre\u00f2 alcuni dei pi\u00f9 famosi balletti del XIX secolo tra i quali \"Pas de Quatre\", \"La Esmeralda\", \"Ondine\" e \"Giselle\" con Jean Coralli.\n\u00c8 lui l'insegnante di danza ritratto da Edgar Degas nei quadri delle lezioni di danza all'Op\u00e9ra di Parigi.\nDa ballerino a Ma\u00eetre de Ballet.\nPerrot fu spinto dal padre, un macchinista teatrale, a studiare danza. Studi\u00f2 con Salvatore Vigan\u00f2 e Auguste Vestris. Quest'ultimo, poich\u00e9 Perrot non aveva un aspetto bellissimo, cos\u00ec gli diceva: \u00abContinua a saltare da un punto all'altro ma non dare mai il tempo al pubblico di osservare la tua faccia.\u00bb Se il suo fisico non era proprio bellissimo dalla cinta in su, era per\u00f2 eccezionale nella proporzione delle gambe. In un periodo in cui la danza maschile iniziava a scomparire, l'unico ballerino che si distingueva era lui e nonostante il fisico piuttosto tozzo, fu considerato il pi\u00f9 grande ballerino del suo tempo.\nPerrot danz\u00f2 spesso con la ballerina romantica Maria Taglioni ma la loro collaborazione era destinata ad avere vita breve. Lei alla fine si rifiut\u00f2 di danzare con lui, temendo che la bravura del ballerino potesse offuscare la sua e per questo Perrot venne cacciato dall'Op\u00e9ra di Parigi nel 1835.\nIl ballerino inizi\u00f2 per viaggiare come \"guest artist\" per i pi\u00f9 famosi centri della danza del tempo quali Londra, Milano, Vienna e Napoli. A Napoli, nel 1834, incontr\u00f2 Carlotta Grisi e ne not\u00f2 il talento. Le fece da maestro, partner e divent\u00f2 il suo amante. Quando la Grisi venne invitata a danzare per l'Op\u00e9ra, ella pretese di avere al suo fianco anche Perrot. Fu in questo periodo che venne creato il balletto di \"Giselle\". Perrot si occup\u00f2 persino di ideare macchine sceniche oltre che diverse importanti coreografie, come ad esempio tutte quelle che coinvolgevano Carlotta Grisi. Ma per problemi di gelosia, Jean Coralli, l'allora coreografo dell'Op\u00e9ra, fece in modo che il nome di Perrot non apparisse nel programma di sala.\nPerrot era ormai lanciato nell'arte della coreografia. Nel 1842 coreograf\u00f2 \"Alma ou La Fille du Feu\" (Londra) per Fanny Cerrito, che fu come uno dei suoi maggiori successi. Per i successivi sei anni coreograf\u00f2 regolarmente al Her Majesty's Theatre a Londra: \"Ondine\" (1843) nel quale danzarono Arthur Saint-L\u00e9on e sua moglie Fanny Cerrito, \"La Esmeralda\" (1844) tratto dal romanzo \"Notre-Dame de Paris\" di Victor Hugo, \"Le Judgement de Paris\" (1846) e il famoso \"Pas de Quatre\" (1845). Per questo balletto, non solo si accoll\u00f2 il difficilissimo compito di convincere le quattro maggiori ballerine del tempo, Maria Taglioni, Carlotta Grisi, Fanny Cerrito e Lucile Grahn, a danzare insieme sul palcoscenico ma cre\u00f2 anche un vero e proprio capolavoro coreografico. Il balletto avrebbe potuto e dovuto essere un \"Pas de Cinque\" ma la quinta ballerina (Fanny Elssler) in quel periodo era in tourn\u00e9e e non pot\u00e9 parteciparvi.\nQuasi tutti i balletti che Perrot cre\u00f2 furono ispirati alla musica di Cesare Pugni.\nNel 1851 Perrot venne assunto come maestro di balletto a San Pietroburgo, Russia, per il Balletto Imperiale. Spos\u00f2 un'allieva della Scuola Imperiale di Balletto, Capitoline Samovskaya, dalla quale ebbe due figli. Incerto se restare in Russia o tornare a Parigi, sembra che la sua decisione sia legata ad uno strano incidente accadutogli in casa: senza alcuna causa apparente, un enorme specchio cadde dal muro e si ruppe in mille piccoli pezzi. Questo fece decidere definitivamente Perrot per il ritorno in patria nel 1858. Pi\u00f9 verosimilmente, Perrot, profondamente democratico nell'animo, non riusc\u00ec ad adattarsi alle molteplici restrizioni dettate dal governo zarista e questo lo fece decidere per il ritorno in Francia.\nMor\u00ec mentre era in vacanza, a Param\u00e9, nell'agosto del 1892 in completa povert\u00e0.\nBibliografia.\nin italiano:"}
{"id": "666700", "revid": "13833", "url": "https://it.wikipedia.org/wiki?curid=666700", "title": "Kraljevica", "text": ""}
{"id": "666704", "revid": "1177953", "url": "https://it.wikipedia.org/wiki?curid=666704", "title": "Mario Malossini", "text": " Dal 2009 \u00e8 presidente della Commissione paritetica per le norme di attuazione dello Statuto di Autonomia.\nBiografia.\nAll'inizio della carriera \u00e8 stato segretario di Flaminio Piccoli, ed \u00e8 stato poi eletto consigliere comunale nella citt\u00e0 natale. \u00c8 stato Segretario organizzativo prima e successivamente di Segretario politico della Democrazia Cristiana locale.\n\u00c8 stato eletto consigliere provinciale per la prima volta nel 1978. Dal 1981 al 1988 \u00e8 stato assessore al turismo ed al commercio della Provincia di Trento (presidente Flavio Mengoni). \u00c8 stato rieletto nel 1983 con 22.970 preferenze e nel 1988 con 35.793, risultato il politico pi\u00f9 votato in Provincia di Trento. Dal 1989 al 1992 \u00e8 stato presidente della giunta della Provincia autonoma di Trento. Ha ricoperto fra i suoi incarichi politico-istituzionali quello di Presidente della Libera Universit\u00e0 degli studi di Trento, membro del Consiglio di Amministrazione dell'istituto di Trentino Cultura, Vicepresidente della Conferenza Stato-Regioni Presidente della Comunit\u00e0 Arge-Alp, membro dell'Esecutivo del Consiglio d'Europa delle Regioni. Nel 1992 ha dato le dimissioni insieme ai suoi assessori.\nNel 1993, nel periodo dell'inchiesta di Mani pulite \u00e8 stato indagato e ha subito una condanna per ricettazione, con riferimento ad una contribuzione per la campagna elettorale. \u00c8 stato coordinatore di Forza Italia in Trentino.\nIn anni pi\u00f9 recenti ha operato quale libero professionista svolgendo attivit\u00e0 di consulente e responsabile delle relazioni esterne e sviluppo di palacongressi Spa di Riva del Garda. \u00c8 stato inoltre chiamato come consulente di:\nUnione Commercio e Turismo e attivit\u00e0 di servizio della Provincia Autonoma di Trento\nTOROC - Comitato per l'organizzazione dei XX Giochi olimpici invernali - Torino 2006.\nHa inoltre svolto consulenze per altri Enti e Amministrazioni pubbliche e numerosi Gruppi imprenditoriali\n\u00c8 stato presidente della Compagnia delle Opere del Trentino-Alto Adige, in cui sono riunite le imprese economiche e le associazioni \"non profit\" dal 2000 al 2003.\nDopo 10 anni di assenza, candidato come capolista, \u00e8 stato rieletto in Consiglio Provinciale nel 2003 nella lista di Forza Italia, risultando, con 13.750 preferenze, il consigliere pi\u00f9 votato di tutti gli schieramenti ed \u00e8 stato il Presidente del Gruppo Consiliare nonch\u00e9 Coordinatore regionale di Forza Italia. \nNel dicembre 2009 \u00e8 stato nominato Presidente della Commissione paritetica per le norme di attuazione dello Statuto di Autonomia della Regione Trentino-Alto Adige.\nAlle elezioni europee del 2019 si candida per Forza Italia nella Circoscrizione Italia nord-orientale."}
{"id": "666706", "revid": "287204", "url": "https://it.wikipedia.org/wiki?curid=666706", "title": "Macerazione carbonica", "text": "La macerazione carbonica \u00e8 una tecnica di vinificazione, utilizzata per la produzione del vino novello.\nIl procedimento.\nLa tecnica consiste nel mettere grappoli di uva interi, intatti, non diraspati, per un tempo variabile da qualche ora a pi\u00f9 giorni, dentro un serbatoio ermetico saturo, chiamato autoclave, di anidride carbonica (o altro gas inerte)\nSi produce in questo modo una fermentazione alcolica intracellulare a carico degli zuccheri, dovuta all'assenza di ossigeno, che costringe le cellule dell'uva a passare al metabolismo anaerobico. Durante la macerazione si ha la trasformazione degli zuccheri in etanolo, (fino ad un massimo del 2%) dovuta al metabolismo anaerobico cellulare dell'uva.\nSi riduce in modo netto la concentrazione dell'acido malico, poich\u00e9 la cellula continua la sua respirazione (ciclo di Krebs) e per produrre energia consuma l'acido malico presente nelle cellule; anche l'acido tartarico diminuisce salificandosi per combinazione con cationi. In compenso si ha un incremento del succinico, fumarico e scichimico. A fine fermentazione si ha un alto grado di glicerina (1.9-2%), a differenza che in una normale fermentazione alcolica (0.8-0.9%).\nSi osserva una diminuzione delle proteine perch\u00e9 degradate dalle proteasi del pool enzimatico della bacca (autolisi), e in conseguenza un incremento degli amminoacidi liberi.\nAltra caratteristica importante \u00e8 la formazione di alcuni aromi secondari in quantit\u00e0 maggiori rispetto a vinificazioni normali, (esempio \u00e8 il cinnamato di etile, nella macerazione carbonica si trova in quantit\u00e0 per effetto della diffusione dell'acido cinnamico dalla buccia alla polpa, dove incontra l'etanolo esterificandosi) e altri esteri similmente prodotti.\nTutte queste caratteristiche dovute al metabolismo anaerobico rendono la macerazione carbonica un processo unico. Alla degustazione \u00e8 facilmente riconoscibile un vino prodotto con macerazione carbonica da uno prodotto dalla stessa uva attraverso una normale fermentazione. \nDurante questo periodo l'alcol estrae dall'interno tutte le sostanze aromatiche della polpa e dell'epidermide. Lo schiacciamento progressivo dell'uva sotto il proprio peso, facilitato dall'indebolimento della buccia, libera gradualmente del liquido nel serbatoio. Al termine di questa fermentazione si completa la pigiatura dell'uva e si lascia che l'eventuale residuo zuccherino venga trasformato in alcol nel modo convenzionale.\nAlternativamente si possono utilizzare azoto, elio e argon cambia per\u00f2 il costo che \u00e8 normalmente pi\u00f9 elevato rispetto al biossido di carbonio."}
{"id": "666708", "revid": "2210568", "url": "https://it.wikipedia.org/wiki?curid=666708", "title": "Everso II degli Anguillara", "text": "Nacque (forse ad Anguillara, il cui castello, da anni in possesso della casata, in seguito ristruttur\u00f2) verso la fine del XIV secolo da Dolce I, del ramo di Stabia, e da Battista Orsini di Nola. L'avo Everso I visse nel Trecento. Spos\u00f2 Francesca Orsini dalla quale ebbe tre figli legittimi. La prole naturale era ragguardevole.\nBiografia.\nCos\u00ec illustra Gaetano Moroni l'arme di Everso \"\u00abmorione sormontato dal cimiero da cui esce un mezzo cinghiale che tiene fra denti un'anguilla\"; e cos\u00ec ne descrive la presenza sul muro dell'Ospedale di s. Giovanni: \"arme che vedesi ripetuta nel muro esterno dell'Ospedale del ss. Salvatore presso s. Giovanni in Laterano, in memoria delle benefiche lascite fattegli con testamento, colle quali fu fabbricato un nuovo braccio; in pentimento dell'iniquit\u00e0 e invasioni da lui commesse, e falsificatore delle monete di Nicol\u00f2 V, Calisto III e Pio II. I figli seguendo le cattive vestigia del padre furono puniti da Paolo II, togliendo loro l'Anguillara con 11 luoghi fortissimi, non molto lontani da Roma, tali resi da Everso II pel genio particolare che avea nel fabbricare torri e fortificazioni onde sostenersi nelle sue prepotenze\u00bb\".\nLo stemma generale della famiglia Anguillara era: \"d'argento a due anguille d'azzurro, poste in croce di Sant'Andrea, al cingolo militare, quale bordura, dentata d'argento e di rosso\".\nDiventato conte di Anguillara fin da bambino, sotto la tutela della madre, nel primo trentennio del XV secolo il gi\u00e0 temibile Everso era signore di ampi domini: di Cerveteri, Carbognano, Caprarola, Ronciglione, Capranica, Vetralla, Santa Severa, San Giovenale, Monticelli, Santa Pupa. Nel 1416 provoc\u00f2 lo sdegno degli abitanti di Sutri perch\u00e9 aveva compiuto scorrerie nei loro territori e aveva fatto dei prigionieri. Nel 1431, essendo commissario del patrocinio di San Pietro in Tuscio, si poneva al servizio di papa Eugenio IV in occasione della guerra contro i Colonna e stipulava un accordo col protonotario apostolico Francesco Condulmer. Combatt\u00e9 per lo Stato della Chiesa e fu amico dei migliori condottieri suoi contemporanei. Nemico acerrimo dei Di Vico, ne smantell\u00f2 il castello di Ronciglione; nel 1432 attacc\u00f2 Vetralla, insieme a Giovanni Mostarda. Per essersi indignato con il pontefice, non prese parte alla guerra contro Braccio da Montone; ma quando fu rifatta la pace, arriv\u00f2 ancora in tempo a respingere il signore di Perugia e nello stesso anno 1433 ne pose in fuga il commissario Angelo Roncone che aveva messo a sacco il villaggio di Bieda.\nUn anno dopo sostenne la Chiesa contro il duca di Milano Filippo Maria Visconti e si rappacific\u00f2 col Fortebraccio. Pose sotto assedio Tolfa ma questa si arrese nel 1435 soltanto a Dolce II, fratello di Everso.\nNei saccheggi fatti per propria iniziativa contro il prefetto di Vico, a Vetralla, Caprarola, Casamola e Carbognano port\u00f2 via un ricco bottino. Il Vico chiese protezione ai viterbesi e a Francesco Sforza, senza alcun esito; mentre Everso aiutato dal Giovanni Vitelleschi, riusc\u00ec a sconfiggere Giacomo Castelli di Vico, ultimo della sua famiglia ad esercitare quella carica, traendo da questa impresa vantaggiosissimi frutti.\nNel 1436 contrast\u00f2 Antonio da Pontedera, nemico del Papa e lo costrinse a ritirarsi in Marittima. Morto costui continu\u00f2 a provocare i Colonnesi, perpetrando razzie nella zona di Castelnuovo e causando seri danni. Il patriarca Vitelleschi, al contrario, ebbe sempre fiducia in Everso, che gli fu fedele e devoto. Fu insignito dell'ambito Ordine dell'Ermellino e si dimostr\u00f2 appassionato di architettura: fece ricostruire la torre a Roma, il palazzo baronale di Anguillara, i castelli di Capranica e di Faleria,\nNel 1438, fatte alcune incursioni nei castelli di Orvieto, si accinse all'impresa contro Corrado III Trinci signore di Foligno; ma senza insistere per paura del duca di Milano. A Castel Sant'Angelo, nel 1440, tent\u00f2 di liberare il Vitelleschi prigioniero, ma fall\u00ec nella sua impresa. Pass\u00f2 al servizio del cardinale legato Ludovico Scarampi Mezzarota, per il quale combatt\u00e9 contro il Piccinino e il re di Napoli Alfonso V d'Aragona. Dopo un anno di neutralit\u00e0 durante la lotta tra lo Sforza e la Chiesa, si decise nel 1442 a battersi per il Papa.\nNel 1448 lo ritroviamo a combattere contro Alfonso d'Aragona, nell'assedio di Piombino, in aiuto di Rinaldo Orsini, per cui venne bandito dal re.\nNel 1452 era al servizio degli aragonesi. Aiut\u00f2 lungamente e tenacemente nelle Marche tutti i ribelli del Papa, ignorando gli anatemi e le scomuniche lanciati da Niccol\u00f2 V.\nL'annessione della contea di Tagliacozzo, voluta dal nuovo papa Callisto III (1455), provoc\u00f2 un conflitto tra Everso e Napoleone Orsini e la conseguente alleanza tra l'Anguillara e i Colonna. Solo papa Pio II, successore di Callisto, riusc\u00ec a pacificare i due condottieri nel 1458.\nAvendogli il Papa contestato il possesso di Vico per darlo al nipote Pier Luigi Borgia, Everso occup\u00f2 Assisi e Nocera Umbra, prese a tradimento Viterbo, e progett\u00f2 di impadronirsi di Roma, durante una visita del pontefice a Siena.\nTiranno e spregiudicato, nel 1461 medit\u00f2 addirittura di far uccidere il Vicario di Cristo. Infine dopo qualche ulteriore tentativo di resistenza, si ritir\u00f2 nei suoi domini e mori, anziano e probabilmente per cause naturali, nella rocca di Cerveteri il 4 settembre 1464.\nFu sepolto, accanto al padre Dolce I, nella Basilica di Santa Maria Maggiore.\nIl papa Paolo II, facendo leva sulla scarsa presenza della famiglia nella Curia romana, indebol\u00ec la potenza degli Anguillara lasciando che i loro feudi venissero attribuiti in gran parte agli Orsini loro principali rivali e allontan\u00f2 i figli di Everso: Francesco, sposo di Lucrezia Farnese, mor\u00ec nelle carceri di Castel Sant'Angelo nel 1471; il primogenito Deifobo (consorte di Maria Orsini e della veneziana Caterina Colonna) riusc\u00ec a farsi accogliere nella repubblica di Venezia dove visse fino al 1490. La discendenza legittima di Everso II non esisteva pi\u00f9. A Roma sopravvisse, invece, il ramo di Ceri, estinto nel Settecento."}
{"id": "666710", "revid": "124399487", "url": "https://it.wikipedia.org/wiki?curid=666710", "title": "Commissione Malfatti", "text": "La Commissione Malfatti \u00e8 stata una Commissione europea in carica dal 1\u00ba luglio 1970 al 21 marzo 1972.\nPresidente.\nNel marzo 1972 si dimise per partecipare alle Elezioni politiche italiane."}
{"id": "666728", "revid": "1543377", "url": "https://it.wikipedia.org/wiki?curid=666728", "title": "Adam Ferguson", "text": "Viene talvolta considerato come il \"padre della sociologia moderna\".\nBiografia.\nFerguson nacque a Logierait, un villaggio scozzese nel Perthshire. Fu educato alla Perth Grammar School e successivamente studi\u00f2 all\u2019Universit\u00e0 di St. Andrews, laureandosi nel 1742. In seguito si diresse ad Edimburgo per completare gli studi di teologia in vista dell\u2019ordinazione clericale. L\u00ec conobbe alcuni dei principali esponenti dell\u2019illuminismo scozzese, tra cui William Robertson, Alexander Carlyle e Hugh Blair.\nNel 1745 a seguito dello scoppio della ribellione giacobita (facente parte di una serie di rivolte avvenute nelle isole britanniche fra il 1688 e il 1746 nel tentativo di ristabilire gli Stuart sul trono di Scozia e d'Inghilterra) e nonostante non avesse completato i sei anni di studi teologici richiesti, gli fu accordata la licenza per servire come Tenente Cappellano al 43\u00ba reggimento (noto come \u201cThe Black Watch\u201d) grazie alla sua conoscenza del gaelico scozzese. Nel 1746 divenne Cappellano principale e rimase col reggimento fino al 1754. Quando poi non riusc\u00ec a ottenere la carica clericale desiderata, decise di dedicarsi alla carriera di scrittore e studioso, curandosi dei propri interessi letterari. \nPer un breve periodo abit\u00f2 a Leipzig, in Germania ottenendo nel gennaio del 1757 il suo primo incarico accademico. Sostitu\u00ec David Hume come bibliotecario alla Facolt\u00e0 di Legge di Edimburgo ma tuttavia poco dopo vi rinunci\u00f2 per diventare precettore della famiglia di Lord Bute. Qui Ferguson accompagn\u00f2 il giovane Bute in viaggio per l\u2019Europa e in tale circostanza ebbe modo di conoscere numerosi filosofi francesi. \nNel 1759 venne nominato professore universitario di Filosofia naturale all\u2019Universit\u00e0 di Edimburgo e nel 1764 venne trasferito alla cattedra di Metafisica e Filosofia morale.\nNel 1767 pubblic\u00f2 la sua opera pi\u00f9 famosa \"An Essay on the History of Civil Society\". In questo saggio Ferguson si soffermava sull\u2019analisi della societ\u00e0 considerandola come la sorgente della morale e delle azioni umane, e, quindi, della condizione umana stessa. Una critica importante giunse da Hume; egli consider\u00f2 l\u2019opera superficiale e consigli\u00f2 all\u2019autore di non pubblicarla. Nonostante ci\u00f2, l\u2019opera ebbe successo e fu apprezzata da diversi lettori, fino ad arrivare alla pubblicazione di diverse edizioni e traduzioni in diverse lingue.\nL\u2019opera permette di notare come Ferguson abbia anticipato le moderne scienze sociali. Egli infatti, attraverso le ricerche di Montesquieu e Rousseau e l\u2019osservazione della societ\u00e0 industriale, deline\u00f2 lo sviluppo storico della societ\u00e0 umana, dallo stato selvaggio alla societ\u00e0 commerciale avanzata. Di particolare importanza \u00e8 la sua analisi della \u201csociet\u00e0 civile\u201d moderna, terminologia che \u00e8 stata oggetto di riflessioni di alcuni pensatori della cultura tedesca dell\u2019ottocento, tra cui Hegel e Marx. La societ\u00e0 civile si basa sulla divisione del lavoro e sulla disuguaglianza economica ed \u00e8 caratterizzata da uno sfrenato egoismo degli individui, i quali agiscono in continua competizione spinti solamente dal desiderio di profitto. Per evitare il dispotismo (ovvero un governo esercitato da una sola persona o da un ristretto gruppo di persone in modo assolutistico e arbitrario), Ferguson ritiene indispensabile un recupero della dimensione politica che gli individui sembrano avere abbandonato, una lotta incessante per la libert\u00e0, una partecipazione diretta all\u2019organizzazione militare.\nNel 1769, pubblic\u00f2 \"Institutes of Moral Philosophy\", rivolto ai suoi studenti dell\u2019Universit\u00e0 di Edimburgo.\nNel 1776 scrisse un opuscolo anonimo sulla Rivoluzione Americana. Dal testo emergevano sia una critica alle opinioni di Richard Price sulla natura della libert\u00e0 civile sia il suo essere favorevole ai provvedimenti presi dal governo britannico. Nel 1778 divenne infatti segretario della \u201cCarlisle Peace Commission\u201d, commissione che aveva lo scopo di negoziare un accordo con le colonie americane insorte. Obiettivo per\u00f2 che non \u00e8 mai stato raggiunto.\nNel 1783 pubblic\u00f2 un\u2019opera che fu accolta con molto favore e che fu stampata in numerose edizioni. Tale scritto prese il nome di \"The History of the Progress Termination of the Roman Republic\"; in questo si evidenzia una profonda convinzione dell\u2019autore sul fatto che la storia romana, nel periodo del suo massimo splendore, fosse un esempio pratico di attuazione dei principi etici e politici oggetto dei suoi studi filosofici. \nA seguito delle sue dimissioni dalla cattedra di Edimburgo, Ferguson ebbe modo di dedicarsi alla revisione delle sue lezioni, che pubblic\u00f2 nel 1792 con il titolo \"Principles of moral and political science\". L\u2019opera \u00e8 di carattere sociologico ed antropologico e segue un approccio di tipo empirico fondato sui dati dell'esperienza e della pratica e soprattutto sulla ricerca di prove concrete a sostegno delle affermazioni. \nL\u2019oggetto di analisi \u00e8 la natura umana: cos\u00ec come Hobbes e Hume, Ferguson individua come strumento principale per il raggiungimento della perfezione e per il continuo progresso il principio dell\u2019interesse e dell\u2019utilit\u00e0 personale; il filosofo sostiene che gli individui non agiscano solo secondo il loro spirito egoistico, e quindi alla ricerca del raggiungimento dell\u2019interesse personale, ma che invece siano attenti e interessati anche ai rapporti sociali. Si garantisce in questo modo il benessere sociale, e tali sentimenti risultano essere alla base della natura morale dell\u2019uomo. Attraverso l\u2019osservazione dei comportamenti dell\u2019individuo appare evidente che egli, perseguendo i propri obiettivi egoistici, non giunge mai alla felicit\u00e0 o, nel caso in cui accada, questa dura per un brevissimo lasso di tempo; il vero obiettivo dell\u2019individuo dovrebbe consistere infatti nel benessere della societ\u00e0, poich\u00e9 \u00e8 quello che porta alla felicit\u00e0 del singolo individuo e dell\u2019umanit\u00e0 nel suo complesso.\nAll\u2019et\u00e0 di 70 anni, con il progetto di pubblicare una nuova opera storica, visit\u00f2 l\u2019Italia e le principali citt\u00e0 europee, dove fu ricevuto con i massimi onori e dove collabor\u00f2 con i massimi studiosi dell\u2019epoca, fra i quali Voltaire.\nNel 1805 scrisse la sua ultima opera, \"Essays on the Intellectual Powers: Moral Sentiment, Happiness and National Felicity\".\nTornato in Scozia dal 1795, risedette dapprima al Neidpath Castle, vicino Peebles, e successivamente a St. Andrews, dove mor\u00ec all\u2019et\u00e0 di novantatr\u00e9 anni, il 22 febbraio 1816. \u00c8 sepolto nel cimitero della Cattedrale di St Andrews.\nFu membro dell'Accademia delle Scienze di Berlino, della Royal Society di Edimburgo e del The Poker Club."}
{"id": "666731", "revid": "599013", "url": "https://it.wikipedia.org/wiki?curid=666731", "title": "Ighli Vannucchi", "text": "Biografia.\nAppassionato di pesca, ritiratosi dall'attivit\u00e0 agonistica ha creato un sito al riguardo, diventando in seguito il conduttore della trasmissione televisiva \"Buona Pesca\", trasmessa dal canale telematico di Sky.\nDal matrimonio con Maddalena sono nati tre figli; Niccol\u00f2, Ginevra e Duccio.\nCaratteristiche tecniche.\nTrequartista - in grado di saltare l'uomo creando superiorit\u00e0 numerica - dotato di un'ottima tecnica individuale, abile nel mandare a rete i propri compagni di squadra. Predilige svariare su tutto il fronte offensivo per poi cercare l'appoggio per i compagni. Tra le sue caratteristiche spiccano un'ottima visione di gioco, l'intelligenza tattica, la precisione nei passaggi e sui calci di punizione. Il suo contributo risulta prezioso anche in fase di non possesso. All'occorrenza \u00e8 stato utilizzato nel ruolo di esterno (su entrambe le fasce).\nCarriera.\nClub.\nGli esordi.\nLa sua carriera calcistica inizia a 8 anni nelle giovanili della squadra pratese dell'A.C. Maliseti, dove milita fino a 14 anni, quando si trasferisce nel Margine Coperta. Dopo due stagioni, nel 1993, si trasferisce nella , dove esordisce all'et\u00e0 di diciannove anni nella stagione calcistica 1995-1996. Alla societ\u00e0 rossonera si impone nella stagione successiva timbrando 35 presenze e realizzando 2 marcature; la squadra si salva dalla retrocessione in Serie C1.\nI tre anni alla Salernitana.\nDurante il calciomercato dell'estate 1998 Aniello Aliberti, allora presidente della , si aggiudica le prestazioni sportive di Vannucchi e di Marco Rossi, acquisendoli entrambi a titolo definitivo. Vannucchi pu\u00f2 cos\u00ec fare esperienza in Serie A. La Salernitana (sotto la guida di Delio Rossi prima e di Francesco Oddo poi), dopo un girone di ritorno in crescendo, non riesce a rimanere in massima serie e la squadra retrocede in Serie B. Vannucchi, che fa il suo esordio ufficiale in Serie A il 12 settembre 1998 in Roma-Salernitana 3-1, in 31 partite di campionato realizza tre gol contro (risultato finale 2-2 in casa, primo gol in massima serie, il 6 dicembre 1998), Lazio (sconfitta per 6-1 a Roma) e (vittoria 2-1 in casa).\nNella stagione 1999-2000 Vannucchi partecipa al torneo di Serie B: l'annata \u00e8 positiva per lui e realizza 8 marcature. Inizia la stagione 2000-2001 con la Salernitana per poi trasferirsi al di Novellino nella finestra di mercato di gennaio.\nLa parentesi a Venezia.\nIl Venezia dell'allora presidente Maurizio Zamparini raggiunge al termine della stagione 2000-2001 la promozione in A. Nella stagione 2001-2002 Vannucchi totalizza solo 19 presenze con il team veneziano, molte delle quali da subentrato. Il campionato si chiude con la retrocessione dei lagunari. La stagione successiva il Venezia decise di non svalutare l'investimento fatto un anno e mezzo prima e manda il trequartista all'Empoli, ma soltanto in prestito.\nEmpoli.\nL'11 luglio 2002 passa in prestito - con diritto di riscatto sulla compropriet\u00e0 fissato a tre milioni di euro - all'Empoli. A fine stagione nell'estate del 2003 viene prelevato dal Palermo. Poco utilizzato dal tecnico Silvio Baldini, il 30 dicembre 2003 torna in prestito fino al termine della stagione all'Empoli dopo aver collezionato 12 presenze e 2 reti tra Serie B e coppa Italia con il Palermo.\nIl 31 agosto 2004 torna nuovamente a Empoli in compartecipazione. Il 5 giugno 2005 la squadra ottiene la promozione in Serie A - con annessa vittoria del campionato - con una giornata in anticipo. Il 27 giugno il cartellino del giocatore viene riscattato dai toscani.\nNel 2006 - complice anche lo scarso utilizzo di Fabrizio Ficini - viene nominato capitano della rosa. Il 28 giugno 2007 rinnova il proprio contratto fino al 2010. Il 4 ottobre 2007 esordisce - da titolare - nelle competizioni europee, in occasione di Zurigo-Empoli (3-0), incontro valido per il primo turno di Coppa UEFA. Viene sostituito nell'intervallo da Sebastian Giovinco.\nIl 30 giugno 2010 scade il contratto che lo legava all'Empoli, rimanendo svincolato. Lascia la societ\u00e0 azzurra dopo otto stagioni, 281 presenze e 36 reti.\nIl passaggio allo Spezia e l'approdo all'Entella.\nDopo una breve esperienza amatoriale al Guamo, il 16 ottobre 2010 viene tesserato dallo Spezia, in Lega Pro Prima Divisione. All'esordio con le \"aquile\" segna - su calcio di rigore - il gol che consente allo Spezia di vincere 1-0 contro il Verona. Il 23 gennaio 2011 riporta la lesione del crociato anteriore del ginocchio sinistro, terminando in anticipo la stagione. Il 27 giugno 2011 rinnova il proprio contratto per un'altra stagione.\nIl 6 maggio 2012 grazie alla vittoria per 0-3 sul , vince - all'ultima giornata di campionato - il proprio girone, ottenendo la promozione in Serie B. A questa vittoria seguiranno quella della Coppa Italia Lega Pro e della Supercoppa di Lega di Prima Divisione.\nIl 17 luglio viene tesserato dalla Virtus Entella, in Lega Pro Prima Divisione. Esordisce con i biancocelesti il 5 agosto contro la . Sua \u00e8 una delle due reti con cui i liguri si impongono sugli avversari, accedendo al secondo turno di Coppa Italia.\nA fine stagione non trova l'accordo con la societ\u00e0 per il rinnovo del contratto, rimanendo svincolato.\nGli ultimi anni.\nIl 30 agosto 2013 si lega per mezzo di un contratto biennale al Viareggio, in Lega Pro Prima Divisione. Il 22 dicembre una sua rete consente al Viareggio di imporsi sul (0-1), ottenendo una vittoria all'Arena Garibaldi che ai bianconeri mancava da 19 anni.\nIl 31 marzo 2014 rescinde a 5 giornate dalla fine del campionato il proprio contratto avendo collezionato 27 presenze e 5 gol.\nIl 30 agosto viene tesserato dal Real Forte dei Marmi Querceta, in Eccellenza. Il 30 marzo 2015 rescinde il contratto dopo 30 presenze e 5 gol. A fine stagione si ritira dal calcio giocato.\nNel gennaio 2019, all'et\u00e0 di 41 anni e mezzo, decide di tornare a giocare, accordandosi con l'Unione Quiesa Massaciuccoli, squadra lucchese di Seconda Categoria.\nA luglio, invece, si accasa all\u2019ASD Spianate Calcio, squadra di Terza Categoria. Il 28 settembre dello stesso anno esordisce segnando un gol nella partita di coppa provinciale finita 3-3 tra Segromigno e Spianate.\nStatistiche.\nPresenze e reti nei club.\n\"Statistiche aggiornate al 22 marzo 2015.\""}
{"id": "666736", "revid": "116998151", "url": "https://it.wikipedia.org/wiki?curid=666736", "title": "Adam Sedgwick", "text": "Dopo gli studi effettuati al Trinity College si laure\u00f2 in matematica a Cambridge nel 1808. Successivamente, nel 1817, venne consacrato pastore e divenne canonico della cattedrale di Norwich.\nFu professore di geologia a Cambridge a partire dal 1818 e in breve acquis\u00ec una grande dimestichezza con la materia, della quale pu\u00f2 essere considerato uno dei fondatori; divenne membro della \"Geological Society\" (1818), che aveva contribuito a fondare, e della \"Royal Society\" (1819). Sedgwick ha svolto un ruolo di primo piano anche nella fondazione della Cambridge Philosophical Society, nel 1819.\nSi dedic\u00f2 particolarmente allo studio dei terreni primari dell'Inghilterra, della Germania e la struttura delle Alpi Orientali e, dopo un'attenta analisi degli strati fossili del Galles del nord, defin\u00ec il Cambriano (1835) e pubblic\u00f2 un compendio sulle rocce del Paleozoico.\nNell'estate del 1831 venne accompagnato da Charles Darwin in un'escursione nel Galles del nord."}
{"id": "666737", "revid": "834", "url": "https://it.wikipedia.org/wiki?curid=666737", "title": "Fosso Reale (Campi Bisenzio)", "text": "Il Fosso Reale \u00e8 un breve corso d'acqua di circa 6\u00a0km di lunghezza, che attraversa i comuni di Sesto Fiorentino (4\u00a0km) e Campi Bisenzio (2\u00a0km).\nIl fosso \u00e8 di costruzione artificiale e fu realizzato intorno al 1570 per razionalizzare lo scorrimento delle acque nella pianura dell'Osmannoro, solcata da molti piccoli corsi d'acqua soggetti a frequenti straripamenti; il nuovo fosso aveva quindi lo scopo di raccoglierne le acque e di portarle nel Bisenzio.\nIl Fosso Reale si forma nella zona del casello di Sesto Fiorentino dalla A11, dove raccoglie le acque di numerosi fossi della piana tra cui il \"Rimaggio\"; attraversa poi la piana dell'Osmannoro e fa per un lungo tratto da confine comunale tra Sesto Fiorentino e Campi Bisenzio. Giunge poi in prossimit\u00e0 di San Donnino e prosegue verso San Mauro a Signa, nelle cui vicinanze si getta nel Bisenzio.\nIl Fosso Reale \u00e8 affiancato da due scolmatori di appoggio, collegati tra di loro da un canale che bypassa il fosso nella zona di San Donnino. Da questo canale sotterraneo, totalmente sconosciuto fino ad allora alla popolazione della zona, passarono le acque dell'Arno che sommergevano San Donnino il 5 novembre 1966, fino ad allora bloccate dall'argine, allagando una larga parte del comune di Campi Bisenzio (San Cresci e San Giusto) fino ad allora risparmiata dalle acque."}
{"id": "666738", "revid": "125667027", "url": "https://it.wikipedia.org/wiki?curid=666738", "title": "Unmasked (Kiss)", "text": "Unmasked \u00e8 l'ottavo album registrato in studio dal gruppo hard rock statunitense Kiss, pubblicato il 20 maggio del 1980 per l'etichetta discografica Casablanca Records.\nIl disco.\nSi tratta dell'ultimo album registrato dai Kiss con la formazione originale prima della riunione del 1996. Tuttavia Peter Criss non suona la batteria in nessuna traccia pur essendo accreditato e comparendo nella copertina. Il posto del batterista fu preso da Anton Fig (che aveva gi\u00e0 suonato quasi tutte le parti di batteria nell'album precedente) che non viene accreditato nelle note di copertina.\nCon \"Unmasked\" i Kiss continuano ad utilizzare le stesse sonorit\u00e0 vicine alla musica pop e disco che avevano caratterizzato l'album precedente senza riscuotere lo stesso successo di \"Dynasty\" e causando l'ulteriore perdita del pubblico rock nonch\u00e9 alcune spaccature tra i fans dei Kiss.\nLa band gir\u00f2 per l'album un video promozionale del brano \"Shandi\", nel quale apparve per l'ultima volta prima della riunione del 1996 Peter Criss alla batteria. Il posto di Peter Criss fu preso nel giugno del 1980 da Eric Carr, la cui prima apparizione fu durante un'esibizione (in playback) alla televisione tedesca di due brani dell'album (\"Talk To Me\" e \"She's So European\")."}
{"id": "666745", "revid": "125766488", "url": "https://it.wikipedia.org/wiki?curid=666745", "title": "Music from &quot;The Elder&quot;", "text": "Music from \"The Elder\" \u00e8 il nono album registrato in studio del gruppo hard rock statunitense dei Kiss, pubblicato per la prima volta il 10 novembre del 1981 per l'etichetta discografica Casablanca Records.\nIl disco.\nL'album \u00e8 stato registrato dai Kiss durante un periodo di transizione della loro carriera: avevano difatti da poco subito l'abbandono da parte del batterista Peter Criss (sostituito da Eric Carr), e avevano assistito a un ridimensionamento drastico delle vendite discografiche dopo la pubblicazione dell'album \"Unmasked\", che seguiva uno stile musicale pi\u00f9 vicino alla musica pop. Nonostante il gruppo avesse assicurato ai fan un ritorno alla musica hard rock con la quale riscosse il successo, fu assunto come produttore discografico Bob Ezrin (che aveva gi\u00e0 lavorato per l'album \"Destroyer\" nel 1976) nonch\u00e9 alcuni membri dell'orchestra sinfonica statunitense per l'album che avrebbero registrato. I Kiss erano infatti convinti che un cambio di genere drastico avrebbe potuto far tornare il gruppo al successo. Tuttavia a questa decisione non fu concorde Ace Frehley, che registr\u00f2 le sue parti strumentali e vocali lontano dal gruppo.\nL'album fu registrato nel 1981 tra marzo e settembre, e fu pubblicato il 10 novembre. Nelle previsioni l'album avrebbe dovuto essere la colonna sonora di un film che per\u00f2 non fu mai girato. Gi\u00e0 al momento della pubblicazione l'album si rivel\u00f2 un flop commerciale per il fatto che risult\u00f2, stilisticamente parlando, molto lontano dal genere musicale classico dei Kiss. Questo insuccesso peggior\u00f2 la situazione commerciale gi\u00e0 precaria del gruppo, che prese per la prima volta nella sua storia la decisione di non organizzare nessun tour preferendo l'apparizione in filmati promozionali. Tuttavia il disco ebbe un discreto successo in Italia, infatti il brano \"I\" fu diffuso (tramite un collegamento internazionale dallo Studio 54) al Festival di Sanremo nel gennaio dell'anno successivo.\nTrama.\nMusic from the Elder \u00e8 un concept album che narra dell'assunzione e dell'addestramento di un giovane eroe da parte del Consiglio degli Anziani che fanno parte dell'Ordine della Rosa, un gruppo impegnato nella lotta contro i demoni. Il protagonista \u00e8 guidato da una persona chiamata Morpheus. L'album descrive le sensazioni che il giovane eroe prova durante lo svolgimento della vicenda. L'unica sequenza parlata dell'album \u00e8 alla fine dell'ultima traccia, in cui Morpheus proclama al Consiglio degli Anziani che l'eroe ha ultimato l'addestramento.\nCover.\nLe canzoni di questo album sono probabilmente quelle, nell'intera discografia dei Kiss, meno reinterpretate in assoluto. Le uniche al momento conosciute sono: "}
{"id": "666747", "revid": "1543377", "url": "https://it.wikipedia.org/wiki?curid=666747", "title": "Lanfranco Colombo", "text": "Biografia.\nFiglio di un imprenditore, nacque a Milano nel 1924, imprenditore metallurgico di successo, apr\u00ec nel 1967 la sua galleria; visse poi a Genova in seguito al matrimonio con la fotografa Giuliana Traverso. Muore il 7 Aprile 2015 a Genova\nIl Fotografo.\nScatta la sua prima fotografia in bianco e nero a 12 anni, nel 1936, seguita poi da molti e molti altri scatti. Nel 1966 durante l'incontro di Gens d'Images ha l'idea di aprire una galleria, affiancandola ad un mensile culturale \"Popular Photography Italiana\", poi diventata \"Fotografia Italiana - il Diaframma\".\nFu fotografo (oltre che editore e direttore) della rivista \"Scinautico\".\nLa Galleria \"Il Diaframma\".\nNel 1966 Lanfranco Colombo fonda la galleria \"Il Diaframma\" a Milano in zona Brera, su suggerimento di Cartier Bresson, che lo sfid\u00f2 a copiare il modello di Porquerolles. La galleria, la prima in Europa dedicata alle sole mostre di fotografia, ospit\u00f2 all'inaugurazione nel 1967, la mostra del fotografo italiano Paolo Monti. Negli anni successivi fu frequentata da nomi importanti della cultura italiana quali Confalonieri, Gillo, Dino Buzzati, Sciascia, Montale, e dai pi\u00f9 importanti fotografi del mondo, molti dei quali esposero con personali e collettive.\nIl lavoro della galleria viene affiancato dalla rivista fotografica \"Popular Photography Italiana\", che in seguito diventer\u00e0 \"Il Diaframma - fotografia italiana\", ed infine \"il Diaframma\"; nuova come impostazione rispetto alle riviste dell'epoca, diventa un punto di riferimento per gli amanti della fotografia e dell'immagine in generale.\nNel 1996, ovvero dopo trent'anni di attivit\u00e0, la galleria chiuder\u00e0.\nA riconoscimento del suo interesse, della sua conoscenza e del suo lavoro per la divulgazione della fotografia, Lanfranco Colombo ha ricevuto dalla Federazione italiana associazioni fotografiche le onorificenze di Benemerito (BFI), Maestro (MFI) ed \u00e8 l'unico ad oggi ad essere Socio Onorario Fiaf.\nAltre attivit\u00e0.\nAvvicinatosi allo sci nautico negli anni cinquanta, ne \u00e8 stato un ottimo atleta. \n\u00c8 conosciuto anche per essere stato il fondatore della Federazione Italiana Sci Nautico. Per le sue conoscenze e capacit\u00e0 organizzative \u00e8 stato nominato Segretario dell'Unione Mondiale Sci Nautico (l'International Water Ski Federation).\nFondo Colombo.\nDonato alla Regione Lombardia, e custodito presso il Museo di fotografia contemporanea di Cinisello Balsamo, il corposo \"Fondo Colombo\" oltre a libri e documenti conta 37.000 stampe fotografiche che abbraccia l'attivit\u00e0 del Diaframma dagli \u00abanni venti alla met\u00e0 degli anni novanta del Novecento\u00bb. Le sole foto dimostrano la frenetica attivit\u00e0, nel corso degli anni, della pi\u00f9 famosa galleria fotografica italiana, che ospit\u00f2 i pi\u00f9 importanti fotografi del panorama internazionale come David Bailey, \u00c9douard Boubat, Elliott Erwitt, Leonard Freed, Joan Fontcuberta, Mary Ellen Mark, Hildegard Ochse, Aleksandr Rodcenko e Otto Steinert; e nazionale come Aldo Ballo, Letizia Battaglia, Amedeo Vergani, Manfredi Bellati, Luciano D'Alessandro, Gianni Berengo Gardin, Carla Cerati, Cesare Colombo, Mario De Biasi, Mario Dondero, Franco Fontana, Luigi Ghirri, Mario Giacomelli, Mimmo Jodice, Giorgio Lotti, Elio Luxardo, Pepi Merisio, Nino Migliori, Paolo Monti, Maria Mulas, Fulvio Roiter, Ferdinando Scianna, Tazio Secchiaroli e Oliviero Toscani."}
{"id": "666751", "revid": "63756", "url": "https://it.wikipedia.org/wiki?curid=666751", "title": "Sistema politico della Repubblica Italiana", "text": "Il sistema o ordinamento politico della Repubblica Italiana \u00e8 un sistema politico improntato a una democrazia rappresentativa nella forma di Repubblica parlamentare. Lo Stato \u00e8 organizzato in base a un significativo decentramento regionale. L'Italia \u00e8 una repubblica democratica dal 2 giugno 1946, quando la monarchia fu abolita attraverso referendum e l'Assemblea costituente venne eletta per redigere la Costituzione, promulgata il 27 dicembre 1947 e in vigore dal 1\u00ba gennaio 1948.\nOrganizzazione generale.\nIl sistema politico italiano \u00e8 organizzato secondo il principio di separazione dei poteri: il potere legislativo \u00e8 attribuito al Parlamento, al governo spetta il potere esecutivo, mentre la magistratura, indipendente dall'esecutivo e dal potere legislativo, esercita invece il potere giudiziario; il presidente della repubblica \u00e8 la massima carica dello Stato e ne rappresenta l'unit\u00e0.\nLa legge fondamentale della Repubblica \u00e8 la Costituzione, ossia il codice che indica i principi fondamentali, i diritti e i doveri dei cittadini e ne fissa l'ordinamento. Il potere legislativo statale spetta al Parlamento ai sensi dell'art. 70 della Costituzione, suddiviso in due camere: il Senato della Repubblica e la Camera dei deputati. Tutte le leggi, in ultima istanza, devono essere promulgate dal presidente della Repubblica, che pu\u00f2 con messaggio motivato alle Camere chiedere una nuova deliberazione (il cosiddetto veto sospensivo). Se per\u00f2 le Camere approvano nuovamente la legge, questa deve essere promulgata. Il Consiglio dei ministri si regge su una maggioranza parlamentare, tipicamente costituita a partire da una consultazione elettorale tra tutti gli aventi diritto di voto.\nLa separazione dei poteri.\nSolo in casi di necessit\u00e0 ed urgenza il Governo pu\u00f2 emanare un atto avente forza di legge e chiamato decreto-legge, che deve essere convertito in legge dal Parlamento entro 60 giorni, pena la sua decadenza (anche retroattiva). Inoltre il Parlamento pu\u00f2 delegare il Governo tramite una legge chiamata legge delega affinch\u00e9 legiferi su una certa materia, dando attuazione ai principi e criteri direttivi stabiliti nella stessa legge delega, e stabilendo nel contempo i limiti e i tempi entro i quali il Governo pu\u00f2 muoversi nel legiferare. L'atto normativo emanato in questo modo dal Governo prende il nome di decreto legislativo.\nCi sono poi casi nei quali il potere legislativo spetta al popolo sovrano, attraverso l'istituto del referendum abrogativo e, in materia costituzionale, attraverso l'istituto del referendum confermativo delle leggi costituzionali. In generale dunque il potere di iniziativa legislativa viene attribuito a ciascun parlamentare, al popolo, attraverso l'istituto della proposta di legge di iniziativa popolare effettuata tramite la raccolta di almeno 50 000 firme, al Consiglio nazionale dell'economia e del lavoro, ai Consigli regionali e al Governo (il presidente della Repubblica autorizza la presentazione alle Camere dei disegni di legge di iniziativa del Governo).\nInfine, \u00e8 presente un rilevante controllo giurisdizionale sia sugli atti amministrativi sia sulla legislazione effettuato a due livelli: non \u00e8 molto differente dal \"judicial review\", revisione giudiziaria, del sistema statunitense (e quindi \u00e8 ben pi\u00f9 esteso di quello anglosassone classico, ossia del Regno Unito, in quanto i tribunali a livello diffuso possono considerare una legge non costituzionale, ma limitandola al caso a loro sottoposto), ma nel caso italiano il sistema accentrato sul controllo, su richiesta del singolo giudice del tribunale, \u00e8 affidato alla Corte costituzionale in forma pressoch\u00e9 esclusiva. La Corte, di conseguenza, pu\u00f2 dichiarare costituzionalmente illegittime le leggi o parti di esse, rendendole inapplicabili, e impedendo al Parlamento di legiferare nuovamente sulla medesima situazione.\nPer quanto concerne gli atti amministrativi il controllo \u00e8 effettuato da una serie di tribunali amministrativi suddivisi su base regionale, i TAR, con appello al Consiglio di Stato in sede giurisdizionale, avente competenza territoriale nazionale. Con l'approvazione del Codice del processo amministrativo nel 2010 il controllo sugli atti amministrativi governativi e degli altri enti pubblici \u00e8 diventato particolarmente penetrante, con possibilit\u00e0 di richiedere le pi\u00f9 opportune misure cautelari, sia in primo sia secondo grado, nonch\u00e9 il risarcimento del danno che l'atto amministrativo emanato dal pubblico potere ha causato.\nPotere legislativo.\nIl potere legislativo spetta al Parlamento della Repubblica Italiana suddiviso in due camere: il Senato della Repubblica e la Camera dei deputati, i quali separatamente, con le stesse mansioni assegnate dalla Costituzione, promuovono, attraverso l'iniziativa dei loro membri parlamentari, l'iniziativa legislativa che deve essere approvata a maggioranza da ciascuna delle due Camere, altrimenti rigettata.\nPotere esecutivo.\nIl Governo.\nIl potere esecutivo \u00e8 affidato al governo all'interno del quale, secondo l'art. 92, c. 1 Cost., si distinguono tre diversi organi: il presidente del Consiglio dei ministri (primo ministro), i ministri e il Consiglio dei ministri (talvolta detto impropriamente gabinetto, secondo una dicitura storica non usata dalle norme italiane), quest'ultimo costituito dall'unione dei precedenti due organi. La formazione del Governo \u00e8 disciplinata in modo succinto dagli art. 92, c. 2, 93 e 94 Cost. e da prassi costituzionali consolidatesi nel tempo.Il governo dipende dalla fiducia di entrambi i rami del parlamento e ha in suo potere la possibilit\u00e0 di emettere decreti-legge solo in caso di emergenza (i quali devono essere confermati dal voto del parlamento entro 60 giorni) e non dovrebbe fare decreti-legge abusivamente (art. 77).In base alla legge finanziaria 2008, poi modificata con la legge 13 novembre 2009 n. 172, il numero di ministri del Governo \u00e8 fissato a tredici, mentre l'intero esecutivo (compresi ministri senza portafoglio, viceministri e sottosegretari) non pu\u00f2 contare pi\u00f9 di sessanta unit\u00e0.\nPresidente del Consiglio dei ministri.\nIl Presidente del Consiglio dei ministri (indicato impropriamente anche come primo ministro, o popolarmente quale \"premier\") \u00e8 il capo del governo. \u00c8 nominato dal Presidente della repubblica ed \u00e8 la quarta carica dello Stato per importanza, pur essendo il vero \"dominus\" del sistema politico (come in tutti i sistemi parlamentari repubblicani la prima carica \u00e8 sempre il Presidente della Repubblica, anche se i suoi poteri sono limitati).\nTeoricamente il presidente della repubblica \u00e8 libero nella sua scelta, ma siccome il designato dovr\u00e0 formare un governo con cui sar\u00e0 sottoposto al voto di fiducia delle due camere, di fatto egli \u00e8 scelto tendenzialmente nell'ambito dei partiti che hanno la maggioranza in parlamento; la prassi costituzionale vede il presidente della repubblica procedere a consultazioni con i gruppi parlamentari per poter procedere alla scelta di una persona che abbia la possibilit\u00e0 concreta di ottenere la fiducia. Dopo la nomina il presidente del consiglio propone al Presidente della Repubblica le nomine dei singoli ministri insieme con i quali andr\u00e0 a formare il Consiglio dei ministri se, come detto, ricever\u00e0 il voto di fiducia da entrambi i rami del parlamento.\nIl Presidente del Consiglio dei ministri coordina l'attivit\u00e0 dei ministri ed \u00e8 responsabile delle attivit\u00e0 del governo. Il Presidente del Consiglio, a differenza di quanto avviene in altri ordinamenti, non \u00e8 a tutti gli effetti un superiore gerarchico dei ministri; certo, naturalmente in qualit\u00e0 di Presidente dell'esecutivo, egli esplica funzioni alle quali tutti i ministri sono, direttamente o indirettamente, sottoposti. Altres\u00ec \u00e8 vero che il Presidente del Consiglio dei ministri non pu\u00f2 dare ordini specifici ai ministri riguardo all'attivit\u00e0 dei loro dicasteri, ma solo direttive a carattere generale, cos\u00ec come \u00e8 vero che non pu\u00f2 licenziarli. Egli si qualifica cos\u00ec come un \"primus inter pares\", cio\u00e8 un primo di pari grado con in suoi ministri. Pi\u00f9 in generale, il presidente del consiglio svolge una triplice funzione: impulso, direzione, coordinamento dell'attivit\u00e0 del governo.\nMinisteri.\nMinisteri con compiti di ordine e di indirizzo:\nMinisteri con compiti economico-finanziari:\nMinisteri con compiti di servizio sociale e culturale:\nministeri con compiti relativi ad infrastrutture e servizi:\nPotere giudiziario.\nLa magistratura.\nIl potere giudiziario \u00e8 esercitato dalla Magistratura che costituisce un ordine autonomo e indipendente da ogni altro potere. I magistrati ordinari sono titolari della funzione giurisdizionale (vedi voce giurisdizione), che amministrano in nome del popolo.\nIl Consiglio Superiore della Magistratura ha compiti di autogoverno della Magistratura, sottraendola del tutto dal controllo del Ministro della giustizia.\nIl sistema giudiziario italiano trae le proprie origini dal diritto romano, e il Codice Napoleonico ha ispirato i codici italiani. Il sistema penale italiano \u00e8 basato su un sistema accusatorio (giudice terzo, dialettica processuale e parit\u00e0 delle armi tra le parti, processo \"pubblico\" e orale), ma la prima fase, ossia quella delle indagini preliminari, \u00e8 caratterizzata dalla segretezza, elemento tipico del sistema inquisitorio. Questo porta alcuni studiosi a definire il nostro un sistema \"misto\". \nSono garantiti sia nella giurisdizione civile, che penale, che amministrativa (seppur con alcune peculiarit\u00e0) tre gradi di giudizio: in primo grado si porta la causa davanti al giudice per la prima volta; in secondo grado si presenta appello avverso la decisione assunta dal giudice di primo grado, e il giudice d'appello pu\u00f2 entrare nel merito della decisione (ed \u00e8 quindi possibile un ribaltamento anche totale della prima sentenza es. condanna/assoluzione); in terzo grado, nel ricorso per cassazione, si impugna la decisione del giudice dell'appello. In quest'ultimo grado di giudizio per\u00f2 il giudice non entra nell'accertamento in fatto compiuto nella decisione impugnata, ma pu\u00f2 semplicemente controllare che il processo si sia svolto nel rispetto della legge.\nDopo i tre gradi di giudizio la sentenza impugnata diventa definitiva.\nPresidente della Repubblica.\nIl presidente della Repubblica \u00e8 il capo dello Stato (la pi\u00f9 alta carica statale), oltre a rappresentare l'unit\u00e0 nazionale. \u00c8 una sorta di punto d'incontro tra i tre rami del potere: \u00e8 eletto dal Parlamento, nomina l'esecutivo ed \u00e8 il presidente dell'ordinamento giudiziario. Il presidente \u00e8 inoltre il comandante in capo delle forze armate, ma tale attribuzione \u00e8 ritenuta dalla dottrina giuridica molto dubbia, considerando che il Capo dello Stato italiano non detiene indirizzo politico, data comunque la forma parlamentare dell'ordinamento italiano. Tale funzione si esplica nella presidenza del Consiglio Supremo di Difesa, ma si comprende bene che questo non basta a fare del comando supremo delle forze armate italiane un comando di natura effettiva, tecnico-operativa.\nIl comando delle forze armate \u00e8 formalmente attribuito al Capo dello Stato, ma detenuto in effetti dal Ministero della difesa e quindi dal Governo. In generale, i poteri del Presidente sono piuttosto esigui. Poich\u00e9 infatti l'Italia \u00e8 una Repubblica Parlamentare, l'indirizzo politico \u00e8 determinato dal Parlamento e dal Governo; quest'ultimo, essendo vertice del potere esecutivo, detiene anche la funzione amministrativa, per cui l'indirizzo politico-amministrativo dello Stato fa del Governo Italiano (ma lo stesso dicasi degli altri governi) l'organo pi\u00f9 \"forte\" in quanto \u00e8, per cos\u00ec dire, il motore della politica nazionale ed estera. Dunque, il Presidente del Consiglio dei Ministri, Capo del Governo, \u00e8 l'organo monocratico con pi\u00f9 potere politico.\nIl presidente della Repubblica \u00e8 eletto da un collegio elettorale composto da entrambi i rami del Parlamento e da 58 rappresentanti regionali; il suo mandato \u00e8 di 7 anni. La sua elezione richiede una larga maggioranza che si riduce progressivamente dai 2/3 nei primi tre scrutini al 50% + uno degli aventi diritto dai successivi. Gli unici due presidenti ad essere stati eletti alla prima votazione sono stati nel 1985 Francesco Cossiga e nel 1999 Carlo Azeglio Ciampi.\nNonostante non sia affermato esplicitamente dalla Costituzione, il presidente in carica \u00e8 rieleggibile: Giorgio Napolitano \u00e8 stato il primo presidente nella storia italiana ad essere nuovamente eletto per un secondo mandato, nel 2013.\nDi norma, il presidente cerca di restare in una posizione neutrale rispetto al dibattito politico nazionale, e riveste il ruolo istituzionale di garante per tutto ci\u00f2 che concerne il processo politico. Il presidente pu\u00f2 inoltre rigettare leggi apertamente anti-costituzionali rifiutandosi di firmarle, poich\u00e9 egli agisce quale \"guardiano\" della Costituzione italiana. Tuttavia questo potere \u00e8 esercitabile esclusivamente una sola volta sulla stessa legge.\nL'attuale presidente della Repubblica Italiana \u00e8 Sergio Mattarella, eletto il 31 gennaio 2015 e rieletto per un secondo mandato, iniziato il 3 febbraio 2022.\nCorte costituzionale.\nLa Corte costituzionale svolge la fondamentale funzione di garante della Costituzione. Organo previsto fin dal testo originale della Carta, \u00e8 entrato in funzione solo nel 1956, dopo che il Parlamento ha finalmente dato attuazione alla scarna disciplina costituzionale.\n\u00c8 l'organo giurisdizionale della Repubblica che ha precipuamente il compito di verificare che la volont\u00e0 espressa dal legislatore ordinario non vada contro la Costituzione: infatti, attraverso il giudizio sulla costituzionalit\u00e0 delle leggi, essa pu\u00f2 \"annullare\" immediatamente le leggi e gli altri atti equiparati, qualora siano dichiarati incostituzionali.\nContro le sentenze della Corte costituzionale non \u00e8 ammesso appello.\nLa Corte costituzionale \u00e8 composta da 15 giudici, un terzo dei quali \u00e8 nominato dal Presidente della repubblica, un terzo eletto dal Parlamento in seduta comune ed un terzo eletto dalle supreme magistrature ordinarie ed amministrative. Il Presidente della Corte costituzionale viene eletto a maggioranza tra i membri della Corte stessa e rimane in carica per tre anni.\nPer poteri, anche attraverso la creazione pretoria effettuata dalla giurisprudenza della Corte stessa e il numero delle decisioni, come pure per gli effetti che queste hanno avuto nella societ\u00e0 italiana, la si pu\u00f2 paragonare alla Corte Suprema degli Stati Uniti.\nL'Italia ha ratificato il trattato sull'istituzione della Corte penale internazionale, sulla Corte europea dei diritti dell'uomo e, nel 2014, ha accettato l'obbligatoriet\u00e0 della giurisdizione della Corte internazionale di giustizia.\nPartiti politici.\nIl sistema politico italiano, a partire dalla nascita della Repubblica (1946) e dall'entrata in vigore dell'assetto costituzionale (1948), ha visto la maggioranza composta dalla presenza della Democrazia Cristiana, con la partecipazione di partiti minori, il Partito Repubblicano Italiano, il Partito Socialista Democratico Italiano, il Partito Liberale Italiano, e l'opposizione composta principalmente dal Partito Comunista Italiano e dal Partito Socialista Italiano, principali rappresentanti della sinistra.\nA partire dal 1963 si sono avvicendati i cosiddetti \"governi di centrosinistra\" con la partecipazione del Partito Socialista Italiano. La destra post-fascista si riconosceva nel Movimento Sociale Italiano.\nL'assetto politico italiano \u00e8 cambiato notevolmente nel corso degli anni novanta, in corrispondenza della crisi istituzionale che \u00e8 stata definita di passaggio da una cosiddetta \"seconda Repubblica\".\nI principali partiti si sono sciolti dando vita a nuove formazioni. Dalla DC nacquero il Partito Popolare Italiano, i Cristiano Sociali e il Centro Cristiano Democratico; il PCI, attraverso la \"svolta della Bolognina\", si trasform\u00f2 in Partito Democratico della Sinistra, e, da chi rifiut\u00f2 la svolta, origin\u00f2 Rifondazione Comunista. IL MSI, attraverso la \"svolta di Fiuggi\", si trasform\u00f2 in Alleanza Nazionale, e, da chi rifiut\u00f2 la svolta, origin\u00f2 Movimento Sociale Fiamma Tricolore; dal PSI nacquero i Socialisti Italiani, il Partito Socialista Riformista e Federazione Laburista. Il PLI si framment\u00f2 in molte frange: le pi\u00f9 conservatrici confluirono in Alleanza Nazionale e Forza Italia, le moderate aderirono all'Unione Liberaldemocratica e al Patto per l'Italia, le pi\u00f9 a sinistra confluirono in Alleanza Democratica e nella Lista Pannella (erede del Partito Radicale). Il PSDI si suddivise anch'esso in pi\u00f9 filoni: il pi\u00f9 moderato comprendeva Rinnovamento Italiano e I Democratici, il pi\u00f9 progressista conflu\u00ec nei Socialisti Democratici Italiani, ed il pi\u00f9 conservatore migr\u00f2 in Forza Italia. Un'altra corrente diede invece vita al \"Movimento della Rinascita Socialdemocratica\".\nNuovi importanti raggruppamenti politici furono Forza Italia, partito fondato nel 1994 dal gi\u00e0 affermato imprenditore Silvio Berlusconi, che ha guadagnato un largo supporto fra gli elettori moderati, e la Lega Nord, dalla fusione di movimenti diffusi nelle regioni settentrionali, e trova grande consenso tra i giovani del Settentrione, ma in piccola parte anche nel Meridione (eccezion fatta per le idee indipendentiste di secessione padana o del singolo caso dell'Indipendenza Veneta).\nUna tendenza verso due grandi coalizioni (una di centro-sinistra e l'altra di centro-destra) \u00e8 emersa a partire dalle elezioni politiche del 1994, che videro nel nord Italia il successo dell'alleanza (Polo delle Libert\u00e0) tra Forza Italia, CCD, Lega Nord ed altri partiti minori, bissato al sud dalla vittoria della coalizione (Polo del Buon Governo) tra Forza Italia, Alleanza Nazionale (che al nord aveva presentato liste autonome) e CCD.\nPer le elezioni nazionali del 1996, i partiti di centro-sinistra formarono la coalizione dell'Ulivo, sotto la guida di Romano Prodi. Il centro-destra si present\u00f2 diviso tra Polo per le Libert\u00e0 (formato da Forza Italia, Alleanza Nazionale, CCD e CDU) e Lega Nord. Nel 1998, Rifondazione Comunista abbandon\u00f2 l'appoggio esterno che aveva garantito al Governo Prodi I, determinandone la caduta. Alle elezioni regionali del 2000, Lega Nord e Polo si unirono nella Casa delle Libert\u00e0.\nPer le elezioni politiche italiane del 2001, entrambe le coalizioni usarono le liste civetta per insidiare la parte proporzionale di compensazione del sistema elettorale. Il quinquennio 2001-2006 fu governato dagli esecutivi Berlusconi II e III. Nel 2005 Rifondazione entr\u00f2 a far parte della coalizione di centro-sinistra, che prese il nome di L'Unione, vincendo le successive elezioni del 2006 e portando alla nascita del Governo Prodi II, che cadde dopo appena due anni per la sottrazione della fiducia dell'UDEUR e di altri senatori.\nA partire dal 2008 il sistema politico italiano \u00e8 variato notevolmente: con le elezioni politiche si \u00e8 praticato l'abbandono del bipolarismo per lasciare spazio alla nascita di due partiti maggiori, il Partito Democratico (evoluzione dell'esperienza dell'Ulivo, con la fusione di Democratici di Sinistra e La Margherita) e il Popolo della Libert\u00e0 (nel quale sono confluiti Forza Italia e Alleanza Nazionale). Contrario al bipartitismo, al centro si colloca l'Unione dei Democratici Cristiani e di Centro (UDC). Dal PdL si \u00e8 staccato nel 2010 il gruppo denominato Futuro e Libert\u00e0 per l'Italia.\nDi conseguenza, il vecchio sistema bipolare si \u00e8 trasformato in un quadro di pochi grandi partiti tra loro indipendenti. Infatti, nella XVI Legislatura solo cinque partiti politici nazionali sono rappresentati in Parlamento (PD, PDL, UDC, Italia dei Valori, Lega Nord)\nCon le elezioni politiche italiane del 2013 lo schema politico \u00e8 tornato ad allargarsi, dando luogo a quattro principali poli presenti in Parlamento:\nNei governi Letta e Renzi si \u00e8 assistito al formarsi di una Grande coalizione di appoggio all'esecutivo, composta da Partito Democratico, i partiti di Con Monti per l'Italia, il Centro Democratico, partiti minori come il PSI e il gruppo del Nuovo Centrodestra.\nSituazione nazionale.\nTutti i cittadini italiani che hanno compiuto 18 anni hanno diritto di voto. Il diritto di voto per il Senato si ottiene al compimento dei 25 anni."}
{"id": "666752", "revid": "118194310", "url": "https://it.wikipedia.org/wiki?curid=666752", "title": "Adolf Bastian", "text": "Biografia.\nNacque a Brema, in un'agiata famiglia di mercanti. Studi\u00f2 legge alla Universit\u00e0 di Heidelberg, e biologia a Berlino\nCome medico di bordo di una nave, tra il 1851 e il 1859 comp\u00ec un lungo viaggio di studio ed ebbe modo di visitare la Nuova Zelanda, l'India, il Per\u00f9, il Messico, la California, l'Indonesia e la Cina: ebbe cos\u00ec modo di osservare la presenza di tratti psichici e culturali tra i diversi popoli.\nLa summa di questi studi esposta nel saggio \"Der Mensch in der Geschichte\" (1860), vasta sintesi comprensiva di psicologia naturalistica e induttiva.\nNel 1861 riprese a viaggiare, recandosi nel Sud-est asiatico, dove soggiorn\u00f2 per circa quattro anni. Pubblic\u00f2 il frutto delle sue osservazioni nel libro \"\"The people of east Asia\".\nTornato in patria, si occup\u00f2 di varie istituzioni etnologiche, e soprattutto di rifornire vari musei con la sua enorme collezione di manufatti e opere artistiche culturali ottenute in giro per il mondo. Sar\u00e0 proprio un suo allievo, Franz Boas, a fondare la scuola di etnologia negli Stati Uniti.\nNel 1870, abbandon\u00f2 la Germania per iniziare un lungo viaggio in Africa e in America.\nLasci\u00f2 tutte le sue collezioni, raccolte durante i suoi viaggi, al \"Museo etnografico di Berlino\", del quale fu direttore dal 1886.\nMor\u00ec nel 1905 e venne sepolto nel Cimitero Ovest di Stahnsdorf.\nOpere e pensiero.\n\u00c8 ricordato per il contributo allo sviluppo dell'etnografia e dell'antropologia. I moderni psicologi devono a lui una grande riconoscenza, visto che la sua teoria dell'\"Elementargedanke\"\" (idee elementari), ha influenzato Carl Gustav Jung nella elaborazione della teoria degli archetipi e dell'inconscio collettivo.\nInfatti \u00e8 stato un precursore del concetto di unit\u00e0 psichica dei tipi umani, e dell'idea che gli individui condividano una base mentale operativa, indipendentemente dalla etnia, dalla razza e dalla estrazione sociale. A seconda della contingenza storica e ambientale, sostenne Bastian, si creano differenti elaborazioni locali dell'\"idea elementare\", che defin\u00ec \"mente collettiva\".\nPer questo motivo gir\u00f2 il mondo, studiando le leggi che governano lo sviluppo mentale, inserite in contesti e condizioni diversi. Secondo Bastian ogni gruppo sociale possiede un tipo di gruppo mentale, un'anima sociale, nella quale la mente dell'individuo \u00e8 incorporata. Il singolo soggetto, secondo Bastian, \u00e8 influenzato dal \"background sociale\", mentre le \"idee elementari\" sono la base dalla quale la \"mente collettiva\" si sviluppa.\nSostenne l'ipotesi che il mondo fosse stato diviso in tante differenti \"province geografiche\", e che ognuna di queste province sia indirizzata lungo lo stesso percorso di sviluppo evolutivo. Questo approccio fu largamente diffuso nel XIX secolo e venne ripreso dal \"metodo comparativo\" praticato dagli antropologi come Edward Tylor.\nEra un sostenitore del metodo di osservazione rigorosamente scientifico, di impronta empirica, al punto da mostrare scarsa considerazione per l'approccio di indagine filosofica del mondo."}
{"id": "666757", "revid": "33277", "url": "https://it.wikipedia.org/wiki?curid=666757", "title": "Adalbert von Chamisso", "text": ""}
{"id": "666758", "revid": "1762097", "url": "https://it.wikipedia.org/wiki?curid=666758", "title": "Lo frate 'nnamorato", "text": "Lo frate 'nnamorato \u00e8 un'opera buffa (\"commedeja pe\u2019 mmuseca\") in napoletano, con parte dei dialoghi in italiano, composta nel 1732 da Giovanni Battista Pergolesi su libretto di Gennaro Antonio Federico. \nLa prima di questa opera avvenne a Napoli il 27 settembre 1732 al Teatro dei Fiorentini, quindi fu ripresa, con alcune modifiche dell'autore, dallo stesso teatro durante le celebrazioni del carnevale del 1734.\nTrama.\nLa vicenda de Lo frate \u2018nnamorato (ambientata a Capodimonte, noto luogo di villeggiatura) ruota attorno ad una serie di matrimoni incautamente progettati per convenienza (e senza il consenso delle rispettive interessate) da Carlo, ricco borghese romano, e Marcaniello, attempato popolano napoletano. \nCarlo dovrebbe sposare Luggrezia, la figlia di Marcaniello, e quest'ultimo vorrebbe per s\u00e9 e per il figlio Don Pietro le nipoti di Carlo, Nina e Nena (orfane dei genitori a causa di un'antica tragedia). Ma le nozze sono destinate a non andare a buon fine in quanto sia Luggrezia che Nina e Nena sono tutte e tre innamorate dal figliastro adottivo di Marcaniello, Ascanio, che sente di ricambiare Luggrezia, ma a bloccarlo \u00e8 la paura dell'incesto. I fili della commedia vengono ancora di pi\u00f9 aggrovigliati dagli interventi delle maliziose servette Vannella e Cardella. Tutti i nodi verranno sciolti nell'ultima scena, quando si scoprir\u00e0 che Ascanio altri non \u00e8 che il fratello di Nina e Nena: rapito dalla famiglia ancora in fasce, venne trovato e allevato da Marcaniello. Ascanio sposer\u00e0 dunque Luggrezia, mentre i due anziani pretendenti e lo scapestrato Don Pietro dovranno rassegnarsi a restare soli."}
{"id": "666763", "revid": "125830835", "url": "https://it.wikipedia.org/wiki?curid=666763", "title": "Creatures of the Night", "text": "Creatures of the Night \u00e8 il decimo album dei Kiss, pubblicato il 13 ottobre del 1982. Si tratta dell'ultimo album che i Kiss hanno pubblicato per l'etichetta discografica Casablanca Records.\nIl disco.\nRegistrato durante il periodo in cui il gruppo era al punto pi\u00f9 basso della sua popolarit\u00e0 (era stato pubblicato gi\u00e0 da un anno il fallimentare concept album \"Music from \"The Elder\"\"), l'album registra un ritorno alle sonorit\u00e0 hard rock\\heavy metal che nel decennio precedente avevano contribuito al successo della band.\nAll'inizio delle registrazioni dell'album, i Kiss erano praticamente rimasti in tre a causa dell'abbandono di Ace Frehley, non conforme al nuovo stile musicale adottato dal gruppo. Ciononostante il chitarrista sar\u00e0 ritratto nella copertina dell'album e accreditato nelle note. Il suo posto verr\u00e0 preso ufficialmente da Vinnie Vincent (che sar\u00e0 presente come chitarrista solista in gran parte delle tracce e che collaborer\u00e0 nella stesura dei testi nonostante non sia accreditato nelle note), nonostante Frehley compaia ancora con il gruppo in video promozionali come quello del brano \"I Love It Loud\" (sua ultima apparizione coi Kiss prima della reunion). In due brani, la title track e I still love you, verr\u00e0 ingaggiato Robben Ford come lead guitar.\nNonostante le buone previsioni l'album, pur vendendo pi\u00f9 copie di \"Music from \"The Elder\"\", si tradurr\u00e0 inizialmente in un parziale fallimento commerciale, che provocher\u00e0 anche la cancellazione di molte date del tour del gruppo negli Stati Uniti. Solamente in tempi recenti l'album \u00e8 stato giudicato dai fans del gruppo uno dei migliori mai registrati dalla band.\nQuesto fu anche l'ultimo album dei Kiss in studio con il make-up e per il restante decennio ottantiano daranno una svolta al loro stile musicale, avvicinandosi al genere glam metal, genere che loro stessi hanno contribuito a far nascere. Riprenderanno l'uso delle maschere sul finire degli anni novanta, a partire dal disco \"Psycho Circus\".\nFormazione.\nAltri musicisti.\n\"Tutti i musicisti elencati di seguito, pur partecipando alle registrazioni, non sono stati accreditati nelle note dell'album.\""}
{"id": "666768", "revid": "125832095", "url": "https://it.wikipedia.org/wiki?curid=666768", "title": "Lick It Up", "text": "Lick It Up \u00e8 l'undicesimo album dei Kiss, pubblicato il 18 settembre del 1983 per l'Etichetta discografica Mercury Records.\nEsso fu il primo disco del gruppo in cui fecero comparsa senza trucco e segna l'inizio del periodo pop metal della band, che li accompagner\u00e0 per tutti i restanti anni ottanta."}
{"id": "666771", "revid": "2045688", "url": "https://it.wikipedia.org/wiki?curid=666771", "title": "Neil Kinnock", "text": "Biografia.\n\u00c8 laureato in relazioni industriali e storia presso l'Universit\u00e0 di Cardiff ed \u00e8 diplomato in scienze dell'educazione: sposato, ha due figli.\nTerminati gli studi, inizia a lavorare come ricercatore presso la \"Workers' Educational Association\".\nNel 1970 viene eletto per la prima volta alla Camera dei Comuni prima per il Bedwellty e poi per quello di Islwyn e rimane membro del parlamento britannico fino al 1995, occupandosi soprattutto di politica industriale ed integrazione europea: dal 1978 al 1994 ha fatto parte del \"comitato esecutivo nazionale\" del Partito Laburista, del quale \u00e8 stato presidente nel 1988; \u00e8 stato membro del Governo ombra laburista, del \"Privy Councl\" (Consiglio privato) della regina e del \"Consiglio consultivo\" della BBC.\n\u00c8 stato segretario del Partito Laburista e vice-presidente dell'Internazionale Socialista dal 1983 al 1992.\n\u00c8 entrato a far parte della Commissione europea nel 1995 ed \u00e8 rimasto in carica per due consiliature: \u00e8 stato membro della Commissione Santer, con delega ai Trasporti, e vice-presidente della Commissione Prodi (1999 - 2005), responsabile della riforma amministrativa.\nIl 31 gennaio 2005 la regina Elisabetta II lo ha creato Barone Kinnock di Bedwellty, nella contea di Gwent, e lo ha nominato membro della Camera dei Lords.\nKinnock \u00e8 suocero dell'ex primo ministro danese Helle Thorning-Schmidt, sposata con Stephen Kinnock, direttore del Forum economico mondiale di Ginevra."}
{"id": "666778", "revid": "76963", "url": "https://it.wikipedia.org/wiki?curid=666778", "title": "Loyola de Palacio", "text": "Biografia.\nLaureatasi in giurisprudenza presso l\"'Universit\u00e0 Complutense\" di Madrid, inizi\u00f2 la sua attivit\u00e0 politica tra i giovani del Partito Popolare spagnolo (\"Nuevas Generaciones de Alianza Popular\") di cui fu la prima presidentessa (1977 - 1982).\nEntr\u00f2 a far parte del parlamento spagnolo nel 1986, prima al Senato (dove fu eletta vicepresidente del gruppo popolare) e poi del \"Congreso de los Diputados\" (1989 - 1996): rieletta al \"Congreso\" nel 1996, venne nominata \"Ministro dell'Agricoltura, Pesca ed Alimentazione\" nel primo governo presieduto da Jos\u00e9 Mar\u00eda Aznar.\nHa fatto parte della Commissione europea tra il 2000 e il 2005 (\"Commissione Prodi\") in qualit\u00e0 di \"VicePresidente\" con delega ai rapporti con il Parlamento Europeo, i trasporti e l'energia. Durante il periodo in cui ha detenuto questa carica, ha suscitato polemiche con la sua dichiarazione del 21 ottobre 2004 successiva ad un incidente del dittatore cubano Fidel Castro: \"Tutti speriamo che Castro muoia quanto prima. Non dico che lo uccidano, dico che muoia, perch\u00e9 dubito che qualcosa possa cambiare a Cuba finch\u00e9 \u00e8 in vita\".\n\u00c8 morta a causa di un cancro all'et\u00e0 di 56 anni il 13 dicembre 2006: da un anno era responsabile del PP in materia di politica estera.\nEra sorella minore di Ana Palacio, che fu ministro degli affari esteri del governo Aznar tra il 2002 ed il 2004."}
{"id": "666779", "revid": "339392", "url": "https://it.wikipedia.org/wiki?curid=666779", "title": "Fraschette", "text": ""}
{"id": "666780", "revid": "2056951", "url": "https://it.wikipedia.org/wiki?curid=666780", "title": "Bombardamento navale", "text": ""}
{"id": "666781", "revid": "2056951", "url": "https://it.wikipedia.org/wiki?curid=666781", "title": "Cannoneggiamento", "text": ""}
{"id": "666782", "revid": "43530", "url": "https://it.wikipedia.org/wiki?curid=666782", "title": "Bombardamento nucleare", "text": ""}
{"id": "666783", "revid": "2026341", "url": "https://it.wikipedia.org/wiki?curid=666783", "title": "Lingua arumena", "text": "L'arumeno, detto anche aromeno, aromuno o macedorumeno \u00e8 una lingua neolatina parlata da circa 300.000 persone nei Balcani meridionali. \u00c8 una delle quattro lingue appartenenti al gruppo rumeno, ed \u00e8 parlata in zone del nord della Grecia, nel sud-est dell'Albania, della Macedonia del Nord, della Bulgaria e della Serbia.\nLa lingua arumena \u00e8 una delle lingue romanze orientali e viene riconosciuta ufficialmente solo in Macedonia del Nord.\nAlcune organizzazioni arumene dichiarano che vi sono circa due milioni di persone che parlano l'arumeno nel mondo.\nNel 1997 \u00e8 stato fatto un simposio in Macedonia del Nord allo scopo di creare una standardizzazione del sistema di scrittura dell'arumeno e quindi dell'alfabeto arumeno, basato sull'uso dell'alfabeto latino arricchito di caratteri specifici della lingua.\nSolo in Grecia viene usato l'alfabeto greco.\nIn Albania, l'arumeno viene solamente parlato e non scritto.\nGrammatica e sintassi.\nL'arumeno usa le seguenti lettere dell'alfabeto latino:\na, \u00e3, b, c, d, dh, dz, e, f, g, h, i, j, k, l, lj, m, n, nj, o, p, q, r, s, sh, t, th, ts, u, v, w, x, y, z.\nLa lingua arumena \u00e8 vicina nel lessico ad alcuni dialetti e lingue dell'Italia del sud (salentino, reggitano, siciliano e in parte napoletano e potentino) e a quella rumena in grammatica e morfologia e si differenzia principalmente nel lessico. Infatti nell'arumeno vi sono molte parole derivanti dal greco e dall'albanese, e da alcune lingue dell'Italia meridionale a differenza del rumeno, nel quale \u00e8 invece considerevole l'influenza delle lingue slave.\nNell'arumeno esiste l'infinitivo latino (lat. fugire &gt; fudziri, fudzeari; lat. ducere &gt; dutseari; lat. habere &gt; aveari), ed \u00e8 usato il verbo \"volere\" nel futuro, ad esempio: \"va s-c\u00e2ntu\" (canter\u00f2) oppure \"va s-c\u00e2nt\u0103mu\" (canteremo), dove \"va\" significa \"vorr\u00f2\", \"vorremo\".\nUn esempio delle differenze in una frase tra, rispettivamente, arumeno, rumeno ed italiano:\n\"S-avea avdz\u00e2t\u00e2 mari vrondu nafoar\u00e2, eara furtun\u00e2 analtu tu munts\u00e2.\"\n\"Se auzise zgomot mare afar\u0103, era furtun\u0103 sus la munte.\"\n\"Si ud\u00ec un grande rumore fuori, era la tempesta su in montagna.\"\nStoria.\nOrigini.\nIn epoca tardo-imperiale (a partire dal III secolo) e fino all'invasione slava (seconda met\u00e0 del VI secolo), il confine linguistico fra il mondo di espressione greca e quello di espressione latina passava, nei Balcani orientali, a sud del Danubio, lungo la cosiddetta linea \"Jirecek\". Tale linea va dalla costa centrale albanese a quella centrale bulgara passando per i monti Rodopi e coincide approssimativamente con la Via Egnatia, che univa Durazzo a Costantinopoli e che era presidiata da coloni e da guarnigioni dislocate nei centri fortificati (\"castra\") romani.\nLa lingua arumena si \u00e8 pertanto evoluta dalle colonie romane situate nei Balcani e dalle popolazioni romanizzate dell'Illiria, Pannonia, Moesia e Tracia.\nEt\u00e0 medievale e moderna.\nSuccessivamente alle invasioni prima germaniche, poi slave, ed alla distruzione conseguente dei Balcani romanizzati, molte popolazioni latine si rifugiarono sulle montagne dei Balcani (come la catena del Pindo in Grecia) e vi praticarono forme di sussistenza elementari come la pastorizia.\nQuesti pastori, che si chiamano tra di loro \"Aruman\" o \"Armani\", hanno mantenuto la propria lingua neolatina nei secoli ed hanno originato migrazioni nel centro nord dei Balcani che sono alla base della creazione della Romania e Moldavia dei nostri giorni.\nColl'invasione ottomana dei Balcani molti Arumeni (spesso detti anche semplicemente Valacchi) si sono spostati, dopo il XVI secolo, in Slovacchia, dove sono stati completamente assimilati nel XVIII secolo, in Ungheria ed in Austria (dove il flusso migratorio \u00e8 rientrato o \u00e8 stato assimilato entro l'inizio del XX secolo) ed in Ucraina, dove ve ne sono tuttora oltre duecentomila nella regione moldava della Transnistria tra i fiumi Nistro e Dnieper. Va notato anche che per la maggior parte gli arumeni emigrati lungo il Danubio (Ungheria, Slovacchia, Austria) si dedicavano principalmente al commercio ed alcuni avevano raggiunto un notevole benessere economico.\nGruppi di arumeni si stanziarono anche, in epoca ottomana, in Grecia, Piccola Valacchia, Grande Valacchia. Nella stessa epoca (XVIII secolo) \u00e8 accertata la presenza di gruppi organizzati di arumeni anche in Albania, intorno al capoluogo di Moscopoli.\nEt\u00e0 contemporanea.\nNel 1918 alcuni politici e militari Arumeni fondarono in Albania per poche settimane la Repubblica di Coriza coll'appoggio della Francia.\nGli italiani, occupata la Grecia nel 1941, crearono la Legione Romana dei Valacchi, un'organizzazione collaborazionista composta da alcuni Valacchi con a capo il fascista arumeno Alcibiade Diamandi. Questa organizzazione dur\u00f2 fino al 1943; era attiva in Tessaglia, Epiro e parte della Macedonia greca.\nAttuale uso.\nIl Libro Rosso Unesco delle lingue in pericolo riporta ufficialmente delle cifre approssimative che sono: 50.000 persone in Grecia, 10.000 in Albania, 50.000 in Macedonia, 40.000 in Bulgaria, afferma anche che la situazione non \u00e8 molto chiara in quanto gli arumeni parlano anche altre lingue per cui non \u00e8 possibile identificare le comunit\u00e0 parlanti e, quindi, avere una cifra precisa.\nLe stime sull'uso dell'arumeno, quindi, possono variare secondo le fonti. .\nInoltre vi sono circa 30.000 o 40.000 arumeni stanziati in Romania (principalmente in Dobrugia, alle foci del Danubio) a partire dalla fine della prima guerra mondiale. Questi sono stati in gran parte gradualmente assimilati, sotto il profilo linguistico, dalla popolazione autoctona grazie anche e soprattutto alla stretta parentela esistente fra l'arumeno e il rumeno.\nLa lingua arumena \u00e8 considerata dall'Unione europea e dall'UNESCO a rischio estinzione. .\nLingue collegate.\nLa lingua arumena \u00e8 collegata alle altre tre lingue del gruppo rumeno e cio\u00e8 il daco-rumeno (rumeno), il meglenorumeno (circa 12.000 parlanti nel confine tra Grecia e Macedonia) e l'istrorumeno (con circa 1.000 parlanti in Istria).\nL'arumeno parlato in Serbia dai Valacchi del fiume Timok viene considerato un dialetto arumeno. Questi popoli neolatini della Serbia orientale parlano tuttora una lingua considerata dal linguista Matteo Bartoli un ponte linguistico tra l'arumeno/rumeno ed il morlacco medievale della Bosnia ed Erzegovina."}
{"id": "666785", "revid": "1254538", "url": "https://it.wikipedia.org/wiki?curid=666785", "title": "Domenico Purificato", "text": "Biografia.\nConseguita la maturit\u00e0 classica si dedica alla pittura pur continuando gli studi di Giurisprudenza. \nNel 1934 si trasferisce a Roma dove conosce il compaesano Libero de Libero che lo introduce nell'ambiente artistico della Scuola Romana.\nEspone per la prima volta nel 1936 presso la galleria la \"Cometa\" di Roma. Artista poliedrico, dal 1940 al 1943 \u00e8 redattore della rivista \"Cinema\", per la quale, tra l'altro, nel 1940 scrive una serie di 12 articoli sul rapporto tra cinema e pittura. Ne diventa anche direttore responsabile in sostituzione di Vittorio Mussolini a partire dal 25 luglio e sino alla chiusura del periodico alla fine del 1943 a causa degli eventi bellici.&lt;br&gt;\nNel 1953 partecipa alla prima Mostra sindacale del Sindacato provinciale romano aderente alla Federazione Nazionale Artisti di Roma, assieme ad artisti come Eliano Fantuzzi, Renato Guttuso, Carlo Levi, Vito Apuleio, Giuseppe Canizzaro, Nino Chillemi, Gino Franchina; Nino Gasparri; Maria Giarrizzo; Adelina Giuliani; Lorenzo Guerrini; Leo Guida; Pietro Cascella, Sestilio Picari; Vincenzo Piras; Linda Puccini; Filiberto Sbardella; Attilio Ragni; Antonietta Raphael; Anna Salvatore; Antonio Sanfilippo; Carmelo Savelli; Mario Samon\u00e0; Carlo Soricelli; Gino Zocchi; Joseph Strachota, Mario Mafai.\nNello stesso anno \u00e8 anche tra i protagonisti principali della mostra di arti figurative \"L'Arte nella vita del Mezzogiorno d'Italia\" tenutasi al Palazzo delle Esposizioni di Roma con l'opera \"Ricordo di Ciociaria\".\nNel dopoguerra \u00e8 protagonista a Roma del neorealismo, immortalando nelle sue tele gente del popolo, figure e scene campestri della vita quotidiana. Aderisce al P.C.I., da cui si dimetter\u00e0 nel 1956 assieme ad alcune altre personalit\u00e0 della cultura, a causa del dissenso per i fatti d'Ungheria\nCon il regista neorealista e amico Giuseppe De Santis collabora nel 1956 curando lo studio del colore, la scenografia e i costumi per il film \"Giorni d'amore\".&lt;br&gt;\nPrende parte a sei edizioni della Quadriennale di Roma (dal 1943 al 1965) e a quattro edizioni della Biennale di Venezia (dal 1948 al 1954).&lt;br&gt;\nMantiene contatti costanti con il territorio ciociaro e nel 1962 \u00e8 componente della commissione esaminatrice, insieme al critico d'arte e docente universitario Valerio Mariani, lo scultore Enrico Martini, i giornalisti Claudia Refice, Costanzo Costantini e Guglielmo Quadrotta ed il presidente dell'EPT di Frosinone Giovanni Gigliozzi, alla mostra \"Ciociaria vi presenta\" tenutasi Roma presso Palazzo delle Esposizioni, per l'assegnazione dei premi acquisto. Come pure, nell'aprile del 1963, al concorso \u201cPittura in Ciociaria\u201d tenutosi presso l'Abbazia di Casamari, \u00e8 componente della giuria presieduta da Giorgio De Chirico, insieme a Felice Ludovisi, Franco Miele, Claudia Refice, Carlo Savini, Giuseppe Selvaggi, Gisberto Ceracchini ed il pittore Michele Rosa.&lt;br&gt;\nNel 1972 viene nominato direttore dell\u2019Accademia di Brera a Milano dove rimane in carica fino al 1980. Disegna scenografie e costumi per il teatro. A lui \u00e8 dovuto anche un mosaico nella lunetta del duomo medievale di Fondi sua citt\u00e0 natale.&lt;br&gt; \nIstituisce il Premio Fondi \"La Pastora\" per la drammaturgia e lo spettacolo. Contemporaneamente recensisce note critiche, interviene nel dibattito artistico collaborando con giornali e riviste come \u201cMaestrale\u201d, \u201cRinascita\u201d, \u201cLa Fiera Letteraria\u201d. Dirige il mensile \u201cFigura\u201d, tra i suoi saggi teorici sull'arte: \"La pittura dell'Ottocento italiano\" (Sciascia, Caltanissetta-Roma 1959), \"I colori di Roma\" (Adriatica, Bari 1965), \"Callimaco, una pittura per l'uomo\" (Trevi, Roma 1971), e il postumo \"Come leggere un quadro\" (Rusconi Immagini, Milano 1985). Scompare nel 1984 all'et\u00e0 di 69 anni, a seguito di un ictus.&lt;br&gt;\nAll'artista sono intitolati una scuola a Roma, in zona Fonte Meravigliosa-Cecchignola, e lo Stadio Domenico Purificato di Fondi, impianto casalingo della squadra di calcio locale.&lt;br&gt;\nSue opere si trovano nella Galleria nazionale d'arte moderna di Roma e in altre importanti collezioni pubbliche e private.\nOpere.\nNei dipinti degli anni trenta Purificato ader\u00ec ai modi della Scuola romana, influenzato dalla pittura di Scipione (vd. Autoritratto) e dalla frequentazione di Cagli e Mafai. Segue un periodo in cui le figure, risolte in tonalit\u00e0 terrose e pastello, sono immerse in un'atmosfera atemporale ed arcadica (vd. \"Gita in barca\"). \nNegli anni quaranta e cinquanta l'artista divenne uno dei pi\u00f9 acclamati pittori della corrente realista sociale (vd. \"I naufraghi\"). Risale al 1951 il dipinto \"I ragazzi di Tormarancio\", con il quale il pittore vinse il Premio della pace organizzato a Roma, presso la Galleria La Conchiglia, dalle riviste \"Vie nuove\" e \"Rinascita.\" \nAttraverso le opere dipinte negli ultimi trenta anni della propria vita, periodo in cui l'artista sar\u00e0 celebrato in importanti mostre museali (nel 1974 viene organizzata una sua mostra antologica a Palazzo Reale di Milano, nel 1983 a Castel Sant'Angelo a Roma e nel 1984 a Palazzo dei Diamanti a Ferrara) come uno dei pi\u00f9 significativi pittori viventi, Purificato supera il realismo sociale. Al pittore interessa indagare sul rapporto viscerale, senza tempo, spesso conflittuale, tra l'uomo, la propria terra, la natura ed il mondo animale nonch\u00e9 il divario tra natura e progresso.\nSono gli anni dell'enorme sviluppo industriale italiano, a cui si \u00e8 aggiunto il boom economico e la crescita demografica, e Purificato avverte che la relazione sacra dell'uomo con la natura va progressivamente e dolorosamente spezzandosi nel tempo. La solitudine dell'uomo e della donna, la loro voglia di tenerezza e la consapevolezza del momento e della transitoriet\u00e0 della vita affiorano in tutta la loro potenza, ma anche delicatezza, nei dipinti del Maestro (vd. \"Uomo nel canneto\" , \"Pescatore con gabbiani\", \"Donna con gallo\", \"Amanti nel bosco\"). Purificato fu essenzialmente pittore di figura ma furono molto apprezzati, soprattutto per la ricerca coloristica, basata su una ristretta gamma di colori (bianco, verde e blu cobalto), anche i paesaggi, in particolare quelli mediterranei.\nDi grande rilievo \u00e8 inoltre l'attivit\u00e0 di Purificato come scenografo, che culmin\u00f2 nel 1970 con la realizzazione della scenografia ed il disegno dei costumi per il teatro dell\u2019Opera di Roma, in occasione della rappresentazione del balletto \"Petru\u0161ka\" di Igor\u2032 Stravinskij.\nNote "}
{"id": "666786", "revid": "287204", "url": "https://it.wikipedia.org/wiki?curid=666786", "title": "Pedro Solbes", "text": "Biografia.\n\u00c8 laureato in giurisprudenza presso l'Universit\u00e0 Complutense di Madrid, dove ha anche conseguito il dottorato in Scienze politiche, e si \u00e8 diplomato in Economia europea presso la Libera Universit\u00e0 di Bruxelles: \u00e8 sposato ed ha tre figli.\nNel 1968 ha iniziato a lavorare come alto funzionario presso i ministeri del Commercio con l'Estero e delle Finanze, come responsabile per le relazioni con le Comunit\u00e0 europee: in particolare, \u00e8 stato consigliere economico della Missione diplomatica della Spagna presso le Comunit\u00e0 europee (1973-1978) ed \u00e8 stato membro del gruppo di lavoro per i negoziati di adesione della Spagna alla CEE (1982-1985).\n\u00c8 entrato a far parte del primo governo presieduto da Felipe Gonz\u00e1lez M\u00e1rquez come sottosegretario al Ministero degli Affari Esteri con delega alle relazioni con la CE (1982-1991): nei successivi governi di Gonzales, ha ricoperto la carica di ministro dell'Agricoltura (1991-1993) e dell'Economia (1993-1996). Eletto al Congreso de los Deputados nel 1996, ha svolto anche l'incarico di docente presso l'universit\u00e0 di Alicante.\nHa fatto parte della Commissione europea dal 2000 (Commissione Prodi) con delega agli Affari economici e monetari: si \u00e8 dimesso nel 2004 (\u00e8 stato sostituito da Joaqu\u00edn Almunia) per entrare a far parte del governo di Jos\u00e9 Luis Rodr\u00edguez Zapatero come ministro dell'Economia e secondo Vicepresidente del Governo. Dopo essere stato riconfermato nella sua posizione nel secondo Governo Zapatero, il 7 aprile 2009 a seguito di un rimpasto \u00e8 stato sostituito dalla collega Elena Salgado."}
{"id": "666788", "revid": "599013", "url": "https://it.wikipedia.org/wiki?curid=666788", "title": "Ruslan Ivanov", "text": "Professionista dal 1998 al 2010, vinse cinque titoli nazionali Elite, tre in linea e due a cronometro.\nCarriera.\nAtleta in grado di difendersi su tutti i terreni, tra i dilettanti si mise in mostra terminando terzo al Giro d'Italia Dilettanti nel 1997. Su di lui si concentr\u00f2 quindi l'attenzione degli addetti ai lavori e cos\u00ec approd\u00f2 al professionismo l'anno seguente nella Brescialat, dove conquist\u00f2 qualche buon piazzamento e vinse i titoli nazionali in linea e a cronometro. Dopo un 1999 senza acuti, nel 2000 nelle file dell'Amica Chips-Tacconi Sport si aggiudic\u00f2 il Giro di Toscana e nuovamente il titolo nazionale moldavo su strada. Il 2001 segn\u00f2 il suo passaggio all'Alessio: disput\u00f2 subito un'ottima annata, aggiudicandosi due tappe e la classifica finale della Settimana Internazionale di Coppi e Bartali, una tappa al Giro del Trentino e una semitappa al Regio-Tour; prese inoltre parte al Giro d'Italia e riusc\u00ec a concluderlo al trentanovesimo posto.\nNella compagine dell'Alessio rimase fino al 2004 e, oltre a rendersi utile per i propri capitani, riusc\u00ec a vincere alcune corse, tra cui il Gran Premio di Lugano, altre due tappe alla Settimana Coppi e Bartali, una tappa alla Ruta del Sol in Spagna e una tappa al Brixia Tour. Particolarmente significativa la vittoria nell'ultima frazione della Settimana Internazionale di Coppi e Bartali del 2003: in una volata di una trentina di corridori riusc\u00ec a precedere Marco Pantani in quello che sar\u00e0 l'ultimo podio in un ordine d'arrivo nella carriera del \"Pirata\". Nell'estate 2004 partecip\u00f2 quindi alla prova in linea dei Giochi olimpici di Atene.\nNel 2005 si trasfer\u00ec alla Domina Vacanze ma conquist\u00f2 pochi piazzamenti cosicch\u00e9, a fine stagione, non gli venne rinnovato il contratto. Per la stagione 2006 non riusc\u00ec a trovare un nuovo ingaggio in una squadra professionistica e cos\u00ec decise di continuare l'attivit\u00e0 a livello amatoriale, cimentandosi soprattutto nella mountain bike dove ottenne buoni riscontri, conquistando qualche vittoria. Nel mese di settembre fece anche il suo rientro nelle gare su strada prendendo parte con la sua nazionale ai Mondiali di Salisburgo: nell'occasione partecip\u00f2 alla sola gara a cronometro e si classific\u00f2 al trentacinquesimo posto.\nL'Amore &amp; Vita-McDonald's decise di ingaggiarlo per la stagione 2007, consentendogli il ritorno nel ciclismo professionistico. Nel 2008 difese i colori della Serramenti PVC Diquigiovanni-Androni Giocattoli di Giovanni Savio. A inizio stagione vinse il Tour de Langkawi, in Malaysia, e successivamente si mise in luce al Giro d'Italia correndo al servizio del capitano Gilberto Simoni.\nIl 2009 lo vide accasarsi, a stagione in corso, alla Betonexpressz 2000-Limonta, squadra ungherese con licenza Continental ma di chiara matrice italiana, essendo guidata dal team manager Antonio Iacovozzi e, in ammiraglia, dal direttore sportivo Antonio Salutini. Anche nel 2010 Ivanov fu tra le file della Betonexpressz 2000, con la quale corse la sua ultima stagione, per poi diventare a partire dal 2011 manager della squadra, nel frattempo rinominata Ora Hotels-Carrera."}
{"id": "666791", "revid": "466539", "url": "https://it.wikipedia.org/wiki?curid=666791", "title": "Universit\u00e0 Complutense di Madrid", "text": "L'Universit\u00e0 Complutense (in spagnolo \"Universidad Complutense de Madrid\") ha sede a Madrid ed \u00e8 una delle pi\u00f9 antiche e prestigiose universit\u00e0 spagnole: \u00e8 membro dell'\"Europaeum\", l'associazione delle dieci principali universit\u00e0 europee.\nL'aggettivo \"Complutense\" deriva da \"Complutum\", nome latino della citt\u00e0 di Alcal\u00e1 de Henares, sede originaria dell'universit\u00e0. \nStoria.\nL'universit\u00e0 attuale \u00e8 la \"discendente\" di una serie di istituzioni educative che nei secoli si sono unite e hanno subito cambi di nome. La prima istituzione fu l'Universit\u00e0 di Alcal\u00e1, fondata il 20 maggio 1293 come \"Studium Generale\" da re Sancho IV di Castiglia ad Alcal\u00e1 de Henares (in latino \"Complutum\", donde il nome), ma venne elevata al rango di Universit\u00e0 da papa Alessandro VI nel 1499. \nNel 1836, per volere della regina Isabella II, la sua sede \u00e8 stata trasferita a Madrid. Sempre a Madrid, nel 1822, si erano unite i Reales Estudios de San Isidro e il Real Museo de Ciencias Naturales de Madrid. L'Universit\u00e0 di Madrid avrebbe potuto essere originariamente chiamata \"Universidad Literaria\". Nel 1850 o 1851 fu ribattezzata \"Universidad Central\".\nAlfonso XIII inizi\u00f2 nel 1927 la costruzione di un vasto \"campus\" universitario (\"La Moncloa\") che venne per\u00f2 in gran parte distrutto nel corso della guerra civile e ricostruito negli anni successivi. Tra il 1943 e il 1970 sarebbe stata conosciuta con il nome \"Universidad de Madrid\", fino ad adottare definitivamente il nome \"Universit\u00e0 Complutense di Madrid\".\nCampus.\nLe sue strutture didattiche sono distribuite fra due campus (quello di Moncloa, nell'omonimo quartiere e quello di Somosaguas, che si trova nel comune di Pozuelo de Alarc\u00f3n) e un edificio storico sito nella zona di Malasa\u00f1a."}
{"id": "666792", "revid": "1087849", "url": "https://it.wikipedia.org/wiki?curid=666792", "title": "Coimo", "text": "Coimo \u00e8 una delle frazioni del comune di Druogno, nella provincia del Verbano-Cusio-Ossola; fu comune autonomo fino al 1928.\nGeografia fisica.\nIl paese, primo centro abitato della Valle Vigezzo, fa parte del comune di Druogno dal 1928. Si trova sulle pendici meridionali del Monte Loccia di Peve e gode di ottima esposizione al sole. L'abitato \u00e8 circondato da campi terrazzati dove venivano coltivati segale, grano e patate. Tutto il paese si trova in un bosco di alberi di castagno secolari.\nPoco distante dal centro del paese si trova la localit\u00e0 di Mozzio, raggiungibile solo con un fuoristrada.\nMonumenti e luoghi di interesse.\nA Coimo sono presenti due importanti chiese. La chiesa di sant'Ambrogio, situata all'esterno del paese, \u00e8 stata costruita nella sua struttura originale nel 1100 in stile romanico. Sorge su un antico tempio pagano del quale si pu\u00f2 ancora vedere un piccolo masso coppellato sul lato destro della chiesa. L'oratorio dell'Immacolata, invece, di dimensioni pi\u00f9 ridotte, si trova tra le case in posizione rialzata creando, grazie alla piazzetta antistante, un notevole punto panoramico. \u00c8 stata costruita nel 1682 grazie a donazioni e manodopera della cittadinanza per ovviare alla distanza della parrocchiale che in inverno era difficile da raggiungere.\nIl nucleo di case pi\u00f9 antico, costituito da edifici tradizionali in pietra, ospita importanti palazzi signorili e un lavatoio appena ristrutturato.\nRifugi e bivacchi.\nNei boschi sopra la frazione di Coimo si trova il bivacco alpino Rifugio Cortina posto a 1418 metri di quota presso la localit\u00e0 Alpe Cortina. Il bivacco \u00e8 collocato lungo il sentiero che da Coimo porta alla Cima della Croce di Rovareccio (1767m).\nCultura.\nCucina.\nI coimesi da secoli producono un pane tradizionale chiamato pane nero di Coimo, contenente farina di segale che crea il caratteristico colore scuro. Un tempo veniva preparato solo due volte l'anno in grande quantit\u00e0 e costituiva il dono portato da Ges\u00f9 Bambino il giorno di Natale. Vista la sua importanza ha ricevuto il riconoscimento come Prodotto agroalimentare tradizionale da parte del Ministero delle politiche agricole alimentari e forestali. Un altro prodotto tipico sono gli \"ami\u00e0\u0161\", simili ai rund\u00ectt maleschesi, sottili sfoglie realizzate con un impasto di acqua e farina cotte su una particolare piastra rettangolare (i rund\u00ectt invece vengono cotti su una piastra rotonda).\nEventi.\nAd ottobre avviene la manifestazione pi\u00f9 importante dell'anno: la Castagnata Coimese che celebra l'importanza delle castagne nell'alimentazione e nella cultura di queste popolazioni montane. Per quasi una settimana vengono organizzate grigliate, canti popolari e visite guidare all'interno del paese.\nInfrastrutture e trasporti.\nPer raggiungere il paese \u00e8 necessario imboccare una deviazione dalla S.S. 337 della Valle Vigezzo. Il paese \u00e8 servito anche dalla stazione ferroviaria di Coimo sulla ferrovia Vigezzina che per\u00f2 si trova sul versante opposto della valle in posizione isolata presso l'alpe Dalovio."}
{"id": "666793", "revid": "33277", "url": "https://it.wikipedia.org/wiki?curid=666793", "title": "Universit\u00e0 Complutense", "text": ""}
{"id": "666799", "revid": "1305772", "url": "https://it.wikipedia.org/wiki?curid=666799", "title": "San Berardo", "text": "Diversi santi portano il nome di Berardo, tra cui:"}
{"id": "666818", "revid": "416175", "url": "https://it.wikipedia.org/wiki?curid=666818", "title": "Virginia Vezzi", "text": "Biografia.\nFiglia di Pompeo Vezzi, pittore a sua volta, Virginia Vezzi nacque a Velletri. I Vezzi, intorno al 1610, si trasferirono a Roma dove probabilmente Virginia inizi\u00f2 ad apprendere l'arte della pittura sotto l'insegnamento del padre.\nIn seguito, all'inizio del decennio successivo, la giovane entr\u00f2 nella scuola di disegno avviata a Roma da Simon Vouet che, sia per il talento della ragazza sia per la sua bellezza - la si evince dall'incisione di Claude Mellan che la ritrae - se ne innamor\u00f2; evidentemente corrisposto: Simon e Virginia convolarono a nozze nel 1626. \nProprio dall'iscrizione dell'incisione del Mellan - stampata nello stesso anno del matrimonio e con ogni probabilit\u00e0 occasionata proprio da questo evento - apprendiamo che Virginia si era gi\u00e0 messa in luce quale abile pittrice. Infatti la Vezzi, forse gi\u00e0 nel 1624, era stata accolta nell'Accademia di San Luca, traguardo prestigioso per un artista e raro al tempo per una donna.\nUn anno dopo il matrimonio Simon Vouet fece ritorno in Francia, per stabilirsi alla corte di Luigi XIII dove acquis\u00ec il titolo di primo pittore del re ed ebbe una sfolgorante carriera. Virginia naturalmente segu\u00ec il marito alla corte del re di Francia.\nDurante il suo soggiorno a Parigi, come testimoniano alcune fonti, ebbe modo di fare apprezzare la sua arte ed il suo talento e a corte venne particolarmente stimata da Maria de' Medici e dal Cardinale Richelieu. \nSi pensa che Virginia facesse da modella per Simon: un dipinto raffigurante la Maddalena (Los Angeles County Museum) da alcuni \u00e8 inteso come ritratto della Vezzi in veste della santa (nello stesso Museo californiano il dipinto \u00e8 esposto con il titolo \"Virginia da Vezzo, the Artist's Wife, as the Magdalen\"). \nFederico Zeri a proposito di un dipinto del Vouet, pubblicato dallo stesso storico, raffigurante l\u2019appassionato incontro tra due amanti (il dipinto \u00e8 per l\u2019appunto denominato gli \"\"; Mosca, Museo Pu\u0161kin) pens\u00f2 che si trattasse di un doppio ritratto del pittore francese e di Virginia. La successiva scoperta di un\u2019incisione tratta da questa tela e datata 1618 ha probabilmente confutato la tesi di Zeri posto che a quella data Simon Vouet e Virginia Vezzi verosimilmente non si erano ancora incontrati.\nVirginia Vezzi mise al mondo tre figli: Fran\u00e7oise Vouet nato nel 1627 e morto nello stesso anno, Jeanne Ang\u00e9lique Vouet (1630 - 1674) e Louis Ren\u00e9 Vouet (1638 - ?) che segu\u00ec le orme dei genitori ed ebbe una buona carriera da pittore. \nMor\u00ec prematuramente nell'ottobre del 1638.\nOpera.\nBench\u00e9 vi siano pi\u00f9 fonti che attestino una significativa attivit\u00e0 artistica della Vezzi ad oggi vi \u00e8 una sola opera nota attribuibile con certezza alla pittrice nata a Velletri.\nSi tratta della \"Giuditta e Oloferne\" del Mus\u00e9e des beaux-arts di Nantes. L'opera, che forse \u00e8 il saggio che consent\u00ec alla Vezzi l'ingresso nell'Accademia di San Luca, mostra la chiara adesione di Virginia allo stile del suo maestro Vouet che di li a poco sarebbe divenuto anche suo marito. \nCome nella coeva pittura di Simon Vouet, nella Giuditta di Nantes si colgono ancora le reminiscenze caravaggesche che caratterizzano la prima fase romana del pittore francese e che egli, poco prima di fare ritorno in Francia, abbandon\u00f2 per avvicinarsi ad uno stile classicista che ebbe quale principale punto di riferimento l'arte di Guido Reni.\nTra le proposte pi\u00f9 significative di ampliamento del catalogo della Vezzi vi \u00e8 una \"Allegoria della pittura\" che in realt\u00e0 celerebbe un doppio ritratto della stessa pittrice in atto di ritrarre l'amato Simon (riconoscibile, secondo questa ipotesi, per la somiglianza con alcuni autoritratti del pittore francese). \nLo stile appare meno sicuro rispetto alla tela di Nantes: se davvero quest'allegoria \u00e8 di Virginia l'opera dovrebbe essere collocata qualche anno pi\u00f9 avanti della Giuditta e documenterebbe gli esordi della pittrice, forse le sue esercitazioni alla scuola del Vouet.\nMa al di l\u00e0 di dubitativi accrescimenti dell'opera nota di Virginia resta il fatto che la produzione dell'artista ancora ci sfugge pressoch\u00e9 integralmente. Un'ipotetica spiegazione di questa circostanza potrebbe essere individuata nella vicinanza stilistica della Vezzi all'arte di suo marito: \u00e8 quindi possibile che opere della pittrice siano ancora oggi celate sotto attribuzioni generiche alla scuola o all'ambito di Simon Vouet ovvero assegnate a seguaci del maestro parigino. \nUn esempio in questo senso potrebbe essere costituito da una raffigurazione di \"Dana\u00eb\" (Blanton Museum of Art, ad Austin in Texas) tradizionalmente attribuita a Jacques Blanchard - per l'appunto uno dei pittori di maggior rilievo che gravitarono intorno al Vouet quando questi prese servizio alla corte di Luigi XIII - ma che secondo lo studioso francese Guillaume Kazerouni potrebbe spettare proprio a Virginia Vezzi. Si tratta del resto di un tema \"femminile\", come dimostrano i capolavori sullo stesso o analoghi soggetti di Artemisia Gentileschi, pittrice che molto probabilmente la Vezzi conobbe durante i suoi anni romani."}
{"id": "666821", "revid": "486946", "url": "https://it.wikipedia.org/wiki?curid=666821", "title": "Lingua alto-bretone", "text": ""}
{"id": "666822", "revid": "399", "url": "https://it.wikipedia.org/wiki?curid=666822", "title": "Bretone", "text": ""}
{"id": "666826", "revid": "287204", "url": "https://it.wikipedia.org/wiki?curid=666826", "title": "Oblast di Arkhangel'sk", "text": ""}
{"id": "666828", "revid": "119159", "url": "https://it.wikipedia.org/wiki?curid=666828", "title": "La Regola del Gioco", "text": ""}
{"id": "666829", "revid": "1718925", "url": "https://it.wikipedia.org/wiki?curid=666829", "title": "Fiastrone", "text": "Il fiume Fiastrone \u00e8 un breve corso d'acqua delle Marche che scorre totalmente nella provincia di Macerata.\nIl torrente nasce nel comune di Bolognola, sui Monti Sibillini, e termina dopo 34\u00a0km come affluente destro del fiume Chienti presso Belforte.\nLe sue acque alimentano, ad una quota di 640 metri s.l.m., il Lago di Fiastra costruito negli anni cinquanta e sbarrato da un'imponente diga ad arco-gravit\u00e0.\nA monte della diga l'affluente principale \u00e8 il Rio Sacro, la cui omonima valle fu sede nel medioevo di un'abbazia di monaci benedettini chiamata San Salvatore in Rio Sacro, di cui oggi restano solo pochi ruderi (zona dei \"Cascinali\", nel comune di Fiastra, precedentemente Acquacanina).\nA valle della diga le acque di questo fiume hanno formato una profonda forra molto suggestiva, nella quale \u00e8 situata la Grotta dei Frati, che al suo interno ospita un eremo dove dei frati dell'ordine dei Clareni si rifugiarono, nella prima met\u00e0 del 2\u00b0 millennio.\nPercorso.\nSorgenti.\nLa sorgente \u00e8 situata sulla catena dei Monti Sibillini ad una altezza di circa 1700 metri, ed \u00e8 originata dalla confluenza delle acque che scendono dalla Forcella del Fargno, fra il Pizzo Tre Vescovi e il Monte Rotondo. \nQui \u00e8 predisposta un'opera di presa confluente nell'acquedotto del consorzio \"Tennacola\". \nLa vena principale prende il nome di \"Fonte del Fargno\", in quanto incassata ai piedi della Costa del Fargno di Monte Rotondo. Il nome si estende anche a tutta la prima parte della valle del fiume, che fino all'abitato di Bolognola \u00e8 detta \"Valle del Fargno\" o \"Val di Bolognola\". \nPoco da basso delle sorgenti, la valle si stringe per un breve tratto tra alte pareti rocciose, tra il Pizzo Acuto e i balzi di roccia della Costa Vetiche di M. Rotondo. \nAlta valle.\nDopo aver lasciato sulla destra l'abitato di Bolognola, il Fiastrone, finora solo un rigolo d'acqua, inizia a raccogliere le acque tributarie del Monte Rotondo (prima il fosso dell'Acquasanta e poi il Rio Sacro), aumentando in maniera corposa la portata ed assumendo le caratteristiche di vero e proprio torrente. \nIn questa zona la valle \u00e8 traversata da larghi stradoni carrabili aperti per la manutenzione degli acquedotti e delle centrali elettriche (una presso le cascate dell'Acquasanta, l'altra sotto la Punta Piem\u00e0 all'imboccatura della valle del Rio Sacro). \nUscito dalla stretta valle dominata dal massiccio del Monte Rotondo, il Fiastrone entra in territorio di Acquacanina, dove riceve da sinistra le acque del Monte Val di Fibbia (fosso dell'Acquarda), per proseguire poi nell'ampia vallata del territorio di Fiastra. \nLago di Fiastra.\nQui il torrente \u00e8 sbarrato da una diga artificiale per la produzione di energia elettrica, e forma un lago. I cui immissari principali sono il Fosso del Colle e il Rio Bagno. \nGole.\nPoco pi\u00f9 a valle della diga il letto del torrente si stringe tra le alte pareti rocciose di una stretta gola rocciosa per un tratto di circa 2 km; approssimativamente tra il canale detto Fosso della Regina che scende dalle Lame Rosse e il colle di Monastero di Cessapalombo. L'itinerario all'interno della gola \u00e8 uno dei pi\u00f9 noti e apprezzati dagli escursionisti dei Monti Sibillini. \nLungo il percorso all'interno delle gole, il Fiastrone riceve le acque del Rio Fessa e subito dopo del Rio del Monte. \nBassa valle e foce.\nAll'altezza di Pian di Pieca (San Ginesio), il fiume volge decisamente verso nord ed entra in territorio di Cessapalombo; in seguito lambisce il paese di Camporotondo e raggiunge Belforte, dove sfocia nel fiume Chienti.\nStoria.\nLungo la valle del Rio Sacro, tra le pendici del Monte Val di Fibbia e del Monte Pietralata (nell'odierna zona dei Cascinali, quota 900 m.s.l.m. circa), sorgeva l'antica Abbazia di San Salvatore di Rio Sacro, fondata nel VI sec. dai monaci benedettini che adottarono la riforma camaldolese di San Romualdo. Il nome era dovuto al Crocifisso ligneo custodito all'interno. Il monastero fu un centro vitale e spirituale per tutta la vallata: una Bolla Pontificia del 1192 indica nove chiese posto sotto la giurisdizione del monastero.\nNel XVI sec. l'amministrazione dell'abbazia venne affidata ad abati commendatari, ovvero laici o ecclesiastici che percepivano ed amministravano i redditi del monastero ma non esercitavano autorit\u00e0 sui monaci. Detti abati sperperarono i beni dell'abazia costringendo infine i monaci a trasferirsi altrove, decretando l'inizio del decadimento del monastero.\nI monaci si trasferirono presso la chiesa dipendente di Santa Maria presso Meriggio (Fiastra). La chiesa, fondata nell'anno 1000 dagli stessi monaci, venne ampliata e divenne l'attuale Abbazia di Santa Maria di Rio Sacro.\nDell'antico monastero non rimane praticamente nulla, ma \u00e8 possibile scorgerne alcune tracce nel fitto bosco che ne ha inghiottito gli ultimi ruderi."}
{"id": "666831", "revid": "77358", "url": "https://it.wikipedia.org/wiki?curid=666831", "title": "Oblast di Astrakhan", "text": ""}
{"id": "666832", "revid": "106456", "url": "https://it.wikipedia.org/wiki?curid=666832", "title": "Facite ammuina", "text": "Facite ammuina (pronuncia ) \u00e8 una frase della lingua napoletana il cui significato \u00e8: \"fate confusione\". Tale espressione \u00e8 spesso ricondotta a un presunto comando contenuto in un inesistente \"Regolamento da impiegare a bordo dei legni e dei bastimenti della Real Marina del Regno delle Due Sicilie\" del 1841 ma, essendo quello vero una serie di libri intitolati \"Ordinanze generali della Real Marina del Regno delle Due Sicilie\", redatte in perfetta lingua italiana e promulgate nel 1818, il \"Facite ammuina\" \u00e8 un autentico falso storico.\nGenesi dell'espressione.\nSebbene il \"facite ammuina\" non nasca affatto da un regolamento della marina borbonica, sulla sua genesi esistono varie interpretazioni.\nSecondo alcuni, esso trarrebbe origine da un fatto realmente accaduto dopo la nascita della Regia Marina italiana. Un ufficiale napoletano, Federico Cafiero (1807 - 1888), passato ai piemontesi gi\u00e0 durante l'invasione del Regno delle Due Sicilie, sorpreso a dormire insieme all'equipaggio, fu messo agli arresti per indisciplina da un ammiraglio piemontese. Scontata la pena, l'ufficiale fu rimesso al comando della sua nave dove pens\u00f2 bene di istruire il proprio equipaggio a \"fare ammuina\" (cio\u00e8 la maggior confusione possibile) se si fosse presentato un ufficiale superiore, in modo da essere avvertito e, allo stesso tempo, di dimostrare l'operosit\u00e0 dell'equipaggio. L'espressione si trova citata anche nella 7\u00aa edizione (a pag. 7) della \"Guida pratica per i giovani ufficiali dell'Accademia Navale\".\nSecondo un'altra ricostruzione, il falso \u00e8 frutto dell'ambiente goliardico dei cadetti napoletani del collegio di Pizzofalcone, databile fra il 1841 e il 1844.\nIl testo.\nIl testo cos\u00ec recita:\nDi questo falso passo del regolamento esistono copie, vendute ai turisti nei mercatini di Napoli anche oggi, che riportano come firmatari l'Ammiraglio Giuseppe di Brocchitto e il \"Maresciallo in capo dei legni e dei bastimenti della Real Marina\" Mario Giuseppe Bigiarelli.\nAnalisi.\nIl regolamento della Real Marina del Regno delle Due Sicilie non ha mai annoverato tale articolo; n\u00e9 un Di Brocchitto n\u00e9 un Bigiarelli esistettero in servizio tra gli ufficiali della marina delle Due Sicilie nel 1841 o pochi anni pi\u00f9 tardi.\nTali cognomi sono inoltre inventati: il primo non esiste in alcun archivio di cognomi italiani, mentre il secondo non fa assolutamente parte dell'onomastica delle Due Sicilie. Infine \u00e8 inventato anche il grado di \"Maresciallo in capo dei legni e dei bastimenti della Real Marina\", non esistendo nei ruoli della Real Marina delle Due Sicilie.\nInoltre il regolamento della Real Marina, come tutti gli atti ufficiali, era in italiano. L'esame linguistico del testo in napoletano solleva numerosi dubbi, soprattutto a causa dell'uso dell'indicativo per la formulazione degli ordini. Ad esempio, la frase \u00abchilli che stanno abbascio \"vann\"' ncoppa e chilli che stanno ncoppa \"vann'\" abbascio\u00bb, non \u00e8 corretta, in quanto andrebbe usata la forma \u00ab... \"jessero\" ncoppa...\u00bb. Inoltre, nel XIX secolo l'uso del presente congiuntivo \"s'aremeni\", osservabile nell'ultima frase, era certamente caduto in desuetudine, sostituito dalla forma ottativa \"s'ar(r)emenasse\".\nL'interpretazione di autentico regolamento della marina \u00e8 quindi un aneddoto denigratorio sulle forze armate borboniche. In realt\u00e0, la Real Marina del Regno delle Due Sicilie aveva una antichissima tradizione, tanto da avere dato origine nel 1735 alla Real Accademia di Marina, il pi\u00f9 antico istituto del genere in Italia, la quale avrebbe poi a sua volta dato origine all'Accademia Navale di Livorno. Posta sotto le cure dell'ammiraglio inglese John Acton e costantemente rifornita di nuove unit\u00e0 dai Cantieri navali di Castellammare di Stabia, tra cui numerose navi a vapore, la marina militare napoletana era lo strumento principale di difesa del Regno delle Due Sicilie. L'importanza di tale forza armata per la difesa del Regno \u00e8 testimoniata dal fatto che la defezione quasi totale delle sue unit\u00e0 durante la conquista del Regno delle Due Sicilie da parte dei volontari della spedizione comandata da Giuseppe Garibaldi e la successiva sua partecipazione all'Assedio di Gaeta, fu una delle cause della sconfitta delle truppe borboniche.\nL'efficienza della flotta militare napoletana era tale che nell'Italia appena unificata, in cui spesso si adottarono istituzioni e legislazione del regno di Sardegna, la Regia Marina, invece, per volont\u00e0 di Cavour, adott\u00f2 uniformi, gradi e regolamenti di quella borbonica. In particolare, l'ammiraglio piemontese Carlo Pellion di Persano raccomand\u00f2 l'adozione dei regolamenti napoletani anche per la marina piemontese, dato che erano considerati pi\u00f9 agili e moderni."}
{"id": "666835", "revid": "74173", "url": "https://it.wikipedia.org/wiki?curid=666835", "title": "Oblast di Belgorod", "text": ""}
{"id": "666840", "revid": "339392", "url": "https://it.wikipedia.org/wiki?curid=666840", "title": "Macedorumeno", "text": ""}
{"id": "666844", "revid": "682087", "url": "https://it.wikipedia.org/wiki?curid=666844", "title": "Diabete gestazionale", "text": ""}
{"id": "666856", "revid": "33689", "url": "https://it.wikipedia.org/wiki?curid=666856", "title": "Norton Commander", "text": "Norton Commander (solitamente abbreviato in \"NC\") \u00e8 un file manager ortodosso (OFM, \"Orthodox File Manager\") sviluppato per MS-DOS, creato da John Socha e messo in commercio dalla Peter Norton Computing. Il software in seguito \u00e8 stato acquisito dalla Symantec Corporation e ufficialmente prodotto e commercializzato tra il 1986 e il 1998. NC \u00e8 un file manager a due finestre, con un editor di testo minimale integrato.\nIl Norton Commander ha fatto per anni da punto di riferimento per software simili come Midnight Commander o Servant Salamander."}
{"id": "666865", "revid": "450700", "url": "https://it.wikipedia.org/wiki?curid=666865", "title": "Diuresi", "text": ""}
{"id": "666867", "revid": "120794271", "url": "https://it.wikipedia.org/wiki?curid=666867", "title": "Serie D 2005-2006", "text": "La Serie D 2005-2006 \u00e8 la 58\u00aa edizione del campionato di categoria.\nStagione.\nAggiornamenti.\nAd inizio stagione vengo ripescate in Serie C2 per carenza di orgnaico le seguenti squadre:\nA causa delle difficolt\u00e0 finanziarie non si iscrivono al campionato:\nDiscorso a parte per quanto riguarda la : Per l'inadeguatezza del proprio campo di gioco e non potendo ampliarlo, la Canzese si \u00e8 trovata nell'impossibilit\u00e0 dell'iscrizione alla serie maggiore (le normative vigenti, infatti, prevedevano che una squadra giochi le gare di campionato in un impianto sportivo presso il comune dove ha la sede), lasciando il proprio posto al Lecco.\nA completamento di organico vengono ripescate molte delle squadre retrocesse la scorsa stagione: il , il , la , il , la , il .\nInoltre avvengono le seguenti fusione e cessioni del titolo sportivo:\nFormula.\nA partire da quest'anno cambi\u00f2 il formato dei play-off.\nDopo una prima fase utile a determinare il vincitore dei play-off all'interno di ogni singolo girone, con gare singole disputate in casa della miglior piazzata durante il campionato, si svolgeva una fase intergirone, sulla falsa riga della Poule scudetto, dove le nove squadre vincitrici dei play-off di ogni girone venivano divise in tre giorni da tre squadre ognuno. Ogni vincitrice pi\u00f9 la miglior seconda si qualificavano per le semifinali. Come sempre i paly-off non metteva in palio la promozione diretta nella categoria superiore ma era utile per stilare una graduatoria dove attingere in caso di ripescaggi.\nGirone A.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:\nGirone C.\nClassifica finale.\nLegenda:\nRegolamento:\nNote:\nGirone D.\nClassifica finale.\nLegenda:\nRegolamento:\nNote:\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nPlay-off intergirone.\nLe 9 squadre vincitrici dei play-off di girone furono divise in 3 gironi da 3 squadre ognuno in cui le cui vincitrici, pi\u00f9 la migliore seconda, accederono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nNote:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:\nPoule Scudetto.\nLo Scudetto Dilettanti viene assegnato dopo un torneo fra le vincitrici dei 9 gironi. Vengono divise in 3 triangolari le cui vincitrici, pi\u00f9 la migliore seconda, accedono alle semifinali, da disputarsi in turni di andata e ritorno e la finale unica in campo neutro.\nTurno preliminare.\nTriangolare 1.\nLegenda:\nRegolamento:\nTriangolare 2.\nLegenda:\nRegolamento:\nTriangolare 3.\nLegenda:\nRegolamento:"}
{"id": "666873", "revid": "60251", "url": "https://it.wikipedia.org/wiki?curid=666873", "title": "WM (calcio)", "text": ""}
{"id": "666874", "revid": "110157", "url": "https://it.wikipedia.org/wiki?curid=666874", "title": "Ventspils", "text": "Ventspils (in tedesco \"Windau\"; ) \u00e8 una citt\u00e0 di quasi 42.000 abitanti della Lettonia occidentale situata sul mar Baltico alla foce del fiume Venta.\nOrigini del nome.\n\"Ventspils\" in lingua lettone significa \"castello sul fiume Venta\"\nStoria.\nLa citt\u00e0 si \u00e8 sviluppata a partire da un castello dell'Ordine di Livonia e fu menzionata per la prima volta nel 1290. Nel 1314 si diede uno statuto e divenne un'importante citt\u00e0 mercantile della Lega anseatica.\nEconomia.\nL'importanza di Ventspils \u00e8 dovuta al fatto che si tratta di un porto libero dal ghiaccio tutto l'anno. La citt\u00e0 funge pertanto da terminale per il petrolio e altre risorse minerali provenienti dalla Russia, traendone notevole ricchezza.\nGeografia antropica.\nLa citt\u00e0 \u00e8 divisa in due parte dal fiume Venta. La parte che ospita il castello si chiama \"\"Pilseta\" (\"la citt\u00e0\") e la parte opposta \"Parventa\" (\"attraverso [oltre] il Venta\").\n\"Pilseta\" \u00e8 la parte pi\u00f9 sviluppata della citt\u00e0, essendovi situati gli uffici amministrativi e la stazione ferroviaria principale; mentre \"Parventa\"\" \u00e8 una zona ricca di aree verdi ed \u00e8 abitata da diverse etnie.\nSport.\nCalcio.\nVi ha sede l'FK Ventspils.\nBasket.\nVi ha sede il BK Ventspils."}
{"id": "666879", "revid": "1480390", "url": "https://it.wikipedia.org/wiki?curid=666879", "title": "Lago Cootharaba", "text": "Il Cootharaba \u00e8 un lago situato a nord del fiume Noosa, a sud-est dello Stato di Queensland, in Australia. Fa parte del complesso delle Everglades, attrazione turistica a 20 kilometri da Noosa. Il principale accesso al lago \u00e8 il Boreen Point, una piccola cittadina a nord di Tewantin.\nIl lago Cootharaba \u00e8 lungo all'incirca 10\u00a0km e largo 5\u00a0km, con una profondit\u00e0 media di 1,5 metri. \u00c8 una meta turistica affermata come punto di navigazione grazie anche al \"Lake Cootharaba Sailing Club\"."}
{"id": "666881", "revid": "767487", "url": "https://it.wikipedia.org/wiki?curid=666881", "title": "Memorial Cimurri 2006", "text": "Il Memorial Cimurri 2006, seconda edizione della corsa, si svolse il 7 marzo 2006, per un percorso totale di 199,5\u00a0km. Venne vinto dall'italiano Enrico Gasparotto che termin\u00f2 la gara in 4h44'40\".\nPercorso.\nPartenza dalla sede della Bioera, presso Cavriago, a cui segu\u00ec un breve circuito nel territorio comunale, da ripetersi tre volte. Il percorso continu\u00f2 poi attraversando Quattro Castella, Montecavolo, il Cantone, Puianello, Botteghe e Albinea. Da qui inizi\u00f2 un circuito di 29,2\u00a0km da ripetersi quattro volte (strada provinciale per Scandiano, Jano, salita dei Pavulli, Regnano, C\u00e0 Bertacchi). La gara prosegu\u00ec verso Reggio Emilia (13,6\u00a0km), per iniziare un circuito cittadino (4,900\u00a0km) da percorrere quattro volte e che si concluse in piazza della Vittoria."}
{"id": "666882", "revid": "77358", "url": "https://it.wikipedia.org/wiki?curid=666882", "title": "David Lazzaretti", "text": ""}
{"id": "666884", "revid": "287204", "url": "https://it.wikipedia.org/wiki?curid=666884", "title": "Suchowola", "text": "Suchowola \u00e8 un comune urbano-rurale polacco del distretto di Sok\u00f3\u0142ka, nel voivodato della Podlachia.\nRicopre una superficie di 255,89 km\u00b2 e nel 2004 contava 7.453 abitanti. Situata sulle rive del fiume Olszanka.\nGeografia fisica.\nLa citt\u00e0 si trova nel voivodato della Podlachia dal 1999, mentre dal 1975 al 1998, con la vecchia suddivisione in voivodati, apparteneva al voivodato di Bia\u0142ystok.\nStoria.\nSuchowola fu fondata nel XVI secolo e nel 1777 le furono concessi i diritti da citt\u00e0. Nel 1775, l'astronomo reale Szymon Antoni Sobiekrajski pubblic\u00f2 un rapporto nel quale sosteneva che Suchowola fosse l'esatto centro geografico dell'Europa.\nA causa di gravi perdite di popolazione durante la seconda guerra mondiale, lo status di citt\u00e0 fu sospeso nel 1950, per essere poi riassegnato il 1\u00ba gennaio 1997."}
{"id": "666885", "revid": "287204", "url": "https://it.wikipedia.org/wiki?curid=666885", "title": "Coppelia", "text": ""}
{"id": "666888", "revid": "1543377", "url": "https://it.wikipedia.org/wiki?curid=666888", "title": "Nazionale di calcio della Guyana", "text": "La nazionale di calcio della Guyana \u00e8 la rappresentativa calcistica nazionale dell'omonimo paese, posta sotto l'egida della Guyana Football Federation.\nNonostante la Guyana si trovi in Sudamerica essa \u00e8 affiliata alla CONCACAF, organizzazione che racchiude tutte le federazioni calcistiche dell'America Centrale, Settentrionale e dei Caraibi, cos\u00ec come e .\nPrima dell'indipendenza dal Regno Unito ottenuta nel 1966, la squadra era conosciuta con il nome di \"Guyana Britannica\".\nNel 2006 i \"Giaguari Dorati\" inanellarono una serie di 11 vittorie consecutive che li fece balzare in avanti di 87 posti nel ranking FIFA. la Guyana occupa la 174\u00aa posizione di tale classifica.\nPartecipazioni ai tornei internazionali.\nCoppa dei Caraibi.\nI \"Golden Jaguars\" hanno partecipato alla Coppa dei Caraibi in tre occasioni, ottenendo come miglior piazzamento il quarto posto nel 1991.\nCoupe des Cara\u00efbes.\nLa Guyana, all'epoca \"Guyana britannica\", ha preso parte all'unica Coupe des Cara\u00efbes che ha avuto luogo nel 1948, uscendo al girone eliminatorio.\nRosa attuale.\nLista dei giocatori convocati per le partite valevoli per le qualificazioni ai mondiali 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "666890", "revid": "26079", "url": "https://it.wikipedia.org/wiki?curid=666890", "title": "Titolo del vapor saturo", "text": ""}
{"id": "666897", "revid": "767487", "url": "https://it.wikipedia.org/wiki?curid=666897", "title": "Emanuele De Deo", "text": "Oper\u00f2 nelle agitazioni politiche che prepararono la Repubblica Napoletana del 1799.\nBiografia.\nAppartenente a famiglia facoltosa di Gioia di Bari (l'attuale Gioia del Colle), fu educato nel collegio degli Scolopi a Napoli.\nAder\u00ec agli ideali della Rivoluzione francese, collabor\u00f2 con il fondatore della \"Societ\u00e0 Giacobina\" napoletana, Carlo Lauberg. Fu iniziato alla massoneria probabilmente nel 1793, nella loggia napoletana \"Perfect Union Lodge n\u00ba 368\".\nIn una cena, tenutasi a Gioia il 6 dicembre 1793, il giovane De Deo ebbe espressioni minacciose nei confronti del re Ferdinando IV e con un coltello ne minacci\u00f2 l'effigie. La delazione di un sacerdote presente, fece aprire un'inquisizione e il 9 maggio 1794 il De Deo venne incarcerato insieme ad altre persone (tra cui Vincenzo Galiani e Vincenzo Vitaliani).\nIntimatogli di denunciare i compagni per aver salva la vita - nel sistema borbonico la delazione in cambio della commutazione della pena o della liberazione si chiamava truglio - De Deo si rifiut\u00f2 e venne condannato all'impiccagione.\nIl 17 ottobre 1794, in una lettera di forte carica morale diretta al fratello Giuseppe (che inizialmente era stato incarcerato con le stesse accuse), esort\u00f2 a non intercedere per salvargli la vita. Egli spieg\u00f2 cos\u00ec le ragioni della sua fermezza: \"io la mia sorte l'invidierei negli altri\", \"il mio destino \u00e8 certo, ed io l'attendo con intrepidezza e maschio coraggio\".\nLa sentenza dispose che il De Deo prima di morire fosse torturato per strappargli i nomi dei complici, ma dalla sua bocca non usc\u00ec alcuna delazione. Neppure la difesa del giurista Mario Pagano era servita a evitargli l'impiccagione.\nLa condanna venne eseguita il 18 ottobre 1794. La giovane et\u00e0 del De Deo e i motivi ideali che lo avevano mosso suscitarono un'inquietudine che super\u00f2 i confini del Regno di Napoli.\nPer ricordarlo.\nIl Monitore Napoletano, diretto da Eleonora Fonseca Pimentel, nel suo numero inaugurale (2 febbraio 1799) rese onore al \"virtuoso silenzio\" e alla \"lealt\u00e0 verso i suoi compagni\" del De Deo.\nA De Deo fu dedicato un monumento, innalzato nel 1887 nella piazza del suo paese natale, sul quale un'epigrafe, dettata da Giovanni Bovio, recita: \"Parla da ogni pietra / la religione nova / dell'emancipazione umana / e risorgono in ogni citt\u00e0 / le sembianze dei ribelli / che da' patiboli, dagli ergastoli / da' campi / mandarono sangue e vaticini / Minervino ha qui evocato / con cuore di Madre / Emanuele De Deo\".\nAnche il Comune di Napoli (18 ottobre 1997) e l'Universit\u00e0 degli Studi di Bari hanno dedicato a De Deo una lapide. Quella di Bari, che ora si trova nel cortile della Facolt\u00e0 di Giurisprudenza, venne dettata da Francesco Maria de Roberti."}
{"id": "666898", "revid": "1456895", "url": "https://it.wikipedia.org/wiki?curid=666898", "title": "Scheveningen", "text": "Scheveningen \u00e8 uno stadsdeel marittimo della citt\u00e0 dell'Aia, nei Paesi Bassi, dal cui centro dista sei chilometri circa. Vi si arriva percorrendo un lungo viale alberato chiamato Scheveningseweg, che passa vicino al Tribunale penale internazionale.\nLa localit\u00e0, la cui lunga spiaggia si affaccia sul mare del Nord, ospita numerosi alberghi, un porto ed un casin\u00f2.\nIl porto \u00e8 stato scavato agli inizi del XX secolo come ricovero per le barche da pesca. Negli anni ha subito diversi ampliamenti fino a poter ospitare, oltre alla flotta di pescherecci e ai mezzi da diporto, anche navi mercantili di medio tonnellaggio. Le attivit\u00e0 commerciali, data la vicinanza al porto di Rotterdam, sono comunque molto limitate.\nNumerose iniziative prendono piede in estate nelle immediate vicinanze della spiaggia e sulla spiaggia stessa, quali discoteche, bar, attivit\u00e0 di noleggio, mentre quella stessa spiaggia si presenta quasi deserta durante la stagione invernale. Tra i vari eventi, si ricorda il Vlaggetjesdag che si svolge agli inizi di giugno e celebra l'arrivo delle Hollandse nieuwe.\nLa variante Scheveningen della difesa siciliana (un'apertura degli scacchi) prende il nome da questa cittadina, poich\u00e9 fu giocata per la prima volta in un torneo tenutosi qui.\nQuartieri dello stadsdeel di Scheveningen.\nI quartieri dello stadsdeel di Scheveningen sono 11:"}
{"id": "666902", "revid": "798140", "url": "https://it.wikipedia.org/wiki?curid=666902", "title": "Torrini (azienda)", "text": "Torrini 1369 \u00e8 un marchio di fabbrica che appartiene per \"res humanae juris\" al pi\u00f9 longevo erede vivente del casato orafo dei Torrini. Operativamente ha un licenziatario ufficiale: il negozio storico di piazza Duomo a Firenze (Tifran Gioielli srl) che svolge attivit\u00e0 di dettaglio ed e-commerce (www.torrinijewels.com).\nCome traccia del passato viene segnalato il Museo, che pur avendo una struttura virtuale, \u00e8 parte integrante dell\u2019\"Archivio Storico Torrini 1369\" e svolge attivit\u00e0 espositiva itinerante in luoghi storici e prestigiosi. (www.torrini1369.com)\nStoria.\nTorrini con il suo marchio di fabbrica registrato nel 1369 presso la Corporazione dei Fabbri della Repubblica Fiorentina da Jacopus Turini della Scharperia o Scarperia, allora un avamposto della Repubblica situato a nord di Firenze. Da una ricerca, avvalorata dal Family Business Magazine del 2008, risulta che il casato orafo dei Torrini \u00e8 tra le prime dieci imprese familiari pi\u00f9 antiche del mondo e la prima di settore. Nell'Archivio di Stato di Firenze esistono tracce della registrazione che il membro del casato orafo fece con un \"signum\" (la leggenda dice un mezzo quadrifoglio con sperone).\nAlcuni esemplari di queste opere, risalenti a membri del casato orafo dei Torrini, sono nei musei come quelle di Giovanni di Turino o Turini con la Madonna con Bambino all\"'Istituto d'Arte di Detroit\" e la Vergine con Bambino al \"Metropolitan Museum of Art di Washington\" oppure la ottocentesca \"parure\" di Giocondo Torrini al \"British Museum\" di Londra: un esempio di commesso fiorentino in pietra dura mentre un altro \u00e8 esistente al RISD Museum di Providence (USA)."}
{"id": "666904", "revid": "1543377", "url": "https://it.wikipedia.org/wiki?curid=666904", "title": "Nazionale di calcio delle Isole Cayman", "text": "La nazionale di calcio delle Isole Cayman \u00e8 la rappresentativa calcistica delle omonime isole caraibiche, posta sotto l'egida della Cayman Islands Football Association ed affiliata alla CONCACAF.\nLa squadra \u00e8 una delle pi\u00f9 deboli nello scenario americano, ciononostante \u00e8 riuscita ad ottenere un sorprendente 4\u00ba posto nella Coppa dei Caraibi 1995, l'unica competizione internazionale organizzata in casa (congiuntamente alla Giamaica).\nAttualmente occupa il 193\u00ba posto del ranking FIFA.\nPartecipazioni ai tornei internazionali.\nCampionato CONCACAF.\nLe \"Turtles\" non hanno mai disputato il Campionato CONCACAF, l'antenato della Gold Cup svoltosi dal 1963 al 1989, in quanto la CIFA \u00e8 entrata a far parte della Confederazione Nord-Centroamericana e Caraibica nel 1992.\nCoppa dei Caraibi.\nLe Isole Cayman hanno partecipato alla Coppa dei Caraibi in quattro occasioni, centrando come miglior risultato un quarto posto nel 1995.\nRosa attuale.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "666905", "revid": "1768939", "url": "https://it.wikipedia.org/wiki?curid=666905", "title": "Indicazione geografica tipica", "text": "L'indicazione geografica tipica, meglio nota con l'acronimo IGT, \u00e8 la terza delle cinque classificazioni dei vini recepite in Italia; indica vini prodotti in aree generalmente ampie ma secondo dei requisiti specificati.\nRequisiti.\nI requisiti di base per il riconoscimento di un vino IGT \u00e8 riservato ai vini la cui produzione avviene nella rispettiva indicazione geografica, le uve da cui \u00e8 ottenuto provengono per almeno l'85% esclusivamente da tale zona geografica, con indicate le caratteristiche organolettiche.\nI requisiti sono meno restrittivi di quelli richiesti per i vini a denominazione di origine controllata (DOC). L'IGT \u00e8 importante in quanto \u00e8 il primo gradino (della piramide) che separa il vino senza indicazione (generico) dal vino con indicazione.\nDal 2010 la classificazione IGT \u00e8 stata ricompresa nella categoria comunitaria IGP (cos\u00ec come la DOCG e la DOC nella DOP).\nQuesta categoria comprende i vini prodotti in determinate regioni o aree geografiche (autorizzate per legge), secondo un disciplinare di produzione; essi possono riportare sull'etichetta, oltre all'indicazione del colore, anche l'indicazione del o dei vitigni utilizzati e l'annata di raccolta delle uve.\nLa menzione IGT pu\u00f2 essere sostituita dalla menzione \"Vin de pays\" per i vini prodotti in Valle d'Aosta, e dalla menzione \"Landwein\" per i vini prodotti nella provincia autonoma di Bolzano.\nGeneralmente in questa categoria rientrano i vini prodotti in territori molto estesi (tipicamente una regione ma anche zone provinciali molto grandi) secondo un disciplinare molto meno restrittivo e severo dei vini a DOC. \u00c8 opportuno precisare inoltre che, a volte, la collocazione di un vino tra gli IGT \u00e8 dovuta sia a scelte commerciali, sia all'impossibilit\u00e0, per la loro composizione (vitigni utilizzati o altro aspetto del processo produttivo), di rientrare nei disciplinari delle zone di produzione a DOC e DOCG.\nTutela.\n\u00c8 vietato, quando sia idoneo ad ingannare il pubblico o quando comporti uno sfruttamento indebito della reputazione della denominazione protetta, l'uso di indicazioni geografiche e di denominazioni di origine, nonch\u00e9 l'uso di qualsiasi mezzo nella designazione o presentazione di un prodotto che indichino o suggeriscano che il prodotto stesso proviene da una localit\u00e0 diversa dal vero luogo di origine, oppure che il prodotto presenta le qualit\u00e0 che sono proprie dei prodotti che provengono da una localit\u00e0 designata da un'indicazione geografica."}
{"id": "666910", "revid": "765341", "url": "https://it.wikipedia.org/wiki?curid=666910", "title": "Gustavo di Danimarca", "text": "Biografia.\nFu il quarto figlio di Federico VIII di Danimarca e di sua moglie, Luisa di Svezia, nata principessa di Svezia e Norvegia.\nI suoi nonni paterni erano il re Cristiano IX di Danimarca (1818-1906) e la regina Luisa d'Assia-Kassel (1817-1898); quelli materni re Carlo XV di Svezia (1826-1872) e la regina Luisa dei Paesi Bassi (1828-1871).\nGustavo non si spos\u00f2 e non ebbe figli."}
{"id": "666918", "revid": "238230", "url": "https://it.wikipedia.org/wiki?curid=666918", "title": "Antonio Francesco Frisi", "text": "Biografia.\nDivenuto nel 1763 canonico del Duomo di Monza, il Frisi studi\u00f2 per diversi anni i documenti del ricchissimo archivio della basilica monzese. Egli pubblic\u00f2 i risultati delle sue ricerche nell'opera in tre volumi \"Memorie storiche di Monza e sua corte\" (1794).\nSuo fratello Paolo Frisi (1728-1784), religioso barnabita, fu un illustre matematico e astronomo."}
{"id": "666930", "revid": "1543377", "url": "https://it.wikipedia.org/wiki?curid=666930", "title": "Nazionale di calcio della Repubblica Dominicana", "text": "La nazionale di calcio della Repubblica Dominicana (Selecci\u00f3n de f\u00fatbol de la Rep\u00fablica Dominicana) \u00e8 la rappresentativa calcistica nazionale dell'omonimo paese occupante i due terzi dell'isola caraibica di Hispaniola. Essa \u00e8 posta sotto l'egida della Federaci\u00f3n Dominicana de F\u00fatbol ed \u00e8 affiliata alla CONCACAF. Essendo il baseball lo sport nazionale, la squadra passa spesso inosservata all'interno del paese.\nOccupa il 156\u00ba posto del ranking FIFA.\nRosa attuale.\nLista dei giocatori convocati dal CT Jacques Passy per la sfida contro valevole per le qualificazioni al .\n\"Presenze, reti e numerazione aggiornate all' 8 giugno 2021\"."}
{"id": "666931", "revid": "767487", "url": "https://it.wikipedia.org/wiki?curid=666931", "title": "Bryan Lefley", "text": "Era fratello di Chuck Lefley.\nCarriera.\nGiocatore.\nGiocatore duttile, abile sia come difensore che come ala sinistra, fece la trafila delle giovanili nei Winnipeg Rangers (MJHL) tra il 1964-65 e il 1967-68. Dopo un anno con i Vernon Nelson Maple Leafs (WIHL) nel 1968-69 venne messo sotto contratto dai New York Rangers, ma viene girato per tre stagioni agli Omaha Knights in CHL prima di poter fare l'esordio in NHL, ma con l'altra squadra dello stato di New York, i New York Islanders, nella stagione 1972-73, in cui si ritagli\u00f2 un posto da titolare (63 presenze, 10 punti messi a segno).\nLa stagione successiva non fu altrettanto felice: solo 7 presenze in NHL, il resto ancora in CHL, coi Fort Worth Wings (44 punti in 58 partite, suo miglior bottino personale in una stagione). Ritorn\u00f2 in NHL nel 1974-75, messo sotto contratto dai Kansas City Scouts dopo l'NHL Expansion Draft, ma gioc\u00f2 solo 29 incontri. Il resto della stagione e quella successiva le disput\u00f2 in AHL con i Baltimore Clippers, i Providence Reds e gli Springfield Indians.\nTorn\u00f2 a calcare il ghiaccio NHL nel 1976-77, quando i Kansas City Scouts vengono spostati a Denver (Colorado Rockies, oggi New Jersey Devils). Dopo due stagioni da titolare, Lefley si trasfer\u00ec in Europa. La prima tappa fu la Germania, dove per oltre due stagioni gioc\u00f2 a D\u00fcsseldorf (miglior risultato, un secondo posto nel 1979-80). A stagione 1980-81 gi\u00e0 iniziata si trasfer\u00ec a Berna, all'SC Bern con cui concluse la carriera sul ghiaccio.\nIn totale Bryan Lefley ha giocato 228 incontri in NHL, mettendo a segno 7 reti e 29 assist, cui si aggiungono 2 incontri di play-off per la Stanley Cup.\nAllenatore.\nLa carriera di allenatore di Lefley comincia laddove era finita quella da giocatore, nella Lega Nazionale A. In Svizzera allen\u00f2 dapprima lo Zurigo, poi il Bellinzona e infine anche l'Hockey Club Ambr\u00ec-Piotta.\nLefley \u00e8 approdato poi in Italia. In serie A ha allenato dapprima l'Hockey Club Merano, con cui ha vinto lo scudetto 1986 (il primo per gli altoatesini). L'anno dopo non riesce a ripetersi, e preferisce trasferirsi in Deutsche Eishockey Liga (DEL), a quei D\u00fcsseldorf EG con cui aveva giocato alla fine degli anni settanta. Dopo una sola stagione torn\u00f2 in Italia, questa volta ai Mastini Varese, portando anche loro al vertice, con lo scudetto 1989.\nNel 1993, dopo la deludente spedizione della nazionale italiana alle Olimpiadi di Albertville chiuse al dodicesimo ed ultimo posto, Lefley accett\u00f2 l'incarico di allenatore della nazionale italiana. Con lui in panchina, il \"Blue Team\" arriv\u00f2 sesto (miglior risultato di sempre) ai mondiali giocati in casa (Bolzano, Canazei e Milano) nel 1994, settimo nel 1995 e nel 1996, ottavo nel 1997. Anche alle olimpiadi si vide la mano dell'allenatore canadese, con il nono posto a .\nA partire dal 1997 Lefley aveva scelto di occuparsi solo della nazionale, non allenando pi\u00f9 squadre di club dopo il titolo vinto a Berna nella stagione 1996-97. Lefley mor\u00ec in seguito ad un incidente stradale nei pressi di Bolzano il 28 ottobre 1997, mentre si stava recando a Bressanone al raduno della nazionale dopo aver assistito ad un incontro fra Bolzano e Dinamo Mosca.\nOmaggi e riconoscimenti.\nIl fan club dell'HC Ambr\u00ec-Piotta di Sant'Antonino, il BL15, \u00e8 dedicato a Bryan Lefley (le iniziali BL) e Dale McCourt (il cui numero era il 15)."}
{"id": "666935", "revid": "30610", "url": "https://it.wikipedia.org/wiki?curid=666935", "title": "Istituto statale d'arte di Firenze", "text": "L'Istituto statale d'arte di Firenze (oggi Liceo artistico statale di Porta Romana) \u00e8 nato nel 1869 come scuola d'intaglio, trasformata nel 1880 in scuola professionale per le arti decorative ed industriali e nel 1919 in regio istituto artistico industriale. Dal 1924, l'Istituto si trova nei locali che ospitavano le scuderie reali della reggia di palazzo Pitti, appena fuori da Porta Romana, al centro di un parco che confina con il giardino di Boboli. All'interno della scuola \u00e8 stato collocato il museo dei gessi detto gipsoteca.\nLa gipsoteca.\nNella gipsoteca, che significa raccolta di statue in gesso, sono stati raccolti nel tempo i calchi, in gesso appunto, di importanti capolavori scultorei a partire dal Trecento fino al Novecento.\nI gessi sono pi\u00f9 di 3.000, alcuni di dimensioni ragguardevoli, e danno l'opportunit\u00e0 di avere una straordinaria panoramica della storia della scultura europea. Uno dei nuclei pi\u00f9 suggestivi \u00e8 rappresentato dalle opere di Donatello. Alcuni provengono dall'Accademia di belle arti e dal suo museo, come una parte dei gessi michelangioleschi o il \"Colosso\", cio\u00e8 la copia di uno dei due \"Dioscuri\" della fontana del Quirinale a Roma, che ancora oggi lega il suo nome alla \"sala del Colosso\" nella galleria dell'Accademia.\nLa gipsoteca \u00e8 stata restaurata dalla Provincia di Firenze con il contributo dell'Ente Cassa di Risparmio di Firenze e il ricollocamento dei gessi non \u00e8 ancora stato concluso.\nPeriodicamente vengono organizzate mostre temporanee su svariati argomenti, soprattutto legati alle arti tra Otto e Novecento.\nPersone legate all'Istituto.\nNumerosi sono gli artisti che hanno studiato o insegnato nell'Istituto statale d'arte di Porta Romana (o nella precedente \"Scuola di arti decorative di Santa Croce\"). Tra questi \u00e8 possibile citare:"}
{"id": "666936", "revid": "74173", "url": "https://it.wikipedia.org/wiki?curid=666936", "title": "Oblast di Brjansk", "text": ""}
{"id": "666938", "revid": "1347902", "url": "https://it.wikipedia.org/wiki?curid=666938", "title": "Oblast' di Brjansk", "text": "L'oblast' di Brjansk () \u00e8 un'oblast' della Russia situata tra la pianura russa e la parte ovest del Rialto Centrale Russo.\nLa provincia \u00e8 sede di un notevole mercato di grano, legname e canapa prodotti nella regione; \u00e8 sviluppata l'industria dell'acciaio, meccanica, del vetro, del cemento.\nBrjansk era gi\u00e0 capitale di un principato indipendente (XIII-XIV secolo) fu poi occupata dai lituani. Fu inglobata nell'Impero russo nel 1503.\nCitt\u00e0 importanti.\nCapoluogo dell'oblast' \u00e8 Brjansk; altre citt\u00e0 di un certo rilievo sono:\nNel territorio dell'oblast' si trovano le rovine di V\u0161\u010di\u017e, citt\u00e0 esistita fino al XIII secolo.\nGeografia antropica.\nSuddivisioni amministrative.\n\"Rajon\".\nLa \"oblast'\" di Brjansk comprende 27 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"'):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 16 (in grassetto le citt\u00e0 sotto la diretta giurisdizione della \"oblast\"', che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 24 (al 1\u00ba gennaio 2010):"}
{"id": "666940", "revid": "256896", "url": "https://it.wikipedia.org/wiki?curid=666940", "title": "Gipsoteca dell'Istituto d'Arte", "text": ""}
{"id": "666944", "revid": "599013", "url": "https://it.wikipedia.org/wiki?curid=666944", "title": "Japan Cup", "text": ""}
{"id": "666946", "revid": "1543377", "url": "https://it.wikipedia.org/wiki?curid=666946", "title": "Nazionale di calcio del Suriname", "text": "La nazionale di calcio del Suriname \u00e8 la rappresentativa calcistica nazionale dell'omonimo paese, posta sotto l'egida della Suriname Voetbal Bond.\nNonostante il Suriname si trovi in Sudamerica, esso \u00e8 affiliato alla CONCACAF, organizzazione che racchiude tutte le federazioni calcistiche dell'America Centrale, Settentrionale e dei Caraibi, cos\u00ec come la e la .Il risultato pi\u00f9 importante della storia di questa selezione si \u00e8 concretizzato nel 1978 con la vittoria del Campionato caraibico di calcio. Inoltre questa \u00e8 l'unica competizione internazionale che il Suriname ha ospitato, nel 1979, quando si aggiudic\u00f2 il terzo posto.\nPrima dell'indipendenza dai Paesi Bassi, ottenuta nel 1975, la squadra era conosciuta con il nome di \"Guyana olandese\".\nTra la fine degli anni novanta e l'inizio dei 2000 alcuni giocatori originari del Suriname hanno preferito rappresentare la Nazionale olandese: tra di essi i pi\u00f9 noti sono Edgar Davids, Clarence Seedorf, Aron Winter, Jimmy Floyd Hasselbaink, Romeo Castelen, Ruud Gullit, Frank Rijkaard e Patrick Kluivert. In alcuni tornei non ufficiali la squadra ha schierato giocatori di primo livello come Edgar Davids e altri ex-\"orange\", che altrimenti non avrebbero potuto far parte di questa Nazionale dopo aver vestito la maglia di un'altra rappresentativa.\nIl 2021 ha segnato l'esordio del Suriname alla CONCACAF Gold Cup (nuova denominazione del Campionato CONCACAF): il primo posto nel gruppo D nella Lega B della CONCACAF Nations League 2019-2020 gli \u00e8 valsa la qualificazione nell'apposita edizione; accoppiato nel gruppo C insieme a , e , il Suriname ha chiuso al terzo posto del girone, comunque onorevole.\nOccupa il 136\u00ba posto del ranking FIFA.\nPartecipazioni ai tornei internazionali.\nCampionato CONCACAF.\nLa \"A-Selektie\" ha partecipato al Campionato CONCACAF, l'antenato della Gold Cup, per due volte: nel 1977 (sesto posto) e nel 1985 (primo turno).\nCoppa dei Caraibi.\nI \"Suriboys\" hanno partecipato alla Coppa dei Caraibi in sette occasioni, vincendo la prima edizione nel 1978 e arrivando sul gradino pi\u00f9 basso del podio l'anno successivo in casa.\nCampionato CCCF.\nLa selezione del Suriname, all'epoca \"Guyana olandese\", ha disputato un'unica edizione del Campionato centroamericano e caraibico di calcio, terminando al quarto posto.\nGiochi panamericani.\nLa nazionale surinamese ha partecipato ai Giochi panamericani in una sola occasione, nel 1991, fermandosi al primo turno.\nCoupe des Cara\u00efbes.\nI surinamesi, all'epoca con il nome di \"Guyana olandese\", hanno preso parte all'unica Coupe des Cara\u00efbes che ha avuto luogo nel 1948, fermandosi in semifinale.\nStatistiche dettagliate sui tornei internazionali.\nIn grassetto i risultati migliori.\nIn \"corsivo\" le edizioni a cui il Suriname non ha partecipato.\nRosa attuale.\nLista dei giocatori convocati per la CONCACAF Gold Cup 2021.\nPresenze e reti aggiornate al 20 luglio 2021, al termine della sfida contro la Guadalupa.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nRecord aggiornati al 20 luglio 2021.\nIn grassetto i giocatori ancora in attivit\u00e0 con la maglia della nazionale."}
{"id": "666947", "revid": "767487", "url": "https://it.wikipedia.org/wiki?curid=666947", "title": "Japan Cup 2006 (ciclismo)", "text": "La Japan Cup 2006, quindicesima edizione della corsa, si svolse il 22 ottobre 2006 su un percorso di 151,3\u00a0km. Fu vinta dall'italiano Riccardo Ricc\u00f2 che termin\u00f2 la gara in 3h58'18\".\nIl tracciato segu\u00ec un percorso cittadino, con partenza e arrivo a Utsunomiya, da ripetersi undici volte."}
{"id": "666948", "revid": "110157", "url": "https://it.wikipedia.org/wiki?curid=666948", "title": "O'Connell Bridge", "text": "L'O'Connell Bridge (\"Ponte O'Connell\" in italiano) \u00e8 un ponte che attraversa il fiume Liffey nella capitale irlandese, Dublino, collegando la pi\u00f9 celebre strada della citt\u00e0, O'Connell Street, a D'Olier Street e i \"quays\" (\"sponde\") meridionali. A differenza del vicino Ha'Penny Bridge, non \u00e8 pedonale, ma adibito al transito dei veicoli e, spesso, molto trafficato.\nStoria.\nIl primo ponte che fu costruito nella zona, tra il 1791 ed il 1794, si chiamava \"Carlisle Bridge\" per onorare l'allora Lord Luogotenente d'Irlanda - Frederick Howard (5\u00ba conte di Carlisle) e fu disegnato da James Gandon.\nOriginariamente ricurvo, con una gobba al centro, e pi\u00f9 stretto, il \"Carlisle bridge\" era una struttura simmetrica sorretta da tre archi semicircolari e costruita in granito con una balaustra in pietra di Portland e obelischi in ognuno dei quattro angoli.\nNel 1879, (sull'onda di lavori similari all'allora \"Essex Bridge\" - oggi Grattan Bridge), per migliorare l'assetto urbano e risolvere il problema dell'eccessivo traffico di carrozze che si veniva a formare sul ponte, fu deciso di allargare il ponte allineandolo a \"Sackville Street\" (oggi O'Connell Street) che formava la connessione nord al ponte ed era larga 70 metri.\nQuando il ponte fu riaperto nel 1882 circa, fu rinominato in onore di Daniel O'Connell quando la statua all'inizio della strada e adiacente alla struttura fu svelata.\nRecentemente sono state ripristinate le lampade della zona centrale con cinque lanterne."}
{"id": "666951", "revid": "404449", "url": "https://it.wikipedia.org/wiki?curid=666951", "title": "Cimitero degli Allori", "text": "Il Cimitero evangelico agli Allori (o degli Allori) si trova a Firenze, in via Senese 184, tra le Due Strade e il Galluzzo.\nStoria.\nIl piccolo cimitero fu aperto il 26 febbraio 1860, quando le comunit\u00e0 non cattoliche di Firenze non poterono pi\u00f9 seppellire i loro defunti nel cimitero degli inglesi di piazzale Donatello, poich\u00e9 con l'abbattimento delle mura esso si era venuto a trovare all'interno della citt\u00e0 e quindi i regolamenti comunali vi vietavano la tumulazione di nuove salme. Prese il nome dal podere degli Allori dove \u00e8 situato.\nNato come cimitero evangelico, dal 1970 accoglie defunti appartenenti anche ad altre confessioni, compresi alcuni musulmani.\nIl cimitero \u00e8 salito alle cronache nel 2006, quando la scrittrice e giornalista Oriana Fallaci vi \u00e8 stata tumulata. Oltre a lei vi sono sepolti alcuni membri della sua famiglia e vi si trova un cippo commemorativo di Alekos Panagulis, compagno della scrittrice.\nPersonalit\u00e0 sepolte nel cimitero.\nTra le pi\u00f9 note si ricordano:"}
{"id": "666952", "revid": "2178", "url": "https://it.wikipedia.org/wiki?curid=666952", "title": "Ha'Penny Bridge", "text": ""}
{"id": "666956", "revid": "110409726", "url": "https://it.wikipedia.org/wiki?curid=666956", "title": "Yu (personaggio)", "text": "Yu \u00e8 un personaggio immaginario della serie televisiva di fantascienza \"Stargate SG-1\".\nDescrizione.\nYu \u00e8 un potente e intelligente regnante Goa'uld, uno dei pi\u00f9 anziani signori della Galassia tuttora in vita. Astuto sul campo di battaglia ed esperto governante e diplomatico, vanta una posizione privilegiata nei riguardi degli altri Goa'uld, da cui \u00e8 temuto e rispettato.\nInsieme a Cronos e Nirrti, influenti Goa'uld simili a lui per potenza militare e diplomatica, viene scelto per rappresentare i Signori del Sistema ai negoziati di pace con la Terra e gli Asgard. Yu si rivela il principale portavoce del trio, e sostiene il trattato di non aggressione al giovane pianeta d'origine degli umani. Nel corso dell'incontro, per\u00f2, si svolge un grave incidente che rischia di concludersi con un attacco inarrestabile da parte dei Goa'uld alla Terra: Cronus subisce infatti un attentato quasi mortale e i sospetti dapprima ricadono sugli umani, ma in un secondo momento si scopre il coinvolgimento di Nirrti, intenta non solo a radere al suolo il pianeta, ma a prendersi il reame del Signore del Sistema colpito. A questo punto il negoziato si conclude a vantaggio della Terra, che verr\u00e0 risparmiata. Secondo Thor, il Supremo Comandante della Flotta degli Asgard, ha comunque aiutato il fatto che Yu non risiede nella nostra parte della Galassia, e che i suoi interessi personali siano orientati altrove.\nSuccessivamente, i Signori del Sistema partecipano a un'importante assemblea per stabilire come fronteggiare insieme una misteriosa nuova minaccia, e Lord Yu presenzia con quello che crede sia il suo schiavo personale, Jarren, che in realt\u00e0 \u00e8 Daniel Jackson abilmente travestito. Il sovrano monta su tutte le furie quando apprende che la minaccia per i Signori del Sistema non \u00e8 altro che Anubis, suo grande e vecchio nemico che tutti credevano morto ormai da secoli. Convinti subdolamente da Osiris, gli altri Signori del Sistema votano per riammettere Anubis come Signore del Sistema, nonostante il parere nettamente contrario di Yu.\nDopo essere sopravvissuto a un attacco di Osiris, Lord Yu comincia una campagna contro Anubis. Malgrado la tecnologia superiore, le forze di Anubis faticano a tener testa a quelle di Yu, che finalmente convince gli altri Signori del Sistema ad opporsi congiuntamente al rivale, guidandoli in una grande forza d'attacco nel corso di una battaglia sopra il pianeta Abydos, dove Anubis impiega la sua nuova e avanzata arma per annientare l'intera flotta d'assalto.\nQuando l'SG-1 offre a Yu una possibilit\u00e0 di distruggere Anubis per sempre, questi inspiegabilmente li tradisce e ritira le proprie forze nel pieno della battaglia. Il suo Primo Jaffa confider\u00e0 in seguito a Teal'c le proprie preoccupazioni circa la salute dell'anziano Goa'uld: il Sarcofago non riesce pi\u00f9 a sostenere le esigenze psichiche e fisiche dell'assai vecchio Yu come faceva una volta, al punto che ora comincia a risentire di frequenti attacchi di amnesia e incapacit\u00e0 di giudizio. Teal'c chiede se Yu non abbia preso in considerazione la possibilit\u00e0 di cambiare corpo, ma stando a Oshu, Yu ormai non \u00e8 pi\u00f9 in grado di fare una cosa del genere. \nQuando i Replicatori iniziano a invadere la Galassia, Yu viene ucciso dalla Repli-Carter insieme agli altri Signori del Sistema.\nRealt\u00e0 storica.\nLa figura di Y\u01d4 pare non essere la personificazione di una divinit\u00e0 di per s\u00e9, ma pu\u00f2 essere stato uno dei primi imperatori cinesi. Certi storici lo identificano come il fondatore della prima dinastia cinese. Le leggende dicono che percorse il mondo nella forma di un drago e che possedesse enormi poteri."}
{"id": "666965", "revid": "599013", "url": "https://it.wikipedia.org/wiki?curid=666965", "title": "Xv", "text": ""}
{"id": "666973", "revid": "729019", "url": "https://it.wikipedia.org/wiki?curid=666973", "title": "Avro Canada VZ-9-AV Avrocar", "text": "LAvro Canada VZ-9-AV Avrocar fu un progetto segreto sviluppato durante i primi anni della Guerra Fredda su richiesta della United States Air Force (USAF), l'aeronautica militare degli Stati Uniti d'America, dall'azienda canadese Avro Aircraft Ltd. con sede a Mississauga in Ontario.\nDescrizione.\nL'Avrocar utilizz\u00f2 (o cerc\u00f2 di sfruttare) l'effetto Coand\u0103 per il decollo e l'atterraggio verticale VTOL. Esso aveva una forma discoidale, e faceva uso di tre turbine jet per dare la spinta che permettesse il sollevamento da terra. La spinta dei motori veniva deviata anche sulla sagoma esterna del disco per dare stabilit\u00e0 al velivolo.\nStoria del modello.\nIl progettista del velivolo fu John Carver Meadows \"Jack\" Frost che lavor\u00f2 per la Avro Canada dal 1947 dopo una lunga collaborazione con alcune aziende britanniche. In precedenza aveva collaborato con la de Havilland Aircraft Company dal 1942 collaborando allo sviluppo dei caccia de Havilland DH.100 Vampire e DH.108 Swallow, solo il primo avviato alla produzione in serie. All'Avro Canada, prima di entrare nel \"Gruppo Progetti Speciali\", collabor\u00f2 alla progettazione dell'Avro Canada CF-100.\nIl \"Gruppo Progetti Speciali\".\nSubito dopo la sua formazione, il \"Gruppo Progetti Speciali\" inizi\u00f2 le sue ricerche sul VTOL concentrandosi in particolare ad un progetto di Frost che costui chiamava \"motore pancake\", una turbina jet che aveva il grosso dei suoi componenti sviluppati in una forma a disco. Alloggiati in una struttura segreta, nel quartiere principale della compagnia, il gruppo usufru\u00ec di tutti gli accorgimenti degni di un progetto segreto, compresa la sorveglianza armata e l'uso di tessere magnetiche. All'interno di questa fortezza tecnologica Frost si circond\u00f2 di ingegneri e progettisti nutriti di visioni futuristiche.\nIl progetto Y.\nNel 1952 il team del \"Gruppo Progetti Speciali\" inizi\u00f2 la progettazione di una serie di velivoli che sfruttassero la tecnologia VTOL, il primo dei quali fu un caccia a forma di spada che facesse uso del \"motore pancake\" di Frost.\nBattezzato con il nome di \"Progetto Y\" questo velivolo fu progettato in maniera tale da sollevarsi sulla coda garantendo un minimo di capacit\u00e0 di sfruttare il decollo verticale, con una velocit\u00e0 di decollo di 100.000 piedi al minuto e ed una velocit\u00e0 di 1.500\u00a0mph. Al progetto si un\u00ec il governo Canadese che richiese ben presto un primo prototipo. Nel 1953 la compagnia canadese non aveva altro da offrire che un modello in legno e le progettazioni su carta, con una spesa di contro di 4 milioni di dollari canadesi, per cui il progetto venne tolto dalla lista dei finanziamenti del Dipartimento Sperimentale della Difesa canadese.\nL'interessamento degli Stati Uniti.\nDopo la chiusura del progetto da parte del governo canadese, Frost non intese arrendersi, e grazie alle sue doti di ottimo venditore di se stesso, riusc\u00ec ad ottenere l'interessamento degli Stati Uniti al suo progetto. Nel 1953 un gruppo di esperti militari visit\u00f2 l'Avro Canada per visionare il caccia jet CF-100. Durante il tragitto Frost dirott\u00f2 il gruppo verso la sede del Gruppo Progetti Speciali e mostr\u00f2 ai militari americani il suo prototipo in scala, i disegni e i progetti (alcuni mai visti nemmeno dalla sua compagnia) per la costruzione di un velivolo discoidale con il nome di \"Progetto Y-2\".\nL'USAF accett\u00f2 di finanziare il gruppo di Frost, e grazie all'arrivo di nuove risorse finanziarie, si diede vita ad un nuovo progetto ribattezzando il prototipo \"Progetto Y-2\" con il nome \"Progetto 1794\". Frost ed i suoi compagni iniziarono la progettazione e la realizzazione di un velivolo innovativo che sarebbe stato dotato di un sistema di armi avanzate e capace di raggiungere una velocit\u00e0 superiore a Mach 2.\nNascita dell'Avrocar.\nUn modello di prova, alimentato da sei motori Armstrong Siddeley Viper che facevano girare un rotore centrale, venne costruito e tenuto in un piccolo magazzino in mattoni. La prima fase di test si rivel\u00f2 un fallimento ed il modello di test supersonico PV-704 (dove PV stava per Private Venture) present\u00f2 delle preoccupanti perdite d'olio che provocarono tre piccoli incendi. Un ultimo e disastroso test (che stava per diventare letale) con un motore Viper fatto nel 1956, convinse Frost della necessit\u00e0 di progettare un veicolo pi\u00f9 sicuro.\nDopo aver ridisegnato il modello supersonico per un velivolo molto pi\u00f9 semplice, il Gruppo Progetti Speciali della Avro Canadian diede vita al VZ-9-AV Avrocar.\nL'Avrocar venne presentato come un modello a scopo di test per la successiva produzione di un veicolo supersonico a forma discoidale, il Weapon System 606A progettato per l'USAF, e venne successivamente offerto all'esercito degli Stati Uniti come \"jeep volante\".\nSfruttando il sistema Cook-Craigie, vennero costruiti sulla linea di produzione due velivoli Avrocar, uno da utilizzare nei test nelle gallerie del vento della NASA all'Ames Research Center in California e l'altro per i test di volo nell'impianto canadese di Milton.\nProprio dopo la produzione dei modelli di test del velivolo si abbatt\u00e9 un macigno sul \"Gruppo Progetti Speciali\", il governo canadese ritir\u00f2 i finanziamenti stanziati alla Avro Canadian per la produzione dell'Avro CF-105 Arrow il 20 febbraio 1959, causando una pesante crisi societaria che comport\u00f2 il taglio di tutti i progetti in corso, compreso quello di Frost e del suo team. Tuttavia tre giorni dopo l'annuncio della cancellazione del progetto Arrow, molti dei membri del \"Gruppo Progetti Speciali\" vennero nuovamente assunti e spostati alla progettazione del CF-100.\nL'Ufficio Progetti dell'USAF, che si era occupato dei prototipi dell'Avro, raccomand\u00f2 all'industria canadese di cancellare il progetto WS-606A e tutti i lavori riguardanti l'Avrocar. Dopo una provvidenziale esibizione delle sue qualit\u00e0 persuasive, Frost riusc\u00ec ad ottenere il proseguimento del progetto Avrocar da parte dell'USAF alla fine di maggio 1959.\nIl test.\nIl modello finale dell'Avrocar apparve come un velivolo a forma di disco volante del diametro di 5,5 metri e alto 2,3 metri. Disegnato per trasportare due persone, un pilota e un osservatore posti in due abitacoli separati ed opposti dotati di tettucci trasparenti a forma di cupola,\nil velivolo era alimentato da tre motori jet Continental J69-T-9 che avrebbero dovuto garantire una velocit\u00e0 massima di 483\u00a0km/h ad una altitudine di 10.000 piedi (3.050 metri). La spinta dei motori jet alimentava un rotore centrale che convogliava l'aria in una serie di vani e di condotti sotto il velivolo permettendogli di decollare e fornendogli il controllo direzionale.\nI primi tre test di volo vennero fatti il 12 novembre 1959; ad essi si aggiunsero ulteriori test nel gennaio del 1960 e tra il luglio 1960 ed il giugno 1961 per un totale di 75 ore di volo.\nI risultati del test rivelarono problemi di instabilit\u00e0 ed un insufficiente rendimento dovuto alle intolleranze meccaniche del turbo-rotore. Infatti, la velocit\u00e0 massima raggiunta durante le prove fu di 56\u00a0km/h, ad un'altezza di 90 centimetri.\nDunque, l'Avrocar si rivel\u00f2 essere un velivolo spinto da un motore di potenza insufficiente ed era stabile solo vicino al terreno come gli hovercraft.\nCancellazione del progetto.\nPrima che potessero essere apportate ulteriori modifiche, vennero tagliati i fondi nel marzo del 1961. Le proposte di Frost per alcune modifiche nel disegno non vennero accettate e il progetto Avrocar insieme agli altri progetti inerenti al VTOL vennero cancellati dall'USAF nel 1961. Nonostante l'Avro incoraggiasse ulteriori sviluppi del VTOL, ci\u00f2 non suscit\u00f2 interesse n\u00e9 nel governo canadese n\u00e9 in quelli di altri paesi, determinando la fine del \"Gruppo Ricerche Speciali\". Giudicato per le sue performance, l'Avrocar fu un totale fallimento: capace di sollevarsi senza problemi solo fino a pochi metri da terra, la sua velocit\u00e0 era limitato dalla forma a bulbo ed emetteva troppo rumore, rendendolo impraticabile come velivolo militare. Sebbene si fosse rivelato un fallimento dal punto di vista tecnico, il suo design fu fonte di ispirazione per altri progetti, compreso il Saunders Roe SR.N1, il primo hovercraft, anch'esso iniziato nel 1959.\nUlteriori sviluppi.\nSecondo lo storico dell'aviazione Rusell Lee, l'Avro VZ-9-AV Avrocar fu un \"binario morto\" nella storia del VTOL. Il dottor Paul Moller, un espatriato canadese che collabor\u00f2 con la Avro Canadian come ingegnere, inizi\u00f2 la progettazione di una serie di veicoli discoidali ispirandosi al modello dell'Avrocar. L\"XM-2\", il primo di questi veicoli, sembrava infatti una miniatura di un disco volante. Dopo i primi test con esito positivo, il progetto di veicoli a forma di disco venne presto abbandonato, avendo come epilogo il Moller Skycar M400, un veicolo somigliante a un'automobile volante."}
{"id": "666987", "revid": "1669436", "url": "https://it.wikipedia.org/wiki?curid=666987", "title": "Lattanzio Gambara", "text": "Biografia.\nEra figlio di Ludovico Tamburinio de Bosis oriundo di Gambara, di professione sarto. Allievo a Cremona di Giulio Campi, Gambara \u00e8 successivamente documentato gi\u00e0 nel 1549 come collaboratore di Girolamo Romanino. Alla met\u00e0 degli anni cinquanta esegue una serie di cicli ad affresco di tema profano in diverse dimore bresciane mentre \u00e8 datata 1558 la pala d'altare per Santa Maria in Silva. Risalgono a questo periodo gli affreschi di villa Contarini ad Asolo.\nVerso gli anni sessanta, divenuto ormai un artista di successo, Gambara si aggiorna sui temi del manierismo di Giulio Romano e del Pordenone. Una delle opere pi\u00f9 importanti di questo periodo \u00e8 il ciclo di affreschi con \"Storie dell'Apocalisse\" che fino al 1944 decorava la Loggia Malatestiana in Broletto ma che fu distrutto da un bombardamento statunitense nel 1944. In questi anni l'artista torna a collaborare col Romanino in una serie di commissioni bresciane per lo pi\u00f9 perdute (Sant'Eufemia; San Lorenzo). Una commissione prestigiosa fu l'incarico per tre pale d'altare per l'abbazia di San Benedetto Polirone, anch'esse perdute tranne una, recentemente rinvenuta in una collezione privata (Tanzi 1991).\nTra i lavori di questo periodo, spesso consistenti nella decorazione a fresco di case e ville private, si segnala il ciclo di Palazzo Maggi a Corzano, eseguito in collaborazione con Giulio e Antonio Campi.Nel 1565 l'artista soggiorn\u00f2 per un breve periodo a Venezia, dove esegu\u00ec una serie di opere perdute ma ricordate dalle fonti. L'anno successivo (1566), Lattanzio affresc\u00f2 il ciclo pittorico della parrocchiale di Santo Stefano a Vimercate, con gli episodi della vita del santo nella parte inferiore dell'abside e le figure di \"Dio Padre, Cristo, la Vergine e angeli\" nel semicatino. Momento nodale nel percorso artistico del Gambara, gli affreschi di Vimercate mostrano l'avvenuta maturazione del pittore e l'assimilazione degli schemi del manierismo settentrionale, studiati sui testi di Giulio Romano e del Pordenone. Nel 1567 l'artista ricevette la commissione per gli affreschi della navata centrale della cattedrale di Parma, forse la sua opera maggiore, intrapresa con la collaborazione di Bernardino Gatti, che tuttavia abbandon\u00f2 quasi subito l'impresa e, terminata soltanto nel 1573. In questo ciclo pittorico, dal respiro veramente monumentale, Gambara si trova a fare i conti con un altro grandissimo del Cinquecento italiano, il Correggio.\nNegli ultimi anni, oltre alla decorazione del tamburo della cupola di Santa Maria della Steccata a Parma, Gambara esegu\u00ec diversi altri affreschi per palazzi bresciani e parmensi, oltre alla bella \"Deposizione\" (1568) per la chiesa di San Pietro al Po a Cremona. Solo la morte (18 marzo 1574), cadendo in circostanze misteriose da un'impalcatura, secondo qualcuno per disgrazia, secondo altri per criminoso attentato, gli imped\u00ec di terminare l'affrescatura della cupola di San Lorenzo a Brescia. Ebbe come allievo Giovita Brescianino.\nOpere.\nIn collaborazione con Girolamo Romanino:"}
{"id": "666990", "revid": "599013", "url": "https://it.wikipedia.org/wiki?curid=666990", "title": "Xx", "text": ""}
{"id": "666991", "revid": "2056951", "url": "https://it.wikipedia.org/wiki?curid=666991", "title": "Licenza (teologia)", "text": "La licenza \u00e8 un titolo accademico ecclesiastico rilasciato dalle universit\u00e0 pontificie e costituisce il secondo grado di studio relativo ai titoli accademici, dopo il baccalaureato e prima del dottorato.\nAi sensi del processo di Bologna, corrisponde ad una laurea quadriennale o magistrale o specialistica dell'ordinamento scolastico italiano.\nIl \"licenziato\" in sacra teologia o diritto canonico ha la facolt\u00e0 detta \"licentia docendi\" (ovvero, di insegnare nelle scuole); l'accesso al dottorato generalmente \u00e8 ammesso ai licenziati con la valutazione \"magna cum laude\" (\"con grande lode\")."}
{"id": "666994", "revid": "77358", "url": "https://it.wikipedia.org/wiki?curid=666994", "title": "Oblast di Celjabinsk", "text": ""}
{"id": "667011", "revid": "77358", "url": "https://it.wikipedia.org/wiki?curid=667011", "title": "Oblast di \u010celjabinsk", "text": ""}
{"id": "667012", "revid": "599013", "url": "https://it.wikipedia.org/wiki?curid=667012", "title": "Xy", "text": ""}
{"id": "667017", "revid": "729019", "url": "https://it.wikipedia.org/wiki?curid=667017", "title": "Oblast' di \u010celjabinsk", "text": "L'oblast' di \u010celjabinsk \u00e8 un'oblast della Russia ( - abitanti) nella Siberia occidentale, che si estende tra gli Urali ed i fiumi Iset' (a nord) e Uj (a sud).\nLe risorse della provincia, oltre all'agricoltura (cerealicoltura) ed alle foreste, sono gli importanti giacimenti di carbone, ferro ed oro.\nLa capitale \u00e8 \u010celjabinsk ( abitanti), che si trova sul fiume Miass ed \u00e8 un importante nodo ferroviario della Transiberiana e un centro minerario (carbone, manganese) con industrie siderurgiche, meccaniche, metallurgiche, alimentari, farmaceutiche e dell'abbigliamento. La citt\u00e0 possiede il pi\u00f9 grande aeroporto della regione.\nTra le altre citt\u00e0 pi\u00f9 importanti c'\u00e8 Magnitogorsk ( abitanti) presso il fiume Ural: fondata nel 1929 per sfruttare i ricchi giacimenti di ferro conta industrie metallurgiche, siderurgiche e chimiche, \u00e8 anche sede di una tra le pi\u00f9 grandi centrali elettriche di tutta la Russia. Zlatoust \u00e8 un'altra delle maggiori citt\u00e0 ( abitanti) sul versante occidentale degli Urali centrali, sede di industrie siderurgiche, metallurgiche e metalmeccaniche.\nCitt\u00e0.\nLe principali citt\u00e0 sono:\nSuddivisione amministrativa.\nL\"oblast' di \u010celjabinsk\" \u00e8 suddiviso nei seguenti rajon:\nInoltre vi sono alcune citt\u00e0 che sono gestite direttamente dall'oblast':\nComposizione etnica.\nIn base al censimento del 2002 l'Oblast' risultava popolata da:"}
{"id": "667020", "revid": "599013", "url": "https://it.wikipedia.org/wiki?curid=667020", "title": "Xz", "text": ""}
{"id": "667021", "revid": "2184720", "url": "https://it.wikipedia.org/wiki?curid=667021", "title": "Raggio di sole (Le Vibrazioni)", "text": "Raggio di sole \u00e8 una canzone del gruppo milanese Le Vibrazioni. \u00c8 il primo singolo estratto dall'album \"Le Vibrazioni II\", secondo lavoro della band.\n\u00c8 stata scritta da Francesco Sarcina, leader del complesso, voce e compositore.\n\u00c8 stata pubblicata come singolo nel marzo 2005, arrivando fino al numero 3 tra i singoli pi\u00f9 venduti in Italia e rimanendoci per due settimane. \u00c8 stato frequentemente trasmesso in radio, raggiungendo la posizione numero 1 dell'airplay."}
{"id": "667024", "revid": "453768", "url": "https://it.wikipedia.org/wiki?curid=667024", "title": "Gozzo (barca)", "text": "Il gozzo \u00e8 una barca da pesca che ha le sue origini nella tradizione marinara italiana. Sono tipici della Liguria e della Campania, ma si trovano anche in Sicilia, Puglia e sulla costa toscana.\nIl gozzo era originariamente costruito completamente in legno, ma negli ultimi tempi si \u00e8 assistito alla diffusione di costruzioni in vetroresina, che rispetto al legno offre una maggior leggerezza e facilit\u00e0 di lavorazione.\nStruttura.\nLa struttura portante del gozzo \u00e8 una solida chiglia che corre da poppa a prora alla quale sono attaccate una serie di costole che compongono l'ossatura dell'imbarcazione.\nIl risultato \u00e8 analogo ad una gabbia toracica, alla quale viene appoggiato il fasciame costituito da una serie di tavole di legno disposte da prora a poppa.\nLe forme del gozzo sono particolari e caratteristiche, a partire dai masconi, molto tozzi cos\u00ec come la prua e la poppa; la chiglia funge sia da spina dorsale dell'imbarcazione, sia da deriva, sporgendo al di sotto dello scafo e terminando a poppa all'altezza del timone, sorreggendone le femminelle, ed a prora con un prolungamento tipico chiamato pernaccia.\nIl piano di calpestio \u00e8 costituito solamente da un pagliolo in legno, che ha la funzione di creare un piano dove poter camminare. Non esiste un vero e proprio ponte continuo e stagno, anche perch\u00e9 si tratta di una barca di relativamente piccole dimensioni (si va dai 3-4 metri ad una decina, per la capienza da 4 persone in su).\nCi sono alcune traverse (banchi) che fungono da sedile per i passeggeri, e coperture all'estrema poppa ed all'estrema prora, sotto le quali vengono ricavati due gavoni, delimitati da due paratie; si ha cos\u00ec il \"gavone di prora\" e il \"gavone di poppa\", che sono solitamente usati per riporre oggetti o attrezzature nautiche.\nI gozzi di dimensioni maggiori possono essere \"cabinati\", ovvero possono avere una sovrastruttura che ricopre e protegge la timoneria (che in questo caso \u00e8 del tipo \"a ruota\", non pi\u00f9 \"a barra\") e, talvolta, pu\u00f2 anche estendersi verso prua, ospitando alcune cuccette di fortuna. In quest'ultima configurazione il gozzo prende anche il nome di \"pilotina\".\nIn Italia esistono numerosi tipi di gozzi, a seconda dell'impiego a cui sono destinati varia anche la tecnica costruttiva, la tradizione si differenzia da regione a regione.\nPropulsione.\nLa struttura fin qui descritta appartiene ad un classico gozzo a remi: si possono trovare due o tre paia di scalmi sulla falchetta, sui quali poter fissare i remi.\nGli scalmi sono sempre a caviglia, ossia costituiti solamente da un perno verticale leggermente svasato verso l'alto, ed i remi sono dotati di un contrappeso (girone) per diminuire la fatica durante la vogata; l'accoppiamento tra remi e scalmi di un gozzo \u00e8 ottenuto attraverso una legatura particolare, detta stroppo.\nCon l'evoluzione di motori a benzina o Diesel, il remo \u00e8 passato ormai in secondo piano, tranne che per situazioni particolari, come alcuni metodi di pesca o per l'avvicinamento a litorali ove si trovino bagnanti.\nIl motore di un gozzo \u00e8 classicamente di tipo entrobordo diesel, cio\u00e8 completamente all'interno dello scafo, in un apposito spazio verso il centro nave, per evitare un appoppamento dell'imbarcazione che risulterebbe gravoso per la tenuta al mare o per l'efficienza stessa dello scafo.\nIl motore entrobordo \u00e8 collegato ad un'elica, che si trova all'estrema poppa dello scafo, attraverso un asse ed un pressatrecce o premistoppa a baderna; il timone \u00e8 incernierato a poppa, manovrabile con barra o con ruota, secondo le dimensioni dell'imbarcazione.\nPer ragioni di spazio e praticit\u00e0 sono nati modelli di gozzo che montano motore fuoribordo, cio\u00e8 esterno alla barca e connesso a questa da una piastra in legno impiantata a poppa al posto del timone. I motori fuoribordo fungono da sistema di propulsione e anche di governo, essendo liberi di ruotare attorno ad un asse verticale. Non \u00e8 comunque una sistemazione raccomandabile.\nUn ulteriore tipo di propulsione per i gozzi \u00e8 la vela, adottata da sempre meno esemplari: i gozzi a vela montavano un unico albero a centro nave sul quale veniva issata una vela latina mediante un'antenna.\nTenuta del mare.\nBuona la tenuta del mare vista la forma dello scafo e la progettazione atta a portare pesi abbastanza gravosi come reti ed altra attrezzatura da pesca professionale e persone. \u00c8 anche usato per il turismo dalla marineria.\nIl gozzo da pesca.\nQuesta imbarcazione \u00e8 usata per vari tipi di piccola pesca, tra cui anche la pesca alla traina, per la quale risulta adatta la caratteristica bassa velocit\u00e0 del gozzo, la velocit\u00e0 media per tale tipo di pesca \u00e8 infatti di 5/6 nodi. \nBibliografia.\nPanella G. Gozzi, pescatori e marinai. Storie del Mediterraneo. (ed. La Nave di Carta) EAN 9788894574326."}
{"id": "667026", "revid": "2132899", "url": "https://it.wikipedia.org/wiki?curid=667026", "title": "Cotral", "text": "Cotral S.p.A., acronimo di Compagnia Trasporti Laziali, \u00e8 una societ\u00e0 in house della Regione Lazio concessionaria del servizio di trasporto pubblico locale di tipo extraurbano nel Lazio.\nNata nel 1976 con l'unificazione dei gestori del trasporto pubblico regionale laziale, l'azienda eredit\u00f2 da una di queste, STEFER, la gestione della metropolitana di Roma, delle ferrovie concesse Roma-Lido, Roma-Civita Castellana-Viterbo e Roma-Fiuggi-Alatri-Frosinone e delle tranvie dei Castelli Romani. \nNel 2000 la gestione metroferroviaria fu scissa dall'azienda originale con la creazione di Met.Ro. (poi confluita in ATAC), lasciando a Cotral la sola gestione della rete autobus interurbana e suburbana del Lazio. Insieme ad ATAC e Trenitalia prende parte al sistema tariffario integrato Metrebus.\nNel settembre 2021 \u00e8 stato annunciato dalla Regione Lazio che la societ\u00e0 controller\u00e0 la linea ferroviaria Roma-Lido subentrando ad Atac.\nCollegando la totalit\u00e0 dei comuni laziali, esclusi i comuni isolani di Ponza e Ventotene, con un totale di oltre corse giornaliere, si stima che trasporti pi\u00f9 di 70 milioni di passeggeri ogni anno.\nStoria.\nIl 6 novembre 1976 fu portata a compimento l'unificazione dei gestori del trasporto pubblico interurbano e suburbano del Lazio in un unico consorzio denominato ACOTRAL, acronimo di Azienda Consortile Trasporti Laziali. Tra le aziende confluite nel neonato consorzio vi fu STEFER, gestore della metropolitana di Roma nonch\u00e9 delle ferrovie concesse Roma-Lido, Roma-Civita Castellana-Viterbo e Roma-Fiuggi-Alatri-Frosinone. ACOTRAL eredit\u00f2 inoltre la gestione delle tranvie dei Castelli Romani, che furono utilizzate principalmente per la demolizione ed eventuale recupero delle motrici tranviarie.\nNel 1978, vista la precariet\u00e0 dell'infrastruttura e gli alti costi di mantenimento, l'azienda procedette alla chiusura della tratta tra Fiuggi e Alatri della Roma-Fiuggi-Alatri-Frosinone e negli anni successivi a causa di diverse frane e alluvioni, la linea ferroviaria sar\u00e0 limitata a Pantano Borghese, in attesa di un'eventuale trasformazione in metropolitana.\nAvendo gi\u00e0 in gestione la prima linea della metropolitana di Roma, ad ACOTRAL fu assegnata anche la linea A tra Ottaviano e Cinecitt\u00e0, inaugurata proprio nel 1980 e prolungata prima ad Anagnina e poi, nel 1999, a Battistini.\nIl 24 febbraio 1993 il consorzio diventa un'azienda consortile partecipata dalle cinque province del Lazio (Frosinone, Latina, Rieti, Roma e Viterbo) e viene rinominata in CoTraL, acronimo di Consorzio Trasporti pubblici Lazio. Nel 2000 l'azienda si scinde in due realt\u00e0 separate: Li.La (acronimo di Linee Laziali, successivamente rinominata Cotral), deputata alla gestione del trasporto pubblico su gomma, e Metroferro (successivamente rinominata in Met.Ro.) responsabile del trasporto metroferroviario.\nNel 2004 con Schiaffini Travel, ha fondato la societ\u00e0 consortile a responsabilit\u00e0 limitata ATRAL, di cui ha poi ceduto le quote nel 2018.\nNel 2007 l'azienda inizi\u00f2 il percorso di separazione nella gestione di infrastrutture e servizio, completato il 3 marzo 2008 con la formazione di Cotral Patrimonio, responsabile dei beni mobili e immobili della societ\u00e0. Cotral Patrimonio \u00e8 confluita nel 2014 nuovamente in Cotral e, con Aremol, in ASTRAL.\nA causa di debiti non saldati per 80 milioni di euro nei confronti dei fornitori dei servizi e materiali per la manutenzione, nel 2013 alcuni lavoratori hanno temporaneamente bloccato la sede centrale di via Bernardino Alimena.\nAttivit\u00e0.\nCotral gestisce gran parte dei collegamenti extraurbani su gomma tra i vari comuni del Lazio, fatta eccezione per i comuni isolani di Ponza e Ventotene. La flotta di Cotral si compone, al bilancio 2020, di autobus interurbani con un'et\u00e0 media di circa 11,4 anni.\nL'azienda dispone di 17 attestamenti e 27 depositi ripartiti tra le cinque province laziali.\nDati societari.\nSi tratta di una societ\u00e0 per azioni unipersonale soggetta alla direzione e al coordinamento da parte dell'ente Regione Lazio, che ne \u00e8 socio unico. Il modello di governo d'impresa \u00e8 di tipo dualistico e si compone di un consiglio di amministrazione o amministratore unico e di un collegio sindacale.\nHa sede a Roma in via Bernardino Alimena, 105, in zona Romanina, e dispone di quattro sedi operative decentrate a Frosinone, Latina, Rieti e Viterbo.\nNon dispone di partecipazioni in altri enti o societ\u00e0. Ha detenuto le seguenti partecipazioni:"}
{"id": "667027", "revid": "585241", "url": "https://it.wikipedia.org/wiki?curid=667027", "title": "Collegio dei Gesuiti (Catania)", "text": "Il collegio dei Gesuiti \u00e8 un palazzo settecentesco che si trova nella scenografica via dei Crociferi a Catania. Dal 2002 \u00e8 riconosciuto, insieme ad altri edifici della citt\u00e0 e del sud-est della Sicilia, Patrimonio dell'umanit\u00e0 da parte dell'UNESCO.\nCaratteristiche.\nIl Collegio dei Gesuiti di Catania consiste in un grande palazzo settecentesco che \u00e8 forse il pi\u00f9 bell'edificio della Compagnia di Ges\u00f9 in tutta la Sicilia. Il prospetto \u00e8 in stile barocco siciliano e vi si accede mediante una scalinata. L'edificio ha quattro cortili fra cui un chiostro con loggiato sormontato da colonne. Il pavimento del cortile \u00e8 a ciottoli bianchi e neri, sistemati a strisce, alla maniera stilistica dell'architetto Francesco Borromini. \nLa costruzione dell'edificio, adiacente alla Chiesa di San Francesco Borgia, si svolse in parallelo con il processo di ricostruzione della citt\u00e0 dopo il Terremoto del Val di Noto del 1693. \nLa ricostruzione dopo il sisma, per\u00f2, non \u00e8 avvenuta in tempi brevi, e sia la chiesa sia il collegio sono stati completati nell'arco di quarant'anni. Questo significa che al programma costruttivo hanno preso parte varie figure di capomastri e di architetti, ciascuno con il proprio linguaggio architettonico. \nTra le varie figure che hanno dato il loro contributo ai lavori spiccano alcuni nomi gi\u00e0 noti nella storiografia locale: Angelo Italia, Alonzo di Benedetto, Francesco Battaglia e altri fino ad oggi sconosciuti come l'architetto Francescano, lo scultore Giovan Battista Marino con il ruolo di architetto.\nLa scelta del sito, l'impianto tipologico della chiesa e del collegio, sono il risultato di una complessa fusione fra parti di costruzioni risparmiate dal sisma, modelli spaziali della tradizione seicentesca e regole della vita comunitaria dei gesuiti. Dal 1968 fino al 2009 \u00e8 stato sede dell'Istituto d'Arte della citt\u00e0.\nI tempi storici della ricostruzione.\nLe prime notizie sulla ricostruzione del collegio di Catania risalgono al 1698: il vicedirettore del collegio, padre Francesco Maria Bonincontro, chiede al vescovo il permesso di vendere parte di case, situate nel \"Piano della Fera Nova\" (piazza dell'Universit\u00e0) nella contrada Pozzo Bianco. Queste case erano state acquistate, prima del terremoto, dai padri gesuiti che intendevano ricostruire il proprio collegio nel piano della fiera. Poich\u00e9 essi non poterono raggiungere l'obiettivo, tornarono nel collegio antico di nuovo riedificato, che corrisponde all'attuale complesso edilizio. Qui il portale di acceso al terzo cortile porta incisa sull'arco la data 1697 e il motivo a grottesca delle mensole del balcone sono ancora di foggia manierista. \nNel 1699 vengono sterrate le strade pubbliche a carico dell'ordine gesuitico: la \"Strada di San Benedetto\", cio\u00e8 quella davanti alla chiesa (Via dei Crociferi) e quella di tramontana, a lato del collegio (via Gesuiti).\nAlle opere di fondazione della chiesa sovrintende, verso il 1701, il capomastro Alonzo di Benedetto. La planimetria della struttura della chiesa fa presupporre l'ipotesi che quest'ultimo si sia servito del disegno, in possesso dei padri \ngesuiti, eseguito dal padre Tommaso Blandino verso il 1623 per la costruzione della chiesa nel Piano della Fera Nova.\nLa pianta dell'attuale chiesa corrisponde difatti a quel progetto, che comprendeva le navate inscritte in un rettangolo. Alonzo di Benedetto da un lato rispetta un impianto tipologico dato dall'ordine religioso, dall'altro esprime il linguaggio architettonico che pi\u00f9 gli \u00e8 congeniale, attuando mutamenti di gusto del suo tempo. Il disegno della facciata della chiesa \u00e8 invece da attribuire all'architetto Angelo Italia, anche per la ricostruzione del collegio si pu\u00f2 pensare che abbia impostato uno schema tipologico poi interpretato dal di Benedetto. Il disegno di questo collegio, a differenza degli altri pi\u00f9 modesti diffusi nell'isola, svolge il tema delle tre corti in successione lineare e parallela all'asse longitudinale della chiesa. Questo tema \u00e8 insolito nel modo di costruzione dei collegi siciliani, in cui le corti si sviluppano lungo un asse ortogonale a quello longitudinale della chiesa.\nNel 1713 sotto la sorveglianza dell'architetto Stefano Masuccio, iniziano i lavori di demolizione di vecchi muri, e di livellamento per impostare i pilastri del cappellone della chiesa. Agli inizi del 1718 risultano gi\u00e0 eseguite le sette finestre del piano terra del prospetto di levante e parte del portale d'ingresso del collegio. Alla fine del 1719 sono state affrontate le spese per fabbricare la scuola (il corpo di ponente dell'area scholarum) nel sito della chiesa vecchia, per spianare la \"Strada di San Benedetto\".\nNegli anni compresi tra il 1726 e il 1740 i lavori procedono con opere di finitura all'interno della chiesa e con l'impostazione delle volte lungo il portico della corte dell\"area scholarum\". Agli inizi del 1745 ad Alonzo di Benedetto segue la direzione dei cantieri l'architetto Stefano Battaglia. Probabilmente \u00e8 opera sua il disegno del secondo ordine del portico dell'area scholarum, molto diverso dalla concezione figurativa del primo ordine, dalla cui costruzione sono passati pi\u00f9 di 20 anni. Cos\u00ec agli archi a tutto sesto del primo ordine, egli contrappone un loggiato fatto di pilastri pi\u00f9 familiari al linguaggio barocco.\nLe notizie relative al completamento del collegio si fermano al 1757.\nDestinazione d'uso nel tempo.\nRispetto al disegno originario, l'ex collegio ha subito molte modifiche a seconda dei suoi usi nel tempo, tanto da renderne illeggibile il ruolo primitivo nella scena urbana. \nNel 1767 I Borbone d'Austria decidono di espellere i gesuiti dal Regno di Sicilia. Il governo borbonico entra in possesso dei beni dei gesuiti, e decide di concedere il loro patrimonio fondiario in enfiteusi ai contadini privi di terra e di trasformare i loro collegi in scuole pubbliche di Stato o in ospizi per l'assistenza ai poveri. \nNel 1779 il collegio dei gesuiti viene trasformato in \u201ccasa di educazione della bassa gente\u201d o secondo un appellativo pi\u00f9 nobile Collegio delle Arti: esso ospita sia lavoratori artigiani (di panni, sete, ceramiche, manifatture d'acciaio) che alloggi per alunni. Con questo nuovo riuso avvengono alcune modifiche per adeguare la struttura alle nuove funzioni: demolizione dei muri divisori delle celle dei padri per trasformarle in dormitori o officine.\nDopo la parentesi napoleonica e il Congresso di Vienna del 1814 il re Ferdinando II delle Due Sicilie, con il decreto del 7 agosto 1834, dichiarava chiuso il \"Collegio delle Arti\" per sostituirlo con il Reale ospizio di Beneficenza per le province di Catania e Noto. Iniziano una serie di lavori di adeguamento dell'impianto distributivo originario per ospitare un numero sempre crescente di alunni e mendicanti. Originariamente al piano superiore del collegio si trovavano: 12 camere per i padri, poi ridotte a 10 dall'apertura dei corridoi superiori di tramontana e meridionale ed in seguito distrutte per creare un unico salone per l'ospizio, la scala e verso ponente l'appartamento del rettore costituito da tre vani. \nSopraelevazioni vengono eseguite sull'\"Area scholarum\" e sul primo corpo di ponente dell'\"Area collegi\". A partire da 1854 l'Area scholarum diventa sede del tribunale. \nIl collegio \u00e8 sede dell'Istituto statale d'Arte, il quale ha proseguito la pratica di microtrasformazioni interne per rispondere alle esigenze degli allievi. Nel 2002 ottiene il riconoscimento quale edificio Patrimonio dell'Umanit\u00e0, insieme ad altri edifici della citt\u00e0. Smise di ospitare l'Istituto d'Arte nel 2009.\nGesuiti a Catania.\nI gesuiti sono presenti in Sicilia fin dal 1547 quando il Senato della citt\u00e0 di Messina chiede loro di fondare il primo collegio pubblico d'istruzione dei gesuiti noto come \"Primum ac Prototypum Collegium\". Dopo Messina essi fondano collegi nelle principali citt\u00e0 dell'isola, prima lungo la costa per poi insediarsi gradualmente nell'entroterra.\nA Catania giungono nel 1556 chiamati dal vescovo riformatore Nicola Maria Caracciolo che gli affida il compito di insegnare la dottrina cristiana in 14 chiese. \nCon un accordo, stipulato il 9 febbraio 1556, fra i Giurati della citt\u00e0, il vescovo e la compagnia di Ges\u00f9, ai padri dell'ordine religioso viene ceduta l'antica chiesa della Santissima Ascensione ed alcuni locali di un annesso ospedale rimasto vuoto dopo la sua fusione con quello di San Marco. La chiesa si trovava in prossimit\u00e0 delle Terme della Rotonda, nell'allora \"Strada di San Benedetto\" (attuale Via dei Crociferi). \nNel 1565 l'architetto gesuita Giovanni Tristano avevano predisposto il disegno per il progetto di ampliamento della Chiesa della Santissima Ascensione per la costruzione di un piccolo collegio e di una casa di probazione. In seguito il collegio viene destinato a sede universitaria e ampliato grazie al sussidio del re. L'edificio viene completato attorno al 1578, su probabile disegno dell'architetto gesuita Francesco Schena.\nIn una veduta di Catania di Pierre Mortimer, che riproduce una precedente incisione edita a Colonia nel 1575, la citt\u00e0 \u00e8 racchiusa da mura bastionate e con un sistema di strade di origine medioevale, prevalentemente orientato in direzione est-ovest; due di queste, pi\u00f9 ampie e fra loro grossolanamente parallele, attraversano tutta la citt\u00e0 in direzione nord-sud: la prima, la \"Strada della Luminaria\" (Via Etnea), collega la \"Porta Acis\" (Piazza Stesicoro) con la \"Platea Magna\" (Piazza del Duomo); la seconda, coincidente in buona parte con l'attuale via dei Crociferi, collega la porta Regis (in prossimit\u00e0 della chiesa di Sant'Agata la Vetere) con il \"Piano de le herbe\" (Piazza San Francesco d'Assisi). In entrambe le strade si trovavano numerose chiese: lungo la via della Luminaria le chiese di Sant'Anna dei Triscini, della Santissima Trinit\u00e0, della Basilica Collegiata e di San Martino; mentre lungo l'attuale via dei Crociferi le chiese di Santa Maria della Dagala, della Santissima Ascensione, di San Benedetto e di San Giovanni li Barillari. Dalla veduta del Mortier si deduce che il luogo pi\u00f9 importante della citt\u00e0 si trova all'estremo sud della via Luminaria in cui sorgono, sull'attuale piazza Duomo, la cattedrale e la Loggia dei Giurati.\nI gesuiti, pur avendo chiesa e collegio localizzati in un sito non periferico nella struttura urbana cinquecentesca, ambiscono a guadagnare un ruolo primario nella scena urbana.\n\u00c8 presumibile che lungo la via Luminaria, asse principale della citt\u00e0, sorgessero gli edifici dei nobili, mentre invece nel sito del collegio dei Gesuiti sorgessero solo modeste case; da qui il desiderio di trasferirsi. Il rettore inoltre motiva la richiesta di trasferimento dal vecchio sito al nuovo con il fatto che i cittadini o i forestieri, venuti da lontano, faticano ad affrontare la salita che porta al vecchio collegio.\nIl 14 novembre 1621 il generale della Compagnia di Ges\u00f9 autorizza il mutamento di sito, e i padri gesuiti si mettono subito all'opera acquistando la \"Casa degli Orfani\", appartenente al Monastero della Santissima Trinit\u00e0, costruendo il nuovo collegio nell'allora Via Luminaria, detta anche \"Strada Maggiore\".\nIl nuovo collegio inizia il 3 agosto 1623 con la costruzione della chiesa dedicata a Sant'Ignazio di Loyola, i tempi di costruzione sono molto lunghi, in parte a causa della mancanza di proventi, e in parte per via della crisi economica che interess\u00f2 la Sicilia nella prima met\u00e0 del XVII secolo. \nFra il 1666 e il 1682, il nuovo collegio risulta ancora in costruzione. La chiesa invece \u00e8 praticamente completa quando viene colpita dal Terremoto del Val di Noto dell'11 gennaio 1693. Nel 1694 i Gesuiti chiedono di continuare la costruzione del collegio danneggiato dal sisma. \nIl rettore del collegio, padre Ferdinando Gioeni, in data 14 febbraio 1694 chiede al vescovo Andrea Riggio il consenso per ricostruire la chiesa, in parte rovinata dal terremoto e in parte demolita per costruire la strada principale chiamata Osseda, uno dei nomi dato sempre alla via Etnea, che \u00e8 storpiatura di (Giovanni Francesco Paceco, duca di) Uzeda, il vicer\u00e9 spagnolo di allora che finanzi\u00f2 la ricostruzione della citt\u00e0.\nIn attesa della licenza del vescovo, il rettore del collegio inizia ugualmente la ricostruzione nel \"Piano della Fera Nova\", suscitando l'opposizione dei vicini padri del Convento di Santa Caterina da Siena che temevano ampliamenti edilizi ai loro danni e quelli delle monache del Monastero di Sant'Agata che temevano di essere viste dalle finestre del collegio in costruzione.\nSulla costruzione sorgono forti contrasti e conflitti da parte di privati cittadini che rivendicano la propriet\u00e0 di case utilizzate come sede della chiesa e del costruendo collegio. \nPertanto i Gesuiti sono costretti ad abbandonare il Piano della Fera Nova, sito da loro prediletto in quanto nel cuore della citt\u00e0.\nTrascorso qualche anno di incertezza sul da farsi, i padri gesuiti ritornano nel loro antico collegio abbandonato dopo il sisma. Per la ricostruzione della chiesa e del collegio, \u00e8 stato riutilizzato tutto ci\u00f2 che \u00e8 stato risparmiato dal sisma.\nCriteri per l'organizzazione edilizia dei gesuiti.\nLe regole dell'organizzazione distributiva e spaziale delle chiese e collegi a cui si ispirano i padri gesuiti erano stabilite nel canone 34 (\"De rationae aedificiorum\"), in base a tali regole il disegno di ogni nuova fabbrica doveva essere inviato a Roma per l'approvazione del generale (\"praepositus generalis\") che si avvale, per gli aspetti di ordine pratico e tecnico, di un \"Consiliarius aedilicius\", che a partire dalla met\u00e0 del XVII sar\u00e0 il \"matematico\" del collegio romano.\nL'insieme delle indicazioni tipologiche e delle caratteristiche, che deve essere rispettato nella costruzione dei collegi per soddisfare i bisogni dell'Ordine, viene chiamato \"modo nostro\", questo stabilisce che gli edifici della comunit\u00e0 religiosa \u2013 \"area collegii\" - organizzati attorno a una corte, siano ben distinti da quelli scolastici e delle congregazioni \u2013 \"area scholarum\" - anch'essi distribuiti attorno ad una corte.\nLa chiesa, generalmente affiancata all\"area collegii\", deve legarsi agli edifici della comunit\u00e0 ed essere al contempo accessibile sia ai padri dell'Ordine, agli scolari e ai fedeli. Infine un'altra corte contenente i servizi generali \u2013 corte di carri o rustica \u2013 deve essere connessa ai fabbricati del collegio ma avere un accesso autonomo per i carri. Queste regole nella realt\u00e0 subivano alcune variazioni in base al contributo personale dell'architetto che le metteva in pratica.\nNel collegio di Catania, contrariamente alle regole del modo nostro che prevedono generalmente una sola corte di carri o rustica accanto all'aera collegii, viene costruita una seconda corte di carri. I collegi gesuitici con pi\u00f9 di tre corti sono rari, tuttavia in questo caso la presenza di una quarta corte \u00e8 attribuibile alla ricostruzione dell'edificio che utilizza il sito della chiesa della Santissima Ascensione e parti del primitivo collegio risparmiato dal sisma del 1693."}
{"id": "667029", "revid": "834", "url": "https://it.wikipedia.org/wiki?curid=667029", "title": "Yi", "text": ""}
{"id": "667038", "revid": "599013", "url": "https://it.wikipedia.org/wiki?curid=667038", "title": "Noosa", "text": "Noosa (o Noosa Shire) \u00e8 una Local Government Area situata sulla Sunshine Coast nel sud-est dello Stato di Queensland, in Australia. \u00c8 circondata dalla zona di Maroochy a sud, e Cooloola a nord. Il nome \"Noosa\" viene adoperato per descrivere un insieme di sobborghi contigui in questa zona del Queensland. I principali sobborghi che possono essere considerati parte del Noosa, sono:\nLe citt\u00e0 circostanti che si trovano all'interno del Noosa Shire sono:\nL'attuale popolazione di questa area \u00e8 composta da circa 50.000 persone come residenti permanenti. A questi si aggiungono altre 20.000 persone risultato delle fluttuazioni turistiche periodiche. L'economia di questa zona, infatti, si basa quasi esclusivamente sul turismo.\nNella zona \u00e8 presente una riserva della biosfera.\nStoria.\nL'area del Noosa era originariamente abitata da numerose trib\u00f9 di australiani aborigeni. Tra queste vi erano: gli Undumbi, a sud, i Dulingbara, a nord, e i Gabbi Gabbi, ad ovest. Sebbene la cultura tribale locale stia quasi scomparendo, ci sono oggi ancora numerose tracce di questi gruppi, come per esempio:\nInsediamenti bianchi.\nSebbene il capitano Cook pass\u00f2 la linea costiera di Noosa nel maggio 1770 non fu che verso la met\u00e0 dell'Ottocento quando i primi insediamenti di coloni bianchi cominciarono a stanziarsi in questo distretto. Questi primi nuclei erano sorti seguendo in primis lo sfruttamento delle foreste e secondariamente la corsa all'oro nell'area del Gympie, a nord di Noosa.\nNegli ultimi 50 anni Noosa \u00e8 stato trasformato da un isolato villaggio di pescatori in una popolare meta turistica. "}
{"id": "667040", "revid": "46931", "url": "https://it.wikipedia.org/wiki?curid=667040", "title": "Noosa Shire", "text": ""}
{"id": "667041", "revid": "125019532", "url": "https://it.wikipedia.org/wiki?curid=667041", "title": "Verzegnis", "text": "Verzegnis (\"Verzegnis\" in friulano standard, \"Verzegnas\" nella variante locale) \u00e8 un comune sparso italiano di 842 abitanti del Friuli-Venezia Giulia, la cui sede comunale si trova nella frazione di \"Chiaulis\".\nEtimologia.\nL'etimologia di Verzegnis \u00e8 incerta, tuttavia \u00e8 quantomai naturale osservare che potrebbe essere nient'altro che la polirematica \"verza e(?) gnaus\" (letteralmente \"verza e(?) rape\", in carnico), di modo che si potrebbe ricondurre l'origine per esempio ai prodotti di una possibile coltivazione prevalente in quella zona nel passato. Altre possibili derivazioni fanno riferimento al colore verde, data la grande quantit\u00e0 di vegetazione presente nel comune, o al nome Virginia/Verginna.\nGeografia fisica.\n\u00c8 uno dei 28 comuni della Carnia, il cui territorio, interamente montano, \u00e8 in gran parte coperto da vegetazione, in maggioranza faggi e conifere, costituito da numerosi abitati definiti \"borgate\", i cui centri pi\u00f9 popolati si trovano a valle mentre, quelli pi\u00f9 a monte sono ormai quasi del tutto abbandonati. La maggior parte degli abitanti risiede nei quattro centri principali (tra parentesi il nome in friulano standard e in variante locale se diversi)\ne in tre abitati minori:\nRiuniti insieme formano il comune con il nome di Verzegnis, che \u00e8 anche il nome del monte (1.915 s.l.m) che sovrasta le quattro frazioni e del lago artificiale creato dalla SADE nel 1957 sbarrando il flusso al torrente Ambiesta (\"Dimbiesta\"), per alimentare la centrale idroelettrica di Somplago (\"Sompl\u00e2t\"). In passato esistevano altri cinque centri abitati:\nQueste borgate sono situate in zone boschive piuttosto isolate, questo \u00e8 uno dei motivi per cui sono state abbandonate definitivamente nel corso del Novecento dagli abitanti originari (solitamente con discesa verso le frazioni maggiori). Recentemente sono state restaurate alcune case a Pozzis (prevalentemente da parte di persone non residenti a Verzegnis). A Pozzis, Assais e Dueibis, risiedono complessivamente meno di 10 abitanti.\nIn localit\u00e0 Sella Chianzutan (l'abitato ad altitudine pi\u00f9 elevata: tra 950- 1250 mt) fino a qualche anno fa, da dicembre a marzo venivano aperti degli impianti sciistici (due piste da discesa, una di fondo e una discesa per le slitte) ma non sono pi\u00f9 utilizzati. Nella frazione di Chiaicis risiede la scuola dell'infanzia; nell'abitato di Santo Stefano ha sede la scuola elementare; nella frazione di Chiaulis \u00e8 situato l'ambulatorio medico. Il campo di calcio \u00e8 realizzato a Villa.\nStoria.\nUn interessante riferimento storico sull'antico ruolo di Verzegnis in Carnia \u00e8 rappresentato dai resti di una torre (sul colle Mazeit, nella frazione di Villa) portata alla luce in scavi archeologici condotti soprattutto nel biennio 1989-1990 e ripresi nel 2000. Gli studi condotti sui reperti ritrovati collocano temporalmente la costruzione a cavallo tra il XII ed il XIII secolo d.C.\nSi ritiene che la torre rientrasse nel sistema di fortificazioni eretto in difesa dei valichi alpini orientali, giacch\u00e9 la sua posizione strategica consentiva il controllo della parte superiore della vallata del fiume Tagliamento, dell'accesso meridionale alla via per Iulium Carnicum ed al Norico. La chiesa di San Martino a Villa viene nominata come pieve per la prima volta nel 1072.\nVerzegnis \u00e8 noto per i fatti accaduti nell'inverno del 1878. Una ragazza del luogo, tale Margherita Vidusson, manifest\u00f2 di essere posseduta dal demonio, dando vita ad un'epidemia che coinvolse via via altre 24 ragazze ed un carabiniere: le indemoniate urlavano e bestemmiavano in lingue sconosciute e si ritrovavano dotate di una forza straordinaria ed animalesca. Tutto fin\u00ec con l'intervento del medico udinese Giuseppe Chiappolino.\nDi tali avvenimenti parla il romanzo di Pietro Spirito \"Le indemoniate di Verzegnis\" e sono ripresi in una pi\u00e8ce teatrale, \"Indemoniate\", a firma di Giuliana Musso e Carlo Tolazzi.\nDurante la seconda guerra mondiale, a Verzegnis avvenne un fatto singolare: dall'ottobre del 1944 all'aprile del 1945 il paese venne occupato da un reggimento di cosacchi divenendo il \"centro\" della Carnia.\nI cosacchi erano stati reclutati dai nazisti per contrastare il movimento partigiano, molto attivo in Carnia. Pi\u00f9 di 1500 persone, tra soldati e civili, giunsero a Verzegnis con cavalli, cammelli ed armenti e vi stabilirono la sede del comando principale del Reggimento Terek-Stavropol'.\nNelle promesse dei tedeschi ai cosacchi in cambio della loro collaborazione, la Carnia, sarebbe dovuta diventare Kosakenland in Nord-Italien e questi secondo tale progetto vi si stabilirono nella parte meridionale della Carnia eleggendo come proprio \"capoluogo\" il paesello di Villa di Verzegnis, dove il capo supremo delle forze cosacche P\u00ebtr Nikolaevi\u010d Krasnov alloggiava.\nL'avventura Cosacca in Carnia, con particolare attenzione agli accadimenti che riguardarono Verzegnis, \u00e8 efficacemente narrata da Patrizia Deotto nel suo saggio storico \"Stanitsa T\u00e8rskaja. L'illusione cosacca di una terra.\", sulla base di diverse fonti, documenti d'archivio, pubblicazioni e testimonianze dirette. Alla presenza dei cosacchi in Carnia \u00e8 legata la narrazione nel romanzo \"L'armata dei fiumi perduti\" di Carlo Sgorlon e nel 2015 il romanzo \"L'ultimo canto del Codirosso\" della scrittrice Stefania Conte, per le edizioni \"Morganti editori\".\nMonumenti e luoghi d'interesse.\nSopravvivono agli eventi sismici del 1928 e del 1976 alcune case del XVI-XVII secolo, notevoli due costruzioni a Chiaulis e a Chiaicis,\nSociet\u00e0.\nLingue e dialetti.\nA Verzegnis, accanto alla lingua italiana, la popolazione utilizza abitualmente la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Verzegnis rientra fra le varianti appartenenti al friulano carnico.\nLa variante del friulano parlata a Verzegnis rientra nella classe caratterizzata da terminazione delle parole \"modificanti\" in -a, anzich\u00e9 in -e, per cui, ad esempio, la parola \"casa\", femminile, \u00e8 al singolare \"cjasa\" (il plurale si ottiene in modo regolare aggiungendo la -s: \"cjasas\").\nCome accade per le altre varianti carniche del friulano, quella di Verzegnis \u00e8 pi\u00f9 ricca di suoni rispetto al friulano standard, in quanto sono ancora presenti molti dittonghi vocalici (per esempio la parola \"neve\" in verzegnese si dice \"neif\", mentre in friulano vale \"n\u00eaf\") e sono presenti i suoni sibilanti tipici dei dialetti carnici: la s sibilante palatale sorda (che si pronuncia come il suono italiano rappresentato dal digramma \"sc\" in \"scena\") e la s sibilante palatale sonora (che si pronuncia come la \"j\" francese).\nIn lingua friulana gli abitanti di Verzegnis sono denominati \"gnaus\" (plurale di \"gnau\" = \"rapa\", in carnico).\nI verzegnesi utilizzano tra di loro dei soprannomi collettivi riferiti agli abitanti di ciascuna delle quattro frazioni principali (ma tale tradizione sta scomparendo).\nGli abitanti di Chiaicis vengono chiamati \"leons\" (= leoni); quelli di Intissans \"rocs\" (=arieti/montoni); quelli di Chiaulis \"pe\u00e7ot\u00e2rs\" (=straccivendoli); quelli di Villa \"cinis\u00e2rs\" (=cenerai).\nCuriosamente, nella piazza centrale di Chiaicis e di Intissans esistono due fontane sormontate da due opere scultoree raffiguranti un leone ed un ariete rispettivamente.\nCultura.\nEventi.\nConcorso internazionale di poesia, intitolato all'omonimo illustre poeta di Verzegnis Giso Fior (Gjiso Fi\u00f4r) (1916-1978). Cadenza annuale.\nIl concorso in un primo tempo era rivolto agli autori in lingua friulana (la lingua madre del poeta) ma premia attualmente anche la produzione in ladino e nelle altre lingue minoritarie alpine.\nSimposio internazionale di scultura sul marmo rosso di Verzegnis, a Sella Chianzutan, si svolge con frequenza biennale nel mese di agosto.\nIl marmo di Verzegnis (chiamato \"marmo rosso di Verzegnis\" per la sua tipica colorazione rossa) viene estratto da una cava a cielo aperto che si estende sul versante nord-est del monte Lovinzola a quota 1690 s.l.m. La cava prende il nome di \"Lavoreit Ros\".\nL'attivit\u00e0 estrattiva, a partire dal 1922, quando fu scoperta la materia prima, ha vissuto fasi alterne. \u00c8 ripresa nel 2000, in seguito a radicali lavori di riprogettazione delle infrastrutture viarie della cava, che hanno reso nuovamente economicamente vantaggiosa l'attivit\u00e0.\n\u00c8 stato proprio in tale anno che ha avuto luogo la prima edizione de \"La scultura in rosso\". Gli artisti partecipanti con la propria ispirazione scultorea danno vita ai blocchi di marmo estratto dalla cava Verzegnis.\nNel 2010 l'evento ha avuto la sua sesta edizione.\nCorsa non competitiva in montagna, a Sella Chianzutan, nel mese di agosto.\nDall'altitudine di 955 m di Sella Chianzutan, i partecipanti raggiungono a piedi \"Lavoreit Ros\", la cava di marmo di Verzegnis (altitudine 1690 s.l.m.).\nCorsa automobilistica di velocit\u00e0 in salita, Verzegnis-Sella Chianzutan.\nPer l'occasione, un gran numero di persone, fra troupe automobilistiche e visitatori, giunge nel comune.\nSi svolge con frequenza annuale; nel 2015 l'avvenimento ha raggiunto la 46\u00aa edizione.\nA Villa di Verzegnis. Si svolgeva il primo fine settimana di ottobre. Attualmente questa festa \u00e8 stata abolita.\nLa festa si svolgeva nella seguente maniera:\n- Festa religiosa con S. Messa e processione lungo le vie del paese.\n- Mostra mercato e degustazione dei prodotti tipici locali e della Carnia.\nOrganizzata dal comitato parrocchiale della pieve di San Martino e dal Circolo Culturale.\nSera del 5 dicembre. Chiaicis. Nella sera precedente alla ricorrenza della propria festa, San Nicol\u00f2, il patrono della frazione di Chiaicis, annunciato per le strade dal suono di un campanello e aiutato da giovani donne vestite con il costume carnico, visita di persona le case portando doni ai bambini di Chiaicis.\nFesta organizzata dal circolo culturale di Verzegnis.\nSi svolge in una delle borgate di Verzegnis (Dueibis, Pusea, Assais e Fuignis).\nLa prima edizione si \u00e8 svolta nel maggio del 2007 a Dueibis, con un'ampia affluenza di pubblico. Nel 2011 la festa si \u00e8 svolta il giorno 22 maggio a Fuignis.\nLa festa consiste in: musica a 360\u00b0 con DJ; giochi tradizionali; pranzo nei prati della borgata scelta.\nTorneo di calcio a 7 su erba, che si svolge ogni anno il giorno di Ferragosto presso il campo comunale, e che vede impegnate 4 squadre, rappresentanti le frazioni del comune di Verzegnis. La formula \u00e8 quella del girone \"all'italiana\", per un totale di 6 incontri. Se una partita finisce in parit\u00e0, si procede ai calci di rigore (2 punti per la vincente, 1 per la perdente). In caso di parit\u00e0 di punti, si tiene conto dell'esito dello scontro diretto. Viene inoltre assegnato il premio al capocannoniere del torneo.\nTradizionale sagra estiva della durata (solitamente) di 3 giorni, che si svolge nella frazione di Chiaicis nei giorni di Ferragosto. Le serate vengono allietate da musica dal vivo. Durante la sagra avvengono le premiazioni del Torneo Interfrazionale (vedi sopra).\nAmministrazione.\nIl comune fa parte dell'associazione intercomunale \"Conca Tolmezzina\" costituita nel 2006 insieme ai comuni di Amaro, Cavazzo Carnico e Tolmezzo."}
{"id": "667046", "revid": "7336", "url": "https://it.wikipedia.org/wiki?curid=667046", "title": "Scale cromatiche", "text": ""}
{"id": "667047", "revid": "77358", "url": "https://it.wikipedia.org/wiki?curid=667047", "title": "Arpeggi", "text": ""}
{"id": "667048", "revid": "11648398", "url": "https://it.wikipedia.org/wiki?curid=667048", "title": "Televisioni private", "text": ""}
{"id": "667049", "revid": "287204", "url": "https://it.wikipedia.org/wiki?curid=667049", "title": "Boreen Point", "text": "Boreen Point \u00e8 una piccola localit\u00e0 dello Stato di Queensland, in Australia.\nSi trova nella zona di Noosa Shire, poco a nord di Tewantin. Conta pochi abitanti, ma il numero aumenta durante le stagioni turistiche. Una delle maggiori attrazioni turistiche di Boreen Point \u00e8 il lago Cootharaba, un lago conosciuto soprattutto per le gare di windsurf e per le tratte di navigazione. Questo lago parte dal fiume Noosa ed \u00e8 parte di un parco nazionale.\nIn questa localit\u00e0 c'\u00e8 anche l'Apollonian Hotel, un albergo storico che una volta sorgeva a Gympie, ma che fu poi ricostruito a Boreen Point."}
{"id": "667052", "revid": "125741741", "url": "https://it.wikipedia.org/wiki?curid=667052", "title": "Speronella Dalesmanni", "text": "Nobile e ricca feudataria del vescovo di Padova, a seguito di diversi matrimoni entr\u00f2 in possesso di un ampio territorio compreso tra il Brenta ed il Musone, e tra Santa Maria di Non, attuale frazione di Curtarolo, e la laguna di Venezia.\nTra leggenda e storia.\nLa vita di Speronella \u00e8 piena di cronache storiche e di leggende.\nSperonella risulterebbe gi\u00e0 sposata con Jacopino Da Carrara nel 1163 o nel 1164, quando avrebbe divorziato (sembra che fosse una scelta comune per le ricche dame dell'epoca) per il vicario imperiale in Padova, il conte Pagano (1160-1163).\nLa leggenda invece narra che il conte Pagano la rap\u00ec portandola nella Rocca Pendice di Teolo e che, per vendetta, il fratello Dalesmannino organizz\u00f2 l'assedio con i nobili di Padova, tra i quali Alberto da Baone e Azotto degli Altichieri, e che l'assedio port\u00f2, il 23 giugno 1164 alla sconfitta del rappresentante dell'imperatore Federico Barbarossa, dichiarando cos\u00ec la nascita del libero comune di Padova.\nSull'onda dell'esempio di Padova anche Treviso, Vicenza, Verona e molte altre citt\u00e0 italiane si ribellarono al Barbarossa e diedero vita alla Lega Lombarda, costituita a Pontida il 7 aprile 1167. Successivamente ci fu la tregua di Venezia (27 luglio 1177) e la pace di Costanza (25 giugno 1183). A ricordo dell'evento del 23 giugno 1164 il libero comune di Padova istitu\u00ec negli anni successivi una festa dei fiori e dei giochi. Per quanto riguarda la leggenda la bella Speronella sarebbe sta data in moglie a Pietro da Zaussano della famiglia dei Traversari, fratello di uno dei presunti liberatori.\nNon \u00e8 certo ma successivamente a Pietro, Speronella avrebbe sposato un tale Pietro da Gennaro e successivamente, nel 1170, sembra accertato che Speronella spos\u00f2 Ezzelino II \u201cil Monaco\u201d, della famiglia degli Ezzelini, signore di Onara, attuale frazione di Tombolo.\nNon \u00e8 certa la data ma, secondo lo storico padovano Giovanni Brunacci (1711-1772), Speronella abbandon\u00f2 Ezzelino II per Olderico Fontana da Monselice dal quale ebbe sicuramente un figlio, Jacopo da Sant'Andrea di Codiverno.\nIn occasione delle nozze di Francesca Trissino con Antonio Porto Barbarano, nel 1832, venne pubblicato il Brano di Novella di Jacopo Cabianca che in versi racconta lo storico ratto di Speronella.\nIl Ratto di Speronella o Padova liberata \u00e8 anche un poema scritto da G. S. Ferrari dedicato al padre Eugenio. \nIl testamento.\nSperonella mor\u00ec il 24 dicembre 1199 a cinquanta anni di et\u00e0. \u00c8 ricordata storicamente per il suo testamento (conservato presso la Biblioteca capitolare di Padova), rogato il 2 ottobre 1192 e con un codicillo del 10 giugno 1199, da Albertino di Nicol\u00f2, notaio del \"Sacro Palazzo\".\nNomin\u00f2 erede universale il figlio Jacopo da Sant'Andrea, di cui Dante Alighieri fa cenno nel canto XIII dell'Inferno.\nAl marito lasci\u00f2 i suoi possedimenti di Fabrico, \"Sant'Angelo di Sala\" (Sant'Angelo di Santa Maria di Sala), e \"Rivaleto\" (\"Rivale\"); alla figlia Zamponia altri beni. Ad un certo Spinabello di \"Zulinigo\" (Zianigo) lasci\u00f2 terre in Martezana, \"Santambrosone\" (Sambruson) e Cazzago, frazione di Pianiga. Lasci\u00f2 inoltre molti lasciti a favore di chiese, monasteri, ospedali, non solo di Padova ma anche del padovano, del Dogado e nella citt\u00e0 di Venezia, della Marca di Treviso, del Ferrarese, della Toscana, fino all'ospedale di San Giovanni in Gerusalemme.\nTra le chiese citate ci sono quelle di: San Giacomo vicino al suo castello di Codiverno, Sant'Andrea di Codiverno, la Pieve di San Prosdocimo oltre Brenta, donazioni al Monastero di Santa Lucia di Brenta presso attuale S. Croce Bigolina di Cittadella, di Murelle, di Sant'Eufemia di Borgoricco e l'oratorio di San Nicol\u00f2 in Favariego, San Bartolomeo di Ball\u00f2, San Silvestro di Vetrego. Nel testamento \u00e8 ricordata la chiesetta di Carpane nel paese di Loreggia.\nAltri familiari.\nIl fratello di Speronella, Dalesmanino, fu nominato Console di Padova nel 1183 e Podest\u00e0 nel 1204.\nToponomastica.\nIl comune di Borgoricco ha ricordato Speronella Dalesmanina intitolandole una via del graticolato romano.\nIl comune di Vigonza le ha intitolato una via."}
{"id": "667053", "revid": "11648425", "url": "https://it.wikipedia.org/wiki?curid=667053", "title": "Televisioni Private", "text": ""}
{"id": "667054", "revid": "287204", "url": "https://it.wikipedia.org/wiki?curid=667054", "title": "Sok\u00f3\u0142ka", "text": "Sok\u00f3\u0142ka \u00e8 un comune urbano-rurale polacco del distretto di Sok\u00f3\u0142ka, nel voivodato della Podlachia.&lt;br&gt;Ricopre una superficie di 313,62 km\u00b2 e nel 2004 contava 26.647 abitanti. La zona ha una consistente minoranza tatara.\nStoria.\nCon la precedente suddivisione in voivodati, dal 1975 al 1998 la citt\u00e0 ha fatto parte del voivodato di Bia\u0142ystok."}
{"id": "667055", "revid": "287204", "url": "https://it.wikipedia.org/wiki?curid=667055", "title": "Sokolka", "text": ""}
{"id": "667057", "revid": "74173", "url": "https://it.wikipedia.org/wiki?curid=667057", "title": "Sok\u00f3lka", "text": ""}
{"id": "667060", "revid": "124123", "url": "https://it.wikipedia.org/wiki?curid=667060", "title": "Jacopo da Sant'Andrea", "text": "Figlio di Olderico Fontana da Monselice e di Speronella Dalesmanni, il cognome gli deriva dal possedimento della curia di Sant'Andrea, nel contado Padovano. In un diploma di Federico II del Sacro Romano Impero, indirizzato ai Carraresi, compare come testimone; a detta di Rolandino da Padova, nel 1239 era al seguito del marchese Azzo VII d'Este.\nMor\u00ec nel 1239 secondo alcuni suicida, per altri ucciso su ordine di Ezzelino III da Romano, per altri ancora nell'ospedale di Ferrara ridotto in povert\u00e0.\nIl contenzioso con Sant'Ilario.\nLe sue propriet\u00e0 si sovrapponevano territorialmente a quelle dell'Abbazia di Sant'Ilario cos\u00ec, in un atto notarile del 1215, risulta che Jacopo sottoscrisse una transazione con i frati benedettini a seguito di un contenzioso. Dal documento risulta che, in cambio di un canone di \"10 lire e 5 libre di incenso all'anno\", Jacopo cedeva la giurisdizione e diritti su pascoli, tagli d'erba e animali da cortile. Perdeva inoltre i diritti di alloggio per s\u00e9 e per la sua corte a spese degli abitanti, in particolare sulle localit\u00e0 di Aurilia, Arzere, Boltene, Oriago, Borbiago, Pianiga, Trescevoli (attualmente localit\u00e0 del comune di Mira), Pladano, Vigna, Pionca (Vigonza) e Vetrego (Mirano). \nLa questione della curia di Sant'Andrea.\nNel 1216 fu protagonista di un'altra complessa questione patrimoniale. In quell'anno aveva venduto la curia di Sant'Andrea a Giacomo da Camposampiero, il cui padre, Tiso VI, era stato suo mallevadore per un debito contratto nel 1212 con il vescovo e l'arciprete di Padova. \nJacopo tent\u00f2 in tutti i modi di rientrare in possesso del feudo: dapprima (1230), alleatosi ad altri magnati padovani, cerc\u00f2 di attentare alla vita di Tiso, fallendo; quindi (1232) si accord\u00f2 con Jacopo Corrado, vescovo di Padova, perch\u00e9 ricorresse alle vie legali adducendo che la curia di sant'Andrea era stata alienata indebitamente, essendo essa un feudo del vescovado. \nLa questione si protrasse anche dopo la morte di Tiso (1234): nel 1236 i giudici davano ragione ai Camposampiero, ma il vescovo non accett\u00f2 la sentenza e si rivolse a Federico II, il quale a sua volta deleg\u00f2 la causa di appello ad Ezzelino da Romano (peraltro acerrimo nemico dei Camposampiero). Non \u00e8 chiaro come si risolse la sentenza; esiste tuttavia un documento non datato con il quale Tiso VII, figlio di Tiso VI, vendeva la curia - evidentemente ancora in suo possesso - a Olderico Cattaneo di Tergola.\nNell\"'Inferno\" di Dante.\nLa prodigalit\u00e0 di Jacopo era ancora molto nota ai tempi di Dante. I suoi commentatori riferiscono numerosi aneddoti legati a ci\u00f2: per esempio, durante una gita in barca sul Brenta si divert\u00ec a svuotare nell'acqua una borsa piena di monete; ancora, fece incendiare la sua villa per il solo desiderio di vedere un grande fuoco.\nNella selva dei suicidi, Jacopo fugge con Lano da Siena incalzato da \"nere cagne\". Mancandogli il fiato, cerca riparo in un cespuglio, ma viene raggiunto dalle fiere e sbranato. L'arbusto stesso - che \u00e8 in realt\u00e0 un suicida fiorentino - \u00e8 gravemente danneggiato e, nel suo lamento, identifica lo scialacquatore: "}
{"id": "667063", "revid": "287204", "url": "https://it.wikipedia.org/wiki?curid=667063", "title": "Tewantin", "text": "Tewantin \u00e8 una citt\u00e0 dello Stato di Queensland, in Australia.\nFa parte dell'area di Noosa, di cui \u00e8 il principale insediamento. Il nome \"Tewantin\" \u00e8 la versione europea del nome aborigeno dell'area, \"Tauwathan\", che significa \"luogo degli alberi morti\".\nStoria.\nFino a met\u00e0 del XIX secolo, Tewantin era un piccolo sobborgo la cui economia era basata sul legname, sulla pesca e sulla ricerca dell'oro. Nel 1869 divenne poi il principale porto per l'area di Noose."}
{"id": "667064", "revid": "701660", "url": "https://it.wikipedia.org/wiki?curid=667064", "title": "Chiesa di Sant'Agata la Vetere", "text": "La chiesa di Sant'Agata la Vetere fu la prima cattedrale di Catania, dal 380 al 1094, e si trova nella piazza omonima nel quartiere San Biagio della Calcarella o Anfiteatro romano di Catania. Assai antica, \u00e8 stata pi\u00f9 volte distrutta e riedificata a causa di eruzioni e terremoti che hanno colpito la citt\u00e0.\nEsterno.\nLa chiesa ha una sobria facciata in stile tardo barocco, racchiusa tra paraste di candida pietra calcarea. Al centro, spiccano il massiccio portale con timpano ad arco spezzato e la grande finestra intermedia. Oculi, fanali e targhe marmoree completano il prospetto che si chiude in alto con un cornicione aggettante sormontato da frontone.\nInterno.\nL'interno costituito da un'unica navata, \u00e8 molto lineare e semplice.\nRecenti scavi archeologici, all'interno e all'esterno della chiesa, hanno riportato alla luce le strutture appartenenti alla precedente chiesa medievale. \nCripta.\nNegli ambienti sotterranei della chiesa \u00e8 possibile accedere ad ambienti ipogei anticamente usati dai cristiani per sfuggire alle persecuzioni, le fondamenta della chiesa primaziale, la cripta cimiteriale, la camera mortuaria e due colatoi seicenteschi.\nConvento.\nL'istituzione transita dai religiosi dell'Ordine benedettino agli Osservanti, per passare ai riformati, cappuccini per riapprodare fra i beni dei religiosi Osservanti seguita da una breve parentesi dei chierici regolari teatini.\nLe fabbriche del tempio e del convento sono compresi nel forte denominato della \"Carcarella\" della cinta muraria.\nDopo l'emanazione delle leggi eversive e la confisca dei beni da parte dello stato, nel 1869 le strutture furono utilizzate come sede per clinica."}
{"id": "667087", "revid": "729019", "url": "https://it.wikipedia.org/wiki?curid=667087", "title": "Bofors 75 mm Model 1934", "text": "Il Bofors 75\u00a0mm Model 1934 fu un cannone da montagna prodotto dalla ditta svedese Bofors.\nEra un'arma ben fatta, robusta, scomponibile in otto carichi someggiabili. Disponeva di una massiccia scudatura; una lunga coda d'affusto, senza tubi di alleggerimento, terminava con un vomere e una leva per il brandeggio manuale. L'alzo rendeva possibile il tiro nel secondo arco (oltre i 20\u00b0) e la granata impiegata aveva carica fissa.\nUn lotto di cannoni fu acquistato dal Regno dei Paesi Bassi, che li schier\u00f2 nelle colonie del Sud-est asiatico; il Belgio compr\u00f2 alcuni pezzi poi sistemati nelle Ardenne: li dot\u00f2 di ruote pneumatiche per il traino motorizzato, elimin\u00f2 la scomponibilit\u00e0 e li ridenomin\u00f2 \"Canon de 75 mm Model\u00e8 1934\". Qualche Bofors cadde in mano alla Wehrmacht nel 1940 e all'Impero giapponese nel 1942."}
{"id": "667089", "revid": "121773582", "url": "https://it.wikipedia.org/wiki?curid=667089", "title": "Cereo", "text": "I cerei o candelore, sono delle opere d'arte lignee di varie dimensioni ed altezze, portate a spalla da alcuni portantini durante le festivit\u00e0 dei santi patroni.\nSono dei doni della cittadinanza al patrono/a della citt\u00e0 in segno di devozione.\nEsse derivano dall'offerta della cera: con il passare dei secoli le grosse candele di cera offerte diventavano sempre pi\u00f9 grandi e decorate, fino a far scomparire la cera stessa sostituita da una struttura barocca o rococ\u00f2 in legno riccamente decorato e dorato, ornata da angeli, statue e adornata di fiori. Sono solitamente 8 i portantini che ne reggono il grande peso, anche se ci sono delle eccezioni.\nEsse sono concentrate nella provincia di Catania, presenti in diversi comuni, e a Licata nell'agrigentino.\nOgni candelora appartiene solitamente ad una categoria (mestiere o artigianato), quartieri, o associazioni che ne curano la manutenzione, l'adornamento e la sfilata.\nSono presenti a: \nCatania e provincia.\nCatania.\nI cerei, o \"cannalori\", sono tredici e rappresentano le corporazioni delle arti e dei mestieri della citt\u00e0 e alcune i quartieri e rioni della citt\u00e0.\nSi tratta di grosse costruzioni in legno riccamente scolpite e dorate in superficie, costruite, generalmente, nello stile del barocco siciliano, e contenenti al centro un grosso cero (da qui il nome \"cerei\"). Sono decorate con putti, statue di santi e immagini della Santa, della sua vita e del suo martirio e nei giorni della festa vengono agghindate con ghirlande e composizioni floreali; nei tempi antichi, all'imbrunire, venivano illuminate con candele e lucerne oggi sostituite da lampade elettriche alimentate da accumulatori.\nQueste macchine devozionali, dal peso che oscilla fra 400 e 900 chili, vengono abilmente portate a spalla da un gruppo costituito da 4 a 12 uomini (a seconda del peso della stessa), che le fanno avanzare sincronizzando il passo con una andatura \"caracollante\" molto caratteristica, detta \"annacata\" , termine che in lingua siciliana identifica l'ancheggiamento tipico della camminata femminile da cui scaturisce da il detto tipicamente catanese \"t'annachi comu 'na cannalora\" (ancheggi come una candelora) riferendosi a chi, uomo o donna, cammina con tale andatura.\nLe \"cannalore\", oltre ad aprire il 3 febbraio di ogni anno la processione della \"offerta della cera\" da parte di tutte le componenti civili, religiose e culturali della citt\u00e0 e precedere la processione del fercolo con le reliquie di sant'Agata nei giorni 4 e 5 febbraio, gi\u00e0 10 giorni prima iniziano a girare per la citt\u00e0 portandosi presso le botteghe dei soci della corporazione a cui sono legate, scortate da una banda che suona allegre marcette.\nI tredici cerei hanno, nel corso della processione alla quale partecipano, una posizione ben codificata sancita dalla data di realizzazione del cereo. Fanno eccezione, per tradizione e perch\u00e9 rappresentano due istituzioni che concorrono nella organizzazione della festa (il Vescovo e il Circolo Sant'Agata), la prima e l'ultima candelora tra queste:\nAl di fuori dei periodi di festa (20 gennaio/5 febbraio e il 17 agosto) le candelore vengono conservate alcune all\u2019interno della chiesa annessa al grande monastero benedettino di San Nicol\u00f2 l\u2019arena ed altre presso alcune chiese della citt\u00e0 dove vengono anche manutenute e restaurate a cura delle corporazioni di riferimento o di benefattori privati ad esse appartenenti che solitamente vengono ricordati nelle numerose bandiere e nei gagliardetti che adornano le stesse. Fanno eccezione alcune candelore per le quali non esistono pi\u00f9 categorie di riferimento (es. quella degli osti ) i cui costi di manutenzione e di partecipazione alle celebrazioni (come ad esempio il pagamento dei portatori) sono a carico del comitato dei festeggiamenti.\nAci Platani.\nOfferta alla Madonna del Carmelo\nQui vi \u00e8 una sola piccola candelora del 1910, con soli 6 portantini.\nAcireale.\nOfferte a Santa Venera, patrona della citt\u00e0 e della Diocesi di Acireale.\nLe 4 candelore originarie, realizzate tra il 1700 e il 1800, rappresentano le categorie:\nA queste ve ne \u00e8 stata aggiunta una quinta nel 2000: degli Artigiani della Cartapesta.\nLe candelore acesi si distinguono dalle altre, che sono nella provincia, per le forme particolari, ovvero che non tendono a stringersi nella parte superiore, ma hanno la corona a forma principalmente ottagonale, che riprende le stesse misure della parte sottostante.\nMolto particolare \u00e8 il Cereo dei Calzolai, che diversamente delle altre candelore ricoperte di oro zecchino, essa \u00e8 quasi totalmente dipinta a mano.\nAci Sant'Antonio.\nOfferte a Sant'Antonio abate, patrono del paese Etneo.Le 4 candelore, maestose opere d'arte realizzate nei secoli scorsi, rappresentano le categorie: \nLe maestose opere, hanno varie particolarit\u00e0 e bellezza. Uno sguardo particolare lo si ha sicuramente per il Cereo dei Contadini, detto pi\u00f9 comunemente \"U tronu\" per via della sua grandezza e maestosit\u00e0.\nCarruba.\nOfferta alla Madonna delle Grazie, col titolo di \"Cereo della devozione Giovanile a Maria SS.ma\".\nRealizzata nel 2018, da un gruppo di giovani, in stile barocco moderno, adornata di dipinti e gagliardetti e dalle statue raffiguranti la Madonna delle Grazie, San Giuseppe(Sposo di Maria), San Martino(patrono del Pese) e Santa Venera(Patrona della Diocesi di Acireale). \nGravina di Catania.\nOfferta a Sant'Antonio di Padova\n\u00e8 presente una sola candelora, completata nel 2004.\nMisterbianco.\nOfferte a Sant'Antonio abate\nI quattro Cerei (o \"varette\" nel dialetto misterbianchese) rappresentano le seguenti categorie (rispettivamente secondo l'ordine di sfilata nella processione in onore di Sant'Antonio Abate)\nMotta Sant'Anastasia.\nOfferte a Sant'Anastasia\nLe 3 candelore rappresentano i rioni della citt\u00e0:\nPatern\u00f2.\nOfferte a santa Barbara\nI 9 cerei o (\"varette\"), che rappresentano le varie corporazioni cittadine sono:\nEssi sono stati realizzati nel corso del XVIII secolo, inoltre sono delle vere e proprie opere d'arte in legno scolpito e indorato, che nel tempo sono diventati parte integrante della festa. Patern\u00f2 vanta di avere il maggior numero di cerei in tutta la provincia dopo Catania.\nPedara.\nOfferte a Maria SS. Annunziata.\nSono presenti 3 candelore, pi\u00f9 una piccola portata da bambini\nSfilano in ordine di grandezza \n\"A nica\" o dei bambini \u00e8 la candelora pi\u00f9 piccola di tutta la provincia di Catania, non ha uno stile ben preciso in quanto varia ogni anno, la candelora ha il compito di avvicinare di pi\u00f9 le famiglie alla festa patronale della Madonna. \n\"A signurina\" \u00e8 la candelora pi\u00f9 bella e pi\u00f9 ricca di decorazioni, il suo nome deriva da un episodio accaduto nei primi anni della sua ristrutturazione, \" si narra che un autobus pieno di turisti diretti all'hotel Bonaccorsi di Pedara, passava da corso ara di Giove trovando molto traffico, i portatori del cereo decisero di intrattenere i turisti ballando con la candelora di fianco all'autobus.\"\n\"A minzana\" in italiano \"la media\", \u00e8 la candelora che grazie al suo andamento fine e allegro ricorda molto la figura della Vergine Maria, la candelora \u00e8 costituita da 4 ordini barocchi, nel primo sono collocati 4 angeli che salutano e invitano all'allegria, nel secondo ordine sono presenti dei quadretti che raffigurano i simboli Mariani, nel terzo sono presenti altri 4 angeli che sorreggono dei mazzi di fiori. Nella sommit\u00e0 c'\u00e8 il mazzo e le bandiere di colore blu scuro.\n\"A rossa\" quest'ultima apparteneva alle candelore di Sant'Agata all'interno della stessa \u00e8 stata trovata una targhetta riportando la data 1810; fu acquistata dal presidente Domenico Pappalardo della confraternita Maria SS. Annunziata nel 1927, \u00e8 la candelora pi\u00f9 antica e pi\u00f9 grande.\nLa candelora \u00e8 costituita da 4 ordini barocchi\nCon piccole dorature e 4 angeli che sorreggono dei Gigli, le bandiere sono tutte di colore azzurro chiaro con il nome del donatore giallo oro. La candelora \u00e8 molto conosciuta nel paese per la sua semplicit\u00e0. \nUscirono per la prima volta in processione nel 1931 durante la festa detta : \"do Miricanu\" cio\u00e8 di un Pedarese che tornato dall'America aveva fatto fortuna, e don\u00f2 del denaro per fare la festa al meglio.\nLa piccola e la media portata in 4, e la pi\u00f9 grande portata in 6, erano i Catanesi col sacco di Sant'Agata a portarle in processione, fino al 1973. Nel 1974 la piccola e la media la portarono i Pedaresi, e nel 1975 anche la \"grossa fu portata dai Pedaresi, fino ai giorni nostri. \nSan Giovanni la Punta.\nOfferta a San Giovanni Evangelista.\n\u00c8 presente una sola candelora, del quartiere Piazza, completata nel 1997 e che ha sfilato solo per due anni.\nTrecastagni.\nOfferte ai Santi Alfio, Filadelfo e Cirino.\nSono presenti due candelore recentemente restaurate, che rappresentano i circoli religiosi del paese, entrambe gestite dall'Associazione cattolica e culturale \u201cCereo SS. MM. Alfio Filadelfo Cirino\u201d. Ogni candelora \u00e8 trasportata da 8 portantini di \"chiumma\":\nAgrigento e provincia.\nLicata.\nOfferte a Sant'Angelo Carmelitano, patrono cittadino.\nLe strutture processionali denominate cerei o torce (\" 'ntorci\"), rappresentano i titoli di Sant'Angelo: \"Dottore\", \"Confessore\", \"Vergine\" e \"Martire\" (secondo altre interpretazioni: i quattro castelli cittadini, i quattro baluardi difensivi, le antiche corporazioni di mestieri, i vascelli saraceni che inseguivano la nave che riportava in patria le reliquie del martire). Fanno riferimento alla corporazione dei pastori, agricoltori e ortofrutticoli.\nIn origine, come da regolamento del 1751, i giudici per disciplinare i dissidi tra corporazioni, regolamentavano l'ordine di precedenza nel seguente modo: \nCiascuna ricalca lo stile classico o barocco o gotico. Dal 2012, dopo l'interruzione dovuta ad un incidente nel 1999, le quattro macchine sono affiancate da altrettante riproduzioni realizzate in materiale pi\u00f9 leggero. Sono ospitate sotto la seconda e quinta arcata di ciascuna navata laterale del Santuario di Sant'Angelo."}
{"id": "667094", "revid": "74801", "url": "https://it.wikipedia.org/wiki?curid=667094", "title": "Contea di Morris (New Jersey)", "text": "La contea di Morris, in inglese Morris County, \u00e8 una contea del New Jersey settentrionale, negli Stati Uniti. Fa parte dell'area metropolitana di New York.\nGeografia fisica.\nLa contea confina a nord-ovest con la contea di Sussex, a nord-est con la Contea di Passaic, ad est con la Contea di Essex, a sud-est con la Contea di Union, a sud con le contee di Somerset e di Hunterdon ed a ovest con la Contea di Warren.\nIl territorio \u00e8 prevalentemente collinare, specie nel nord-ovest, dove raggiunge l'altezza massima di 425 metri. Ad est e a sud est si stende la valle del fiume Passaic che fa da confine. Il fiume Pequannock ed il suo emissario Pompton segnano tutto il confine settentrionale e nord-orientale prima di sfociare nel Passaic.\nLa regione settentrionale \u00e8 ricca di laghi. Ad ovest, al confine con la contea di Sussex, si stende il lago Hopatcong, il pi\u00f9 esteso dello Stato.\nStoria.\nLa contea fu fondata nel 1738 separando il suo territorio da quello della contea di Hunterdon. Fu nominata Morris dal nome del governatore della \"Provincia del New Jersey\". Durante la guerra d'indipendenza americana l'esercito di George Washington trascorse due inverni accampato nei pressi di Morristown.\nDopo l'indipendenza ebbe inizio lo sfruttamento delle miniere di ferro. Negli anni trenta del XIX secolo, per favorire il trasporto dei minerali, venne costruito il canale di Morris, che attraversava tutto lo Stato dal fiume Delaware a Philippsburg fino a Newark. Nello stesso periodo la ferrovia raggiunse la contea.\nL'industria mineraria entr\u00f2 in una fase di declino negli anni ottanta del XIX secolo quando furono scoperti i giacimenti pi\u00f9 redditizi del Lago Superiore.\nNei primi decenni del XX secolo molti dei pi\u00f9 ricchi uomini d'affari di New York scelsero la contea come loro residenza e vi edificarono costose residenze di campagna."}
{"id": "667095", "revid": "729019", "url": "https://it.wikipedia.org/wiki?curid=667095", "title": "Repubblica (metropolitana di Roma)", "text": "Repubblica o Repubblica - Teatro dell'Opera \u00e8 una stazione di profondit\u00e0 della linea A della metropolitana di Roma situata nel rione Castro Pretorio e inaugurata nel 1980.\nSi tratta di una stazione sotterranea con due binari in canne parallele e prende il nome dalla sovrastante piazza della Repubblica dalla quale si accede.\nDurante i lavori di costruzione della fermata furono trovati resti archeologici che richiesero la progettazione di una variante.\nI ruderi messi a nudo sono visibili nell'atrio della stazione, protetti da teche di cristallo.\nStoria.\nLa stazione di Repubblica fu costruita come parte della prima tratta della linea A della metropolitana di Roma, da Anagnina a Ottaviano, ed entr\u00f2 in servizio il 16 febbraio 1980.\nIl 23 ottobre 2018 una scala mobile \u00e8 collassata ferendo 24 persone (in gran parte tifosi del PFK CSKA diretti allo Stadio Olimpico). Inizialmente si credette che la colpa fosse ascrivibile ai passeggeri, che secondo le testimonianze \"saltavano e urlavano\" sull'impianto. Successivamente, con l'apertura di un'indagine, fu rilevato che erano state condotte manutenzioni insufficienti sugli stessi impianti.\nIl 26 giugno 2019 la stazione ha riaperto al pubblico.\nStrutture e impianti.\nLa stazione di Repubblica \u00e8 una stazione sotterranea a due binari, che in tale tratto corrono in due distinte gallerie parallele, serviti da due banchine centrali. Il piano binari, scavato a foro cieco, \u00e8 collegato al mezzanino superficiale, scavato a cielo aperto, attraverso rampe di scale e scale mobili.\nDintorni.\nCome suggerito dal nome, dalla stazione sono raggiungibili l'omonima piazza, al centro della quale \u00e8 posta la fontana delle Naiadi, la basilica di Santa Maria degli Angeli e dei Martiri e il Teatro dell'Opera di Roma. Sono inoltre posti nelle vicinanze due plessi del Museo Nazionale Romano: le Terme di Diocleziano e Palazzo Massimo alle Terme oltre che la chiesa di San Bernardo alle Terme.\nSulla vicina via Venti Settembre si trovano: palazzo Baracchini, sede del Ministero della difesa, palazzo delle Finanze, sede del Ministero dell'economia e delle finanze, palazzo dell'Agricoltura, sede del Ministero delle politiche agricole alimentari e forestali, la chiesa di Santa Maria della Vittoria e la fontana dell'Acqua Felice. Continuando lungo via del Quirinale si pu\u00f2 raggiungere l'omonimo palazzo sede della Presidenza della Repubblica Italiana.\nProcedendo su via Nazionale si possono raggiungere il palazzo delle Esposizioni e il palazzo del Viminale, sede del Ministero dell'interno."}
{"id": "667102", "revid": "767487", "url": "https://it.wikipedia.org/wiki?curid=667102", "title": "Coke La Rock", "text": "Carriera.\nAmico fin dal 1973 di DJ Kool Herc, un immigrato a New York dalla Giamaica, si esibiva spesso insieme a lui durante feste di quartiere. Nel 1975 Herc chiese a Coke di diventare il suo MC dato che le sue esibizioni ai piatti lo impegnavano a tal punto da non poter essere pi\u00f9 direttamente in comunicazione con il pubblico. \nHerc, considerato generalmente come l'inventore della musica hip hop, port\u00f2 con s\u00e9 dalla Giamaica elementi della prima musica dub, ed assieme ad essa il cosiddetto toasting, una parlata rapida e ritmata su regolari \"beat\". Coke La Rock, il compagno MC Clark Kent, Timmy Tim ed Herc diedero vita al gruppo Herculoids ed i tre MC iniziarono ad esibirsi nella medesima modalit\u00e0 fatta di parlato, su ritmi funk, disco e soul, le tracce che preferiva suonare Herc come DJ.\nKool Herc e gli Herculoids iniziarono ad esibirsi in club famosi della grande mela come \"PAL\", \"Celeb Club\", \"Stardust Ballroom\", \"Hoe Ave Boys Club\", \"Harlem World\", e \"Black Door\". Inoltre Coke La Rock, assieme agli altri membri degli Herculoids, non \u00e8 mai uscito sconfitto da battaglie a colpi di rime con gruppi rivali come i Furious Five, i Cold Crush Bros., o i Notorios 2. Molti puristi dell'hip hop lo considerano il primo vero rapper della storia.\nIl posto di La Rock nella storia dell'hip-hop fu notoriamente immortalato nella canzone \"South Bronx\" dei Boogie Down Productions del 1986 dove KRS-One rappa:\nSingoli.\nCoke La Rock &amp; Melle Mel - \"Hello, Merry Christmas Baby\""}
{"id": "667104", "revid": "228587", "url": "https://it.wikipedia.org/wiki?curid=667104", "title": "Albe Steiner", "text": "Con uno stile caratterizzato dalla continua ricerca di massima chiarezza e leggibilit\u00e0 del linguaggio visivo e da un'assenza di formalismi, nonch\u00e9 convinto sostenitore della necessit\u00e0 di una relazione tra arte e impegno politico e sociale, \u00e8 stato una figura di riferimento per la grafica italiana degli anni cinquanta e sessanta .\nBiografia.\nFiglio di Fosca Titta e Emerico Steiner, e nipote di Giacomo Matteotti. Alla morte del padre, dopo essersi diplomato in ragioneria, Albe decide di intraprendere lo studio del design e della grafica approfondendo la conoscenza del Costruttivismo sovietico (El Lisitzkij), del Bauhaus e degli astrattisti italiani (Soldati, Licini, Radice, Fontana, Melotti, Veronesi).\nContemporaneamente si interessa di pittura e fotografia collaborando con lo Studio Boggeri.\nLa sua prima mostra grafica \u00e8 del 1940, alla VII triennale di Milano.\nIntorno al 1939 si avvicina al Partito Comunista Italiano e insieme con la moglie Lica conosce Salvatore Di Benedetto e Elio Vittorini, con i quali svolge clandestinamente attivit\u00e0 di informazione e propaganda politica.\nDurante la guerra partecipa attivamente alla Resistenza nelle file del battaglione Valdossola e perde il fratello Mino, deportato a Mauthausen.\nDopo la Liberazione entra come grafico nella redazione de \"Il Politecnico\", Einaudi, diretto da Elio Vittorini, dove fa molto parlare di s\u00e9 attraverso innovative scelte grafiche (dal richiamo alle avanguardie russe post-rivoluzionarie, all'introduzione del fumetto). Sempre con Vittorini realizzer\u00e0 per la Einaudi \"Politecnico biblioteca\", una collana di undici titoli editi fra il 1946 e il 1949.\nLa sua attivit\u00e0 professionale lo porta, dal 1946 al 1948, in Messico insieme con la sua famiglia ed Hannes Meyer, ex direttore del Bauhaus, dove collabora alla campagna nazionale di alfabetizzazione e al \"Taller de grafica popular\" (un'officina culturale animata da pittori messicani del calibro di Diego Rivera, Leopoldo Mendez, David Alfaro Siqueiros).\nTorna in Italia nel 1948, a Milano dove inizia ad insegnare al Convitto Scuola della Rinascita. Continua la sua attivit\u00e0 di grafico lavorando per numerose riviste (Domus, Metron, Edilizia moderna), per alcune delle pi\u00f9 importanti case editrici italiane (Feltrinelli, Einaudi, Zanichelli), per molti dei giornali italiani di sinistra (l'Unit\u00e0, Il Contemporaneo, Vie Nuove, Rinascita, Movimento operaio, Rivista storica del socialismo, Studi storici, Tempi moderni, Problemi del socialismo, L'Erba voglio, Mondo Operaio, Italia contemporanea), e per alcune aziende (Pirelli, Olivetti).\nDal 1950 al 1954 \u00e8 art director della Rinascente ed \u00e8 tra i promotori della mostra che dar\u00e0 origine al Premio Compasso d'oro . E sempre negli anni cinquanta \u00e8 docente dell'Umanitaria. Successivamente tiene corsi all', all'ISIA di Urbino e negli istituti d'arte di Parma, Roma e Firenze.\nNel 1963 apre a Reggio Emilia il primo 'magazzino a libero servizio' e Steiner disegna quello che diventer\u00e0 il logotipo della Coop. Collabora con enti e istituzioni culturali come la Rai, il Piccolo Teatro, la Triennale di Milano, il Teatro popolare italiano, Italia '61, la Biennale di Venezia. Progetta insieme all'architetto Lodovico di Belgioioso il primo Museo al Deportato politico e razziale, a Carpi. Il Museo, tuttora aperto, \u00e8 stato inaugurato nel 1973.\n\u00c8 stato socio fondatore dell'Associazione per il Disegno Industriale e membro dell'AGI Alliance Graphique Internationale e dell'International Center of Typographic Arts.\nMuore improvvisamente in Sicilia il 17 agosto 1974.\nSulla sua tomba a Mergozzo un blocco di granito reca la scritta \u00abAlbe Steiner, partigiano\u00bb. La sua attivit\u00e0 di intellettuale e di grafico viene continuata dalla moglie Lica, compagna d'arte e di vita, morta nel 2008, dalla figlia Anna e dal genero Franco Origoni.\nGli sono stati intitolati tre istituti professionali statali, a Milano, Torino e Ravenna."}
{"id": "667105", "revid": "81195", "url": "https://it.wikipedia.org/wiki?curid=667105", "title": "Imbuto B\u00fcchner", "text": ""}
{"id": "667107", "revid": "1123126", "url": "https://it.wikipedia.org/wiki?curid=667107", "title": "Chiesa cattolica in Lettonia", "text": "La Chiesa cattolica in Lettonia \u00e8 parte della Chiesa cattolica in comunione con il vescovo di Roma, il Papa. Nel 2016 contava circa 413.000 battezzati pari al 20% della popolazione totale.\nStruttura.\nLa Chiesa cattolica in Lettonia \u00e8 costituita da un'unica provincia ecclesiastica, comprendente quattro diocesi:\nSantuari lettoni.\nSono cinque i santuari cattolici della Lettonia::\nNunziatura apostolica.\nNel 1922, con l'indipendenza dei Paesi baltici, la Santa Sede eresse la delegazione apostolica di Lettonia, Lituania e Estonia.\nL'internunziatura apostolica della Lettonia fu eretta il 31 ottobre 1925, con il breve \"De more Romanorum Pontificum\" di papa Pio XI. Essa fu promossa a nunziatura apostolica l'11 luglio 1935.\nIn seguito all'occupazione sovietica del Paese le relazioni diplomatiche furono interrotte.\nEsse sono riprese il 1\u00ba ottobre 1991 dopo la riottenuta indipendenza della Lettonia.\nConferenza episcopale.\nL'episcopato locale costituisce la Conferenza episcopale della Lettonia (\"Latvijas B\u012bskapu konference\", LBC). Gli statuti della Conferenza sono stati approvati dalla Santa Sede il 15 novembre 1997. Il 29 giugno 1998 nel santuario di Aglona, l'arcivescovo J\u0101nis Pujats venne eletto primo presidente della LBC.\nLa LBC \u00e8 membro del \"Consiglio delle conferenze dei vescovi d'Europa\"."}
{"id": "667110", "revid": "1610933", "url": "https://it.wikipedia.org/wiki?curid=667110", "title": "Nilgau", "text": ""}
{"id": "667115", "revid": "1610933", "url": "https://it.wikipedia.org/wiki?curid=667115", "title": "Gnu dalla coda bianca", "text": ""}
{"id": "667116", "revid": "1610933", "url": "https://it.wikipedia.org/wiki?curid=667116", "title": "Gnu comune", "text": ""}
{"id": "667117", "revid": "106376", "url": "https://it.wikipedia.org/wiki?curid=667117", "title": "Basket Team Crema", "text": "La Basket Team Crema \u00e8 la principale squadra di pallacanestro femminile di Crema.\nNella stagione 2021-2022 milita nella serie A2 del campionato italiano. Dal 2018 al 2021 ha vinto quattro Coppe Italia di Serie A2 consecutive.\nStoria.\nOrigini.\nLa societ\u00e0 Basket Team Crema nasce nel 1989 su iniziativa di alcuni genitori ed ex dirigenti della Saab, disciolta societ\u00e0 cremasca protagonista negli anni settanta, con l'obbiettivo di riportare il basket femminile cremasco ai massimi livelli nazionali.\nDalla stagione 1989-90 a quella 1991-92 la societ\u00e0 partecipa solo a campionati giovanili prima di iscriversi al campionato \"senior\" di Promozione nella stagione 1992-93. Da qui l'inizio di una ascesa che nel corso degli anni ha portato la formazione cremasca alla conquista nella stagione 1997-98 della Serie C, quindi la Serie B nel 1999-2000 e la Serie A2 al termine del campionato 2005-06. Obbiettivo raggiunto al termine di tre stagioni nelle quali la squadra aveva sempre conseguito l'accesso ai play-off, tra i quali la finalissima persa contro Treviso, dopo aver dominato la \"regular season\", nella stagione 2004-05 precedente a quella culminata con la sua prima promozione.\nIn serie A2.\nIn Serie A2 la squadra ha spesso acquisito il diritto, al termine della stagione regolare, a giocare i playoff; uno tra i primi risultati in questa serie lo otteneva nella stagione 2007/2008 quando raggiungeva la finale per la promozione in A1, sconfitta per 2 gare a 1 dalla Geas Sesto San Giovanni.\nIl Basket Team Crema ha giocato nella Serie A2 fino alla stagione 2010-11 al termine della quale, una volta terminati i play-out, la squadra retrocedeva nella serie Serie B d'Eccellenza femminile.\nNella stagione successiva la squadra si qualificava per la fase finale del torneo di Coppa Italia di Serie B giungendo al 4\u00ba posto. Al termine della stagione accedeva ai play-off vincendo la prima fase, quindi la doppia finale andata-ritorno che le permetteva il ritorno in A2.\nUn'altra promozione nella massima serie veniva sfiorata al termine della stagione 2015/2016, quando la squadra perse 2 gare 1 contro la Cestistica Spezzina.\nNel corso degli anni alcune giocatrici del Basket Team Crema, Marianna Aschedamini, Daniela Doldi, Gilda Cerri, Francesca Parmesani e Giulia Togliani sono state convocate ed hanno vestito la maglia azzurra in rappresentative nazionali giovanili.\nNell'anno 2021, a firma gi\u00e0 avvenuta le ormai atlete del Basket Team Crema Rae Lin D'Alie e Francesca Leonardi sono state convocate per la partecipazione, rispettivamente, ai giochi della XXXII Olimpiade (nella specialit\u00e0 pallacanestro 3x3) e nella nazionale Under 19 femminile.\nNel mese di settembre 2021 la Lega Basket Femminile comunicava l'assegnazione del premio di mvp della stagione 2020/2021 all'atleta Alice Nori.\nVittorie in competizioni nazionali.\nCoppa Italia A2 del 2018.\nNel 2018 il Basket Team Crema vinceva la sua prima competizione nazionale. Raggiungeva il diritto a disputare la Coppa Italia A2 grazie alla classifica avulsa. Batteva ai quarti l'USE Empoli, in semifinale la Pallacanestro Ares Palermo e, quindi, in finale il Progresso Bologna e con Kristina Beni\u0107 miglior giocatrice della finale.\nCoppa Italia A2 del 2019.\nAl termine del girone di andata del campionato 2018/2019 conquistava nuovamente il diritto a competere nella \"Final Eight\" organizzata a Campobasso nel mese di marzo 2019. Ai quarti di finale batteva l'Andros Palermo; nella partita semifinale vinceva nettamente sul Faenza Basket Project Girls; infine, conquistava la sua seconda Coppa Italia consecutiva battendo in finale l'Akronos Moncalieri per 86 a 75, con la giocatrice Francesca Melchiori designata MVP della finale.\nCoppa Italia A2 del 2020.\nAl termine del girone d'andata del campionato 2019/2020 il Basket Team Crema si piazzava al secondo posto acquisendo per il terzo anno consecutivo il diritto a partecipare alla \"Final Eight\" di Coppa Italia che la Lega Nazionale di basket femminile calendarizzava per il mese di marzo a Moncalieri.\nIl sopravvento della pandemia di COVID 19 obbligava la Lega a posticipare la manifestazione, fino alla decisione della Federazione Italiana Pallacanestro di annullare tutta la stagione sportiva.\nLe aperture normative estive, conseguenza del miglioramento epidemiologico, consentivano ai vertici della Lega di recuperare la Coppa Italia mettendola in calendario l'ultimo fine settimana del mese di settembre.\nIl torneo, confermato a Moncalieri, vedeva il Basket Team Crema dominare ai quarti di finale contro la Pallacanestro Femminile Umbertide; quindi, la squadra batteva in semifinale il Faenza BP Girl, fino alla conquista della sua terza coppa al termine di una combattuta finale contro l'Alpo Basket '99.\nCoppa Italia A2 del 2021.\nIl girone d'andata della stagione 2020-2021 vedeva la Parking Graf Crema piazzarsi al secondo posto acquisendo il diritto a partecipare alla \"Final Eight\" di Coppa Italia per la quarta volta consecutiva. Successivamente la Lega Basket Femminile calendarizzava il torneo dal 12 al 14 marzo 2021 da giocarsi presso il Centro Sportivo San Filippo di Brescia.\nLa squadra cremasca batteva ai quarti di finale il team casalingo, la RMB Brixia Basket, con il punteggio di 77-61. Nella semifinale molto impegnativa vinceva contro il Bruschi Bk San Giovanni Valdarno per 62-61. La finale veniva giocata contro la Delser Crich Udine; vinta con il punteggio di 73-60; la pivot Alice Nori veniva premiata come mvp della partita.\nLe altre squadre.\nIl Basket Team Crema partecipa con le proprie formazioni ai campionati giovanili di categoria Under 19, Under 17, Under 15, Under 14 e Under 13 regionali. Inoltre, organizza corsi di mini-basket per bambini e bambine dai 6 ai 12 anni.\nDal 2004 il Basket Team Crema sostiene l'attivit\u00e0 del Basket Femminile Crema, squadra che dopo la promozione in Serie C al termine del primo campionato di Promozione disputato nella stagione 2004-2005, ha conquistato la promozione in Serie B Regionale al termine della stagione 2009-2010. Promozione sfiorata nella stagione 2007-2008 al termine della quale ha disputato i play-off.\nColori e simbolo.\nI colori sociali della maglia sono il bianco e il blu. Prevale il bianco durante gli incontri casalinghi, il blu durante le gare in trasferta.\nPalazzetto.\nLe gare casalinghe si svolgono nella palestra comunale \"Alberto Cremonesi\" con circa 200 posti a sedere.\nRosa 2021-2022.\n "}
{"id": "667118", "revid": "14806", "url": "https://it.wikipedia.org/wiki?curid=667118", "title": "DJ Terminator X", "text": ""}
