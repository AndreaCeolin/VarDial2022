{"id": "658864", "revid": "125988356", "url": "https://it.wikipedia.org/wiki?curid=658864", "title": "Mostro di Firenze", "text": "Mostro di Firenze \u00e8 la denominazione utilizzata dai media italiani per riferirsi all\u2019artefice di una serie di sette duplici omicidi avvenuti fra il 1974 e il 1985 nella provincia di Firenze collegati a un ottavo delitto di attribuzione incerta commesso nel 1968.\nL'inchiesta avviata dalla procura di Firenze ha portato alla condanna in via definitiva nel 2000 di due uomini identificati come autori materiali di quattro duplici omicidi, i cosiddetti \"compagni di merende\" Mario Vanni e Giancarlo Lotti (reo confesso e chiamante in correit\u00e0 dei presunti complici), mentre un terzo, Pietro Pacciani, condannato in primo grado a pi\u00f9 ergastoli per i duplici omicidi commessi dal 1974 al 1985 e successivamente assolto in appello, \u00e8 morto prima di essere sottoposto a un nuovo processo di appello, da celebrarsi a seguito dell'annullamento nel 1996 della sentenza di assoluzione da parte della Cassazione.\nLe procure di Firenze e Perugia sono state impegnate in numerose indagini volte a individuare i responsabili esecutori materiali per quattro duplici omicidi e poi i possibili mandanti. Le indagini si sono focalizzate anche su un possibile movente di natura esoterica, che avrebbe spinto una o pi\u00f9 persone a commissionare i delitti, senza peraltro evidenziare alcun riscontro oggettivo in tale direzione investigativa.\nLa vicenda ebbe molto risalto mediatico in quanto fu il primo caso di omicidi seriali in Italia riconosciuto come tale e uno dei pi\u00f9 sanguinosi del Paese. Ebbe inoltre un risvolto sulle abitudini della popolazione residente nella provincia di Firenze negli anni '80, che inizi\u00f2 a evitare di appartarsi in luoghi isolati al calar del sole. Il fatto che le vittime fossero giovani fidanzati in atteggiamenti intimi appartati in luoghi pubblici apr\u00ec al dibattito dei media sull'opportunit\u00e0 di concedere con maggiore disinvoltura la possibilit\u00e0 per i figli di trovare l'intimit\u00e0 a casa, evitando cos\u00ec i luoghi isolati e pericolosi.\nSerie di delitti e primi sospettati.\nGli omicidi del Mostro di Firenze sono stati perpetrati nell'arco di 11 o 17 anni, a seconda dell'attribuzione del primo delitto. Le vittime furono coppie di ragazzi uccise con \"modus operandi\" simile o identico, mentre si trovavano in luoghi appartati nei dintorni di Firenze, in notti di novilunio, o comunque molto buie, nei fine settimana o in giorni prefestivi. A parte nel 1985, l'assassino aggred\u00ec le vittime mentre si trovavano all'interno di autoveicoli. Gli agguati avvennero nel periodo estivo, ad eccezione del delitto del 22 ottobre 1981. Con l'esclusione degli omicidi del 1983, quando morirono due ragazzi di sesso maschile, la tipologia di vittime era una coppia composta da un ragazzo e una ragazza. Per la commissione degli omicidi furono utilizzate una o pi\u00f9 armi bianche, ad eccezione dei casi del 1968 e del 1983. Dal 1974 al 1985, venne sempre usata la stessa arma da fuoco, identificata come una pistola Beretta della serie 70 (probabilmente il modello 74 o 76 da dieci colpi) calibro .22 Long Rifle, modello che era entrato in commercio in Italia nel 1959, caricata con munizioni Winchester marcate con la lettera H sul fondello del bossolo con palla in piombo nudo e con palla in piombo ramato provenienti da almeno due scatole di cartucce da 50 colpi. Nel 1982, bossoli e proiettili sparati dall'arma dell'assassino seriale vennero rinvenuti allegati al fascicolo su un duplice omicidio del 1968, motivo per il quale si ritenne che la pistola avesse sparato anche in quell'occasione, scoperta da cui scatur\u00ec il collegamento con gli omicidi attribuiti fino a quel momento al Mostro.\nIn quattro dei duplici omicidi, l'assassino asport\u00f2 il pube delle vittime femminili, servendosi di un'arma bianca; negli ultimi due casi tagli\u00f2 e sottrasse ai corpi anche la mammella sinistra. Teatro dei crimini del Mostro furono strade di campagna sterrate o piazzole nascoste frequentate da coppie nei dintorni di Firenze (Signa, Borgo San Lorenzo, Scandicci, Calenzano, Baccaiano, Giogoli, Vicchio, Scopeti). Ci\u00f2 ha portato a pensare che il \"mostro\" fosse una persona che conosceva sufficientemente l'area dove avvennero i delitti e che, in alcuni casi, avesse seguito le vittime prima di ucciderle. Il profilo dell'assassino che emerse dall'attivit\u00e0 investigativa degli anni '80 era quello di un uomo destrimane della zona, iposessuale, feticista, d'intelligenza normale o superiore alla media. Queste caratteristiche psico-fisiche vennero ipotizzate in una perizia dell'Universit\u00e0 di Modena e, in parte, nel profilo della Behavioral Science Unit dell'FBI. Nelle premesse del loro studio, gli agenti dell'FBI sottolinearono che la profilazione criminale non \u00e8 immune da errori e non garantisce certezze scientifiche sebbene si fondi su ipotesi basate sulla letteratura scientifica e sulle ricerche statistiche. Alcuni esperti ipotizzarono che l'assassino fosse alto 180 cm in base ai fori di ingresso nel furgoncino delle vittime del 1983, dato che forse potrebbe essere confermato da una possibile impronta di un ginocchio lasciata dall'assassino nell'omicidio di Vicchio. Tuttavia, queste ipotesi sull'altezza dell'assassino vennero considerate scientificamente labili e non inficiarono la condanna in primo grado inflitta a Pacciani, alto 165 cm circa, come unico assassino seriale. In base ad altre considerazioni, infatti, l'assassino seriale fiorentino sarebbe di altezza media o persino modesta.\nAntonio Lo Bianco e Barbara Locci (mercoled\u00ec, 21 agosto 1968).\nLa notte del 21 agosto 1968, all'interno di una Alfa Romeo Giulietta bianca posteggiata presso una strada sterrata vicino al cimitero di Signa, vengono assassinati Antonio Lo Bianco, muratore originario di Palermo di 29 anni, sposato e padre di tre figli, e Barbara Locci, casalinga di 32 anni, originaria di Villasalto, in provincia di Cagliari, entrambi residenti a Lastra a Signa; i due erano amanti; la donna era sposata con Stefano Mele, un manovale sardo emigrato in Toscana alcuni anni prima. Quella sera i due si erano recati al cinema di Signa per vedere, stando ad alcune fonti, il film giapponese \"Nuda per un pugno di eroi\"; il gestore del cinema li riconobbe, successivamente, dalle foto pubblicate sui giornali; egli escluse, per\u00f2, la presenza del figlio della donna, che aveva sei anni, in quanto, considerato il film proiettato, non lo avrebbe fatto entrare. Sostenne, infine, che dopo l'entrata della coppia al cinema entr\u00f2 soltanto un altro uomo del quale, per\u00f2, non ricordava la fisionomia. Secondo ulteriori fonti, una cassiera del cinematografo vide invece la Locci con in braccio il figlio semi-addormentato all'uscita del cinema. A serata conclusa, i due si erano poi appartati in macchina. Sul sedile posteriore dormiva Natalino Mele, di 6 anni, figlio di Barbara Locci e Stefano Mele. L'assassino, secondo gli inquirenti il marito di Barbara Locci, si avvicina all'auto ferma e spara complessivamente otto colpi da distanza ravvicinata: quattro colpiscono la donna e quattro l'uomo. Verranno repertati cinque bossoli di cartucce calibro 22 Long Rifle Winchester con la lettera \"H\" punzonata sul fondello.\nIntorno alle due del mattino del 22 agosto, il bambino suona alla porta di un casolare sito in via del Vingone 154, a oltre due chilometri di distanza da dove era parcheggiata l'automobile. Il proprietario, De Felice, sveglio per via del figlio malato che ha chiesto dell'acqua, si affaccia immediatamente alla finestra, e davanti alla porta vede il bambino che scorgendolo a sua volta gli dice: \"Aprimi la porta perch\u00e9 ho sonno, ed ho il babbo ammalato a letto. Dopo mi accompagni a casa perch\u00e9 c'\u00e8 la mi' mamma e lo zio che sono morti in macchina\". Dopo averlo soccorso, l'uomo gli chiede chiarimenti e il piccolo stentatamente riferisce altri particolari sul suo arrivo fin l\u00ec: \"Era buio, tutte le piante si muovevano, non c'era nessuno. Avevo tanta paura. Per farmi coraggio ho detto le preghiere, ho cominciato a cantare \"La Tramontana\"... La mamma \u00e8 morta, \u00e8 morto anche lo zio. Il babbo \u00e8 a casa malato\". Invece secondo un'altra versione fu proprio l'assassino a indicare lui la direzione del casolare e a cantargli \"La Tramontana\" per tranquillizzarlo. I Carabinieri, chiamati mezz'ora dopo da De Felice, si mettono alla ricerca dell'auto portandosi dietro il bambino. Intorno alle tre del mattino l'auto viene ritrovata grazie anche all'indicatore di direzione dell'auto rimasto acceso, nella strada che si trova su via di Castelletti, a 100 metri dal bivio per Comeana, in una zona abitualmente frequentata da coppie in cerca di intimit\u00e0.\nLe indagini conducono al marito della donna, Stefano Mele, sospettato di aver commesso il delitto per gelosia. Questo elemento \u00e8 tuttavia reso piuttosto inverosimile dal fatto che lo stesso Stefano Mele aveva pi\u00f9 volte, in passato, esternato un temperamento decisamente succube nei confronti della moglie (che era soprannominata in paese \"Ape regina\" a causa dei suoi molteplici amanti), giungendo persino a ospitare in casa sua per diverso tempo un suo amico e amante della moglie, Salvatore Vinci, da taluni indicato come il vero padre del piccolo Natalino. I pettegolezzi del paese insinuavano persino che l'uomo, al mattino, portasse il caff\u00e8 a letto agli amanti della donna e che accondiscendesse ad avere rapporti sessuali con alcuni di loro, incluso lo stesso Vinci.\nIl 23 agosto, dopo 12 ore di interrogatorio, e dopo aver negato inizialmente un suo coinvolgimento e aver gettato sospetti sui vari amanti della moglie, Stefano Mele arriva a confessare il delitto. Durante il sopralluogo effettuato quello stesso giorno, l'uomo risulta totalmente incapace di maneggiare un'arma, e confonde il finestrino dal cui esterno partirono i colpi; tuttavia, dimostr\u00f2 di conoscere tre particolari che poteva sapere solo avendo assistito alla scena del delitto, ossia il numero di colpi sparati (8), l'indicatore di direzione ancora acceso della vettura e la mancanza della scarpa sinistra dal piede di Lo Bianco. Dopo poche ore Mele ritratta in parte la confessione, e coinvolge come complice Salvatore Vinci. Lo accusa di avergli fornito l'arma e di essere stato da lui accompagnato in auto fino alla via di Castelletti. Dopo aver sparato, dice di aver gettato la pistola nel canale che corre lungo il cimitero, ma malgrado le ricerche l'arma non verr\u00e0 mai ritrovata.\nGli inquirenti sospettarono che fu ceduta o venduta agli artefici dei successivi omicidi.\nNonostante il Vinci abbia portato un alibi confermato da due testimoni, il 24 agosto i due vengono messi a confronto. L'incontro per\u00f2 dura molto poco, perch\u00e9 dopo le prime battute Stefano Mele ritratta ancora e scagiona Salvatore. Non passa mezz'ora che Mele fornisce una nuova versione; questa volta al posto di Salvatore Vinci c'\u00e8 il fratello Francesco, anch'egli amante della Locci e, a detta di Mele, assai geloso della donna. Francesco Vinci per un certo periodo aveva addirittura convissuto con la Locci a casa di quest'ultima, e per questo veniva denunciato dalla propria moglie per abbandono del tetto coniugale e concubinato. Il giorno successivo, accortosi che la nuova accusa non era sostenuta da riscontri, Stefano punta il dito contro un terzo amante della moglie, Carmelo Cutrona, e racconta che il pomeriggio prima del delitto, recatosi a casa sua in cerca di Barbara, vi trova Lo Bianco (che Mele conosceva col nome di Enrico) e per questo motivo se ne va via molto turbato.\nI magistrati intanto stanno nuovamente sentendo il bambino, che dopo aver sostenuto per giorni di non aver sentito, n\u00e9 visto nulla, adesso ammette di aver visto al suo risveglio il padre, e che questo lo avrebbe preso sulle spalle portandolo fino alla casa di Vingone dopo avergli fatto promettere di non dire nulla. \u00c8 a questo punto che Mele cede confermando la versione del figlio, scagionando le altre persone accusate fino a quel momento. Nonostante le molte incongruenze e l'assenza dell'arma, nel marzo del 1970 Stefano Mele viene condannato dal tribunale di Perugia in via definitiva alla pena di 14 anni di reclusione. La pena \u00e8 piuttosto mite perch\u00e9 l'uomo viene riconosciuto parzialmente incapace di intendere e di volere. Gli vengono inoltre inflitti due anni di reclusione per calunnia contro i fratelli Vinci. Durante il processo, Giuseppe Barranca, cognato di Antonio Lo Bianco, collega di lavoro di Mele e anch'egli amante della Locci, raccont\u00f2 che la donna, pochissimi giorni prima del delitto, si era rifiutata di uscire con lui dichiarando che \"potrebbero spararci mentre siamo in macchina\" e, in un'altra occasione, gli aveva raccontato che c'era un tale che la seguiva in motorino. Una deposizione analoga fu resa da Francesco Vinci, che parl\u00f2 di un uomo in motorino che avrebbe pedinato la Locci durante i suoi appuntamenti con gli amanti.\nFino al 1982 non si riteneva che di questo delitto fosse responsabile il Mostro di Firenze che si pensava infatti avesse incominciato a colpire il 14 settembre 1974; a seguito per\u00f2 del ritrovamento casuale in archivio di alcuni bossoli che, dopo le analisi, risultarono identici a quelli trovati sulle altre scene dei crimini, si dedusse che la pistola usata dal mostro era la stessa usata dall'assassino che aveva ucciso Antonio Lo Bianco e Barbara Locci nell\u2019estate del 1968. In questo delitto l'assassino strappa la catenina che Barbara Locci portava intorno al collo con cos\u00ec tanta violenza che un pezzo rester\u00e0 conficcato nella pelle. Stefano Mele dir\u00e0 di averla rotta per sbaglio mentre sistemava sul sedile il cadavere della moglie, ma la forza esercitata dovrebbe essere stata tale da far ritenere il gesto volontario. Cosa particolare \u00e8 che anche nel delitto del 1984, facente parte della serie indiscutibilmente attribuita al Mostro di Firenze, verr\u00e0 strappata via la catenina e il pendente a forma di croce della vittima Pia Gilda Rontini, ma Stefano Mele non entrer\u00e0 mai negli indagati per questo particolare nonostante il \"collegamento\" con il delitto per cui fu condannato. Per questo l'avvocato Nino Filast\u00f2, difensore di Mario Vanni nel processo contro i compagni di merende, suppone che il delitto del '68 sia opera del Mostro di Firenze. Inoltre l'assassino del delitto Locci-Lo Bianco ricompone entrambi i cadaveri, in particolare quello della donna, alzandole la mutandina e cercando di coprirle le gambe con la veste.\nL'attribuzione di questo delitto al Mostro di Firenze \u00e8 dibattuta. Una questione centrale \u00e8: \"perch\u00e9 il Mostro non ha mutilato?\". Per i sostenitori della tesi che vede il \"mostro\" come colpevole di questo omicidio, tra cui Nino Filast\u00f2, egli non ha effettuato escissioni n\u00e9 ha utilizzato il coltello sui corpi perch\u00e9 nell'auto c'era Natalino Mele, un possibile testimone, oppure una presenza non gradita. Alcune analogie aumentano la credibilit\u00e0 di questa versione. Ad esempio la coppia di amanti del '68 Locci-Lo Bianco si era appartata in un luogo abbastanza isolato, come d'altronde tutte le altre vittime. Inoltre i due stavano consumando un rapporto sessuale. Altra analogia molto importante \u00e8 il fatto che i colpi esplosi dall'assassino sono stati rapidi e diretti. Infatti sul corpo di Lo Bianco, sulla spalla sinistra e sotto il braccio, i fori si credevano essere tre, ma da analisi pi\u00f9 approfondite risultarono essere quattro. Questo perch\u00e9 vi erano due colpi in un foro, segno che l'assassino aveva sparato in una successione cos\u00ec rapida che la sua mano non si \u00e8 mossa. Molti credono quindi che l'assassino fosse qualcuno che aveva gi\u00e0 impugnato un'arma e forse gi\u00e0 ucciso. Un uomo come Stefano Mele non \u00e8 facilmente accostabile alla figura di spietato assassino che ha freddato moglie e amante con tale destrezza, egli infatti sembrava non aver mai impugnato un'arma.\nUn ulteriore elemento \u00e8 quello dei bossoli: sulla scena del delitto vennero rinvenuti solo cinque bossoli. Due all'interno dell'auto (in base alla dinamica di Zuntini, per sparare l'assassino aveva inserito la mano all'interno del finestrino posteriore sinistro, che fu infatti trovato aperto a met\u00e0) e tre fuori, sempre nei pressi della parte posteriore sinistra. In realt\u00e0 i bossoli che si dovevano trovare dovrebbero essere stati otto, come i colpi esplosi sui corpi dei giovani. Il particolare dei bossoli mancanti si ripeter\u00e0 anche nel '74, nel '81, nel '83 e nel '84. In seguito a queste considerazioni, esposte soprattutto da Nino Filast\u00f2, avvocato di Mario Vanni nel processo contro i Cdm, molti credono che il delitto appartenga alla serie del Mostro. Eppure per questo omicidio Pietro Pacciani non fu mai imputato. Il solo a scontare la pena, quindi l'unico colpevole ufficiale, fu Stefano Mele, reo confesso, nonostante nella sua confessione ci siano incongruenze. Emerge una stranezza anche dai metodi di indagine: Stefano Mele, indagato, trascorse la notte con suo figlio, unico testimone oculare.\nUn altro enigma \u00e8 rappresentato dai calzini del piccolo Natalino Mele che dalle testimonianze rilasciate nei processi sembrerebbero essere stati bianchi senza alcun buco. Ma invece, seguendo le testimonianze di Sorrentino Maria, Marcello Manetti e di Francesco De Felice, cio\u00e8 le primissime persone ad aver soccorso il bambino terrorizzato, i calzini sarebbero stati laceri, strappati e sporchi sicuramenti in pi\u00f9 punti. Anche l'istruttoria del 6 novembre 1969 contro Stefano Mele (pagina 3 rigo 15) parla di \"calzini sporchi e rotti in pi\u00f9 punti\". Inoltre, anche grazie all'avvocato Nino Filast\u00f2, sono allegate delle foto in cui si vede che i calzini del piccolo sono rotti e sporchi.\nQuesto \u00e8 da sempre stato un punto controverso fra gli inquirenti e gli appassionati del caso, perch\u00e9 nel ove i calzini fossero sporchi e laceri in pi\u00f9 punti, sarebbe possibile che Natalino Mele abbia potuto fare il percorso da lui indicato nei primissimi istanti senza essere accompagnato.\nMa un altro elemento, collegato alla condizione del tempo e della Luna, sembra unire questo delitto a quelli del Mostro: quella notte era una notte di Luna nuova (novilunio). Cosa che avverr\u00e0 quasi sempre nei successivi delitti (ad eccezione dell'ottobre 1981 e settembre 1985, quando era l'ultimo quarto di Luna).\nPasquale Gentilcore e Stefania Pettini (sabato, 14 settembre 1974).\nIl 14 settembre 1974, Pasquale Gentilcore di 19 anni, di Arezzo e residente a Pontassieve, impiegato alla Fondiaria Assicurazioni, e Stefania Pettini, 18 anni (la vittima pi\u00f9 giovane dell'assassino seriale insieme a Pia Rontini), di Vicchio, segretaria d'azienda presso un magazzino di Firenze e attivista del Partito Comunista Italiano, vengono uccisi in una strada sterrata nella frazione di Rabatta, vicino a Borgo San Lorenzo. I due si frequentavano da circa due anni ed erano in procinto di annunciare il loro fidanzamento ufficiale. Pasquale Gentilcore, dopo aver accompagnato la sorella Cristina alla discoteca \"Teen Club\" di Borgo San Lorenzo, promettendole di tornare a prenderla al pi\u00f9 tardi per la mezzanotte, raggiunge la fidanzata a Pesciola di Vicchio, presso l'abitazione di lei. Da l\u00ec, verso le 22:00, i due giovani ripartono per raggiungere gli amici che li aspettano in quello stesso locale per proseguire la serata. Durante il tragitto decidono per\u00f2 di appartarsi in un tratturo sulle sponde della Sieve, da loro gi\u00e0 conosciuto e normalmente frequentato dalle coppie della zona. Intorno alle 23:45 (orario appurato sulla base di una testimonianza che ode dei colpi a quell'ora) qualcuno spunta forse dall'attiguo vigneto e comincia a sparare. Pasquale Gentilcore, seduto al posto di guida, viene raggiunto da cinque colpi esplosi da una Beretta calibro 22 Long Rifle, i colpi mortali arrivano dal lato sinistro della Fiat 127. La ragazza viene raggiunta da tre colpi che tuttavia non la uccidono; viene trascinata fuori dall'auto ancora viva, resa del tutto incapace di fuggire a causa delle ferite alle gambe provocate dai tre proiettili, e uccisa con tre coltellate profonde allo sterno. Dopo averne disteso il corpo dietro l'auto, l'assassino continua a colpirla per altre 96 volte, colpendo anche il seno e il pube. Successivamente l'omicida penetra la vagina della ragazza con un tralcio di vite e questo particolare, anni dopo, far\u00e0 pensare a un possibile movente esoterico, .\nLe sevizie sul corpo di Stefania furono tanto violente da causare, in sede processuale, lo svenimento di un carabiniere durante l'udienza in cui venivano mostrate le foto del corpo della ragazza. Prima di lasciare il luogo l'omicida colpisce con il coltello anche il corpo esanime di Pasquale con cinque fendenti all'altezza del fegato. Il mattino successivo, i familiari dei due ragazzi, allarmati per il mancato rientro dei figli, si recano a sporgere denuncia di scomparsa presso la stazione dei Carabinieri di Borgo San Lorenzo, ove vengono informati immediatamente del delitto, scoperto un'ora prima da un contadino che abitava e lavorava da quelle parti. In questo caso, cos\u00ec come nei delitti successivi, vengono ritrovati, sparsi sul terreno, gli oggetti contenuti nella borsetta della ragazza (particolare questo che si ripresenter\u00e0 in alcuni omicidi del mostro). La borsa e il reggiseno della Pettini verranno invece ritrovati la sera stessa in un luogo poco distante in seguito a una telefonata anonima, mentre il portafogli della ragazza, il suo orologio e alcuni monili di modesto valore a lei appartenenti non saranno pi\u00f9 rinvenuti.\nIl pomeriggio prima di essere uccisa la Pettini aveva confidato a un'amica di aver fatto uno \"strano incontro\" con una persona poco piacevole che l'aveva turbata, ma non ebbe tempo di approfondire il fatto. Un amico della Pettini, titolare della scuola guida dove la ragazza stava conseguendo la patente, raccont\u00f2 ai carabinieri di un pedinamento da parte di uno sconosciuto in auto durante una lezione di guida, il venerd\u00ec sera prima del delitto. In ogni caso la Pettini non fu la sola, tra le vittime femminili del maniaco, ad aver lamentato molestie da parte di ignoti poco prima dei delitti. Gli inquirenti esaminarono anche il diario della ragazza ma senza trovarvi alcuna annotazione insolita. \nGiovanni Foggi e Carmela De Nuccio (sabato, 6 giugno 1981).\nNel 1981 vengono commessi altri due duplici omicidi. Il primo, nella notte tra il 6 e il 7 giugno 1981 nei pressi di Mosciano di Scandicci. Le vittime sono Giovanni Foggi, 30 anni, di Pontassieve, dipendente dell'Enel, e la sua ragazza, Carmela De Nuccio, pellettiera di 21 anni, originaria di Nard\u00f2, in provincia di Lecce, ma residente a Scandicci. I due si conoscevano da pochi mesi ma avevano gi\u00e0 programmato di sposarsi. La sera del delitto, un sabato, cenano a casa dei genitori di Carmela, poi, verso le 22:00, escono per una passeggiata e si appartano con l'auto, una Fiat Ritmo color rame, in una stradina sterrata sulle colline di Roveta, non lontano dalla discoteca \"Anastasia\", e in una zona frequentata abitualmente da coppiette e guardoni.\nGiovanni viene raggiunto da tre colpi di pistola esplosi attraverso il finestrino anteriore sinistro, mentre altri cinque proiettili colpiscono Carmela. In fase di sopralluogo verranno per\u00f2 rinvenuti solo cinque bossoli su otto, un particolare, quello dei bossoli mancanti, che si ripresenter\u00e0 ancora nel 1983, nel 1984, e che gi\u00e0 si era verificato nel 1968 e nel 1974. La ragazza viene tirata fuori dalla macchina e trascinata in fondo al terrapieno rialzato su cui corre la stradina, dove le verranno recisi i jeans e, per mezzo di tre precisi fendenti, le verr\u00e0 asportato interamente il pube. I corpi dei due giovani saranno rinvenuti il mattino dopo. L'uomo \u00e8 ancora a bordo dell'auto, come nel delitto del 1974. Anche in questa occasione le armi usate sono la Beretta calibro 22 e un coltello. Anche in questo caso si verifica l'accanimento sui cadaveri, soprattutto su quello della donna. Altre analogie con il delitto precedente sono la borsetta della ragazza rovistata e il contenuto gettato a terra senza che per\u00f2 questa volta risulti mancare nulla. Per il delitto viene inizialmente sospettato l'ex fidanzato della De Nuccio, che in passato aveva avuto screzi con lei, ma il giovane risult\u00f2 avere un alibi.\nVincenzo Spalletti, trentenne, sposato e padre di tre figli, era, ai tempi, un autista di autoambulanze presso la Misericordia di Montelupo Fiorentino, conosciuto in famiglia e presso la \"Taverna del Diavolo\", un ristorante della zona, per essere anche un guardone. Il fenomeno del voyeurismo era peraltro in quei tempi marcatamente diffuso nella provincia fiorentina. La domenica mattina seguente al duplice delitto, rientrato all'alba dopo aver trascorso la serata fuori con un amico guardone, racconter\u00e0 alla moglie e ad alcuni avventori di un bar da lui frequentato, di aver visto \"due morti ammazzati\"; racconter\u00e0 inoltre particolari inerenti al delitto (in particolare la mutilazione inflitta alla ragazza), che per\u00f2 non erano ancora stati divulgati dagli organi di stampa e dai mass media. In seguito alle indagini alcune persone testimoniarono di aver visto la sua auto nei pressi del luogo del delitto nella notte del 6 giugno. Spalletti viene quindi arrestato; durante l'interrogatorio afferma di aver letto la notizia sui giornali, cosa impossibile in quanto i giornali che riportavano il fatto non erano stati pubblicati prima di luned\u00ec e, inoltre, mente sull'orario di rientro a casa per la notte del delitto. Viene quindi accusato di falsa testimonianza e incarcerato, ma col sospetto che l'assassino possa essere proprio lui. Mentre Spalletti si trovava in carcere sua moglie e suo fratello ricevettero diverse telefonate anonime, in cui veniva loro assicurato che il loro congiunto sarebbe stato presto scagionato, cosa che in effetti accadr\u00e0 nell'ottobre dello stesso anno a seguito di un nuovo duplice delitto che scagioner\u00e0 completamente Spalletti.\nUn conoscente dello Spalletti, anch'egli noto come guardone, sentito dagli inquirenti, asser\u00ec di essere stato fermato nei boschi, all'incirca all'epoca del delitto, da un tizio con una divisa che non aveva saputo identificare. L'uomo in divisa gli avrebbe rivolto velate minacce, rimbrottandolo aspramente e mostrandogli - a suo dire - una pistola.\nStefano Baldi e Susanna Cambi (gioved\u00ec, 22 ottobre 1981).\nIl 22 ottobre 1981, a soli quattro mesi di distanza dal precedente omicidio, a Travalle di Calenzano vicino a Prato, in localit\u00e0 Le Bartoline, lungo una strada sterrata che attraversa un campo, a poca distanza da un casolare abbandonato, vengono uccisi Stefano Baldi, di 26 anni, operaio tessile di Prato, e Susanna Cambi, commessa di 24 anni di Firenze. I due, che avrebbero dovuto sposarsi entro pochi mesi, avevano cenato a casa di Stefano, quindi erano usciti a bordo dell'auto del giovane, una Golf nera, e non avevano pi\u00f9 fatto ritorno. Alcuni amici del ragazzo riferirono che Baldi inizialmente intendeva restare con loro a guardare una partita di calcio, ma poi aveva cambiato idea decidendo di trascorrere la serata (vigilia di uno sciopero generale) con la fidanzata. La Cambi viene raggiunta e uccisa da cinque colpi, mentre il ragazzo viene colpito quattro volte. Le cartucce sono di marca Winchester con la lettera \"H\" sul fondello, sparate dalla stessa Beretta calibro. 22 Long Rifle, di cui saranno reperiti solo 7 bossoli dei 9 complessivi che si sarebbero dovuti effettivamente rinvenire. In questo caso l'omicida, per raggiungere la ragazza e compiere l'escissione del pube (effettuata in modo molto pi\u00f9 maldestro e impreciso di quella compiuta sulla De Nuccio quattro mesi prima, in quanto stavolta l'asportazione del vello pubico \u00e8 arrivata tanto in profondit\u00e0 da esporre la matassa intestinale, come stabilito dalle apposite perizie agli atti), \u00e8 costretto a estrarre dall'auto anche il corpo di Stefano. Il corpo della ragazza verr\u00e0 trovato a una decina di metri dall'auto, in un canaletto, con la maglia sollevata fino al collo. Il seno sinistro presenta gravi ferite inferte con arma bianca. Anche in questo caso verranno ritrovati gli oggetti contenuti nella borsetta della ragazza sparsi nelle zone circostanti il luogo del delitto. Il corpo di Susanna Cambi presenta ferite da arma da taglio, almeno quattro, di cui tre alla schiena. La morte, secondo i medici legali, \u00e8 avvenuta intorno alla mezzanotte. Il giorno successivo al delitto, prima del rinvenimento dei corpi, un uomo telefon\u00f2 alla zia di Susanna chiedendo di parlare con la madre della giovane che in quel periodo era ospite con le due figlie presso la sorella. La voce all'altro capo del telefono \u00e8 stata descritta dalla zia della Cambi come \"chiara, distinta e priva di inflessioni dialettali\". A causa di un guasto sulla linea, tuttavia, la comunicazione venne interrotta subito. Si tratta di un particolare decisamente misterioso, considerato che il numero di telefono, relativo a un indirizzo nuovo, era provvisorio e quindi nessuno avrebbe dovuto conoscerlo.\nPer quanto riguarda il delitto in questione, occorre far presente che vi sono state due segnalazioni di persone sospette. La prima testimonianza \u00e8 di un ragazzo che la sera del 22 ottobre, intorno alle 22:40, si era appartato in macchina con la fidanzata all'inizio di via dei Prati (la via dove avvenne il delitto). Mentre stava chiacchierando con la compagna vede un'ombra e, insospettito, decide di scendere dall'auto. Nel fare questo nota un uomo che - probabilmente capendo di essere stato scoperto - si dilegua in maniera goffa.\nLa seconda segnalazione \u00e8 quella di Rossella Parisi e Giampaolo Tozzini che, intorno alle ore 00:30 del 23 ottobre, stavano percorrendo in auto via Mascagni in direzione via dei Prati. La coppia notava un'auto che, percorrendo la corsia di marcia opposta alla loro, procedeva ad alta velocit\u00e0, tanto che per evitare un possibile incidente, il Tozzini - che guidava l'auto - ha dovuto bruscamente fermare il mezzo. L'auto \u00e8 stata descritta come di tipo sportivo e di colore rosso sbiadito o rosso aragosta. La coppia notava altres\u00ec il conducente dell'auto predetta, che dimostrava un'et\u00e0 apparente compatibile con quella di 45-50 anni, stempiato, dal viso tondeggiante e vestito di scuro. L'uomo - a detta dei testimoni - aveva uno sguardo stravolto. I due non sono riusciti a far comporre un identikit della parte superiore della testa del soggetto.\nVa notato che l'uomo visto dalla coppia Parisi-Tozzini ha le stesse caratteristiche fisiche dell'uomo visto dalla coppia appartata sulla via dei Prati. Tuttavia, l'uomo visto da quest'ultima coppia aveva i capelli radi ma corti e dritti. \nSulla base di queste due segnalazioni sono stati composti due identikit. Uno di questi identikit \u00e8 stato pubblicato nel giugno del 1982 (dopo il delitto Mainardi-Migliorini) e rappresenta uno degli identikit pi\u00f9 noti, fatto vedere anche sulle reti nazionali con la trasmissione Telefono Giallo. L'altro identikit elaborato, invece, non \u00e8 mai stato pubblicato\nPaolo Mainardi e Antonella Migliorini (sabato, 19 giugno 1982).\nLa notte del 19 giugno 1982, a Baccaiano di Montespertoli vengono uccisi Paolo Mainardi, meccanico di 22 anni, nato ad Empoli ma residente a Montespertoli, e Antonella Migliorini di 19, anche lei di Montespertoli, dipendente di una ditta di confezioni. I due giovani, fidanzati da molti anni e soprannominati dagli amici \"Vinavil\" perch\u00e9 inseparabili, erano appartati a bordo di una piccola Fiat 147, in uno slargo presente sulla Strada Provinciale Virginio Nuova dopo aver trascorso la serata a cena con dei parenti. Nelle ultime settimane Antonella aveva confidato ad amiche e colleghe di aver paura del maniaco delle coppiette (il termine \"Mostro di Firenze\" all'epoca non era stato ancora coniato) e che avrebbe evitato di appartarsi in luoghi isolati col fidanzato.\nL'assassino sopraggiunge favorito dall'oscurit\u00e0 ed esplode alcuni colpi verso la coppia; sul luogo del delitto verranno messi a reperto nove bossoli di calibro 22 sempre con la lettera \"H\" punzonata sul fondello; Paolo viene solo ferito e riesce a mettere in moto l'auto e a inserire la retromarcia. Tuttavia non \u00e8 in grado di controllare l'auto che attraversa la strada e resta poi bloccata nella proda sul lato opposto. A questo punto l'assassino spara contro i fari anteriori dell'auto e colpisce a morte i due giovani. Secondo la versione tuttora condivisa dai pi\u00f9 e ammessa al processo, l'assassino in seguito sfiler\u00e0 le chiavi dal quadro d'accensione della vettura e le getter\u00e0 lontano, presumibilmente in segno di spregio. Esiste in verit\u00e0 un'altra ipotesi, sostenuta da vari studiosi del caso (tra cui l'avvocato Nino Filast\u00f2), che stando alla testimonianza di Allegranti (l'addetto del pronto soccorso della Misericordia che per primo estrasse il corpo dei ragazzi dall'auto) il ragazzo Paolo Mainardi si trovasse anch'egli, come la ragazza, posizionato nel sedile posteriore della Fiat 147. Da qui l'ipotesi che non fu il ragazzo a spostare l'auto e a finire incastrato nel fossetto bens\u00ec invece l'aggressore stesso, a seguito del concitato tentativo di allontanarsi quanto prima dal luogo dell'omicidio. In ogni caso, la corporatura robusta di entrambi i giovani (il Mainardi pesava pi\u00f9 di 120 kg ed era alto quasi due metri) avrebbe reso difficile all'assassino estrarli dall'auto rapidamente, soprattutto in una zona come quella dove avvenne il delitto.\nQuesto delitto si differenzia dai precedenti in quanto il luogo in cui avviene l'aggressione non \u00e8 appartato, a pochi chilometri di distanza, nel paese di Cerbaia \u00e8 in corso la festa del Santo patrono e il traffico di auto lungo la strada provinciale \u00e8 ridotto ma costante e inoltre l'omicida, per la prima volta, non esegue le escissioni dei feticci n\u00e9 infierisce sui cadaveri, probabilmente a causa dei rischi che questa operazione avrebbe comportato, considerato che la macchina era visibilmente disposta in modo innaturale sulla strada.\nIl delitto sar\u00e0 infatti scoperto pochissimo dopo dagli occupanti una vettura sopraggiunta nel frattempo. Antonella \u00e8 morta, Paolo respira ancora e viene trasportato al vicino ospedale di Empoli, dove muore il mattino seguente senza riprendere conoscenza. In quest'occasione il giudice Silvia Della Monica, sperando di indurre l'assassino in errore, convoc\u00f2 in Procura i cronisti che si occupavano del caso e chiese loro di scrivere sui giornali che Paolo Mainardi, prima di morire, aveva rivelato importanti informazioni utili alla ricostruzione dell'identit\u00e0 dell'omicida, ma tale espediente non port\u00f2 ad alcun risultato.\nIn seguito a questo delitto il primo soccorritore Allegranti ricevette delle telefonate anonime da un uomo misterioso che si spacciava dapprima per un membro della magistratura e poi per il vero assassino delle coppiette\u02d0 il Mostro di Firenze. Quest'uomo disturb\u00f2 il soccorritore Allegranti anche in orari notturni con telefonate minatorie. In alcune telefonate (una addirittura la ricevette mentre era in vacanza a Rimini) Allegranti fu minacciato di morte.\nLa testimonianza di Allegranti in merito alle telefonate \u00e8 attendibile poich\u00e9 si rec\u00f2 fin da subito dai CC, anche a Rimini. Inoltre nel processo contro i Compagni di Merende si accert\u00f2 questa circostanza.\nE qui, seguendo la pista dell'avvocato Filast\u00f2, si pu\u00f2 risalire alla motivazione di queste telefonate. Il magistrato Silvia Della Monica infatti, come riportato sopra, voleva porre un tranello al Mostro. Molti dicono che ci\u00f2 non port\u00f2 a nulla ma, in realt\u00e0, una conseguenza ci fu. E fu proprio quella che coinvolse Allegranti.\nL'avvocato Filast\u00f2 sostiene che il Mostro di Firenze, in seguito al trucchetto della magistratura, abbia voluto accertarsi che Allegranti non abbia udito niente dalla bocca di Paolo Mainardi, mentre lo trasportava in fin di vita ad Empoli. Ma Filast\u00f2 sostiene che Allegranti non solo poteva aver udito qualcosa ma poteva, durante il tragitto verso il luogo del delitto, aver visto un'auto particolare, quella con la bolla celeste sopra, ovvero un'auto della Polizia.\nCollegamento con il 1968\nFino all'estate del 1982, sono quattro i delitti che gli inquirenti attribuiscono al Mostro di Firenze, a partire da quello del 1974. Un quinto duplice omicidio verr\u00e0 collegato alla serie dopo il rinvenimento, il 20 luglio 1982, di un sacchetto contente cinque bossoli e cinque proiettili del Mostro negli atti del processo a carico di Stefano Mele per il duplice omicidio di Signa del 21 agosto 1968. Il giudice Mario Rotella definir\u00e0 questa scoperta come \"una fortuita combinazione\". Per legge, infatti, tali reperti avrebbero dovuto essere custoditi nell'ufficio corpi di reato e non in un faldone processuale.\nI proiettili e i bossoli rinvenuti nel fascicolo Mele risulteranno sparati dalla pistola del Mostro, presentando al contempo caratteristiche differenti dai bossoli e dai proiettili raccolti nel 1968 dal perito balistico Innocenzo Zuntini, incongruenze che in tempi recenti daranno adito al sospetto che gli originali siano stati sostituiti dopo la repertazione allo scopo di addossare all'assassino il duplice omicidio di Signa. Ad alimentare questa ipotesi, ci sono le circostanze del rinvenimento, l'anomalia della presenza dei corpi di reato nel fascicolo e l'incertezza dell'attribuzione del delitto del 1968 al Mostro, confermata dall'esito inconcludente delle indagini sulla pista originata dalla scoperta dei reperti e dal fatto che la sentenza di condanna definitiva a carico di Mele non verr\u00e0 mai revisionata.\nAnche se, a partire dal 1984, gli inquirenti adotteranno una versione ufficiale degli eventi secondo cui la nascita dell'ipotesi del collegamento fra i delitti del Mostro e il duplice omicidio di Signa fosse da attribuirsi a un maresciallo dei carabinieri, Francesco Fiori, due atti firmati dal PM Della Monica e dal giudice istruttore Vincenzo Tricomi risalenti ad agosto e ottobre del 1982 testimoniano che era stato un suggeritore anonimo a instradare gli investigatori sul delitto del 1968. L'importanza per le indagini che riveste uno scrivente anonimo in concomitanza con le prime fasi di ricerca sul crimine di Signa risulta anche da un articolo pubblicato lo stesso giorno del rinvenimento dei bossoli e dei proiettili del Mostro fra le carte del fascicolo Mele. Il 20 luglio 1982, infatti, \"La Nazione\" pubblica un appello firmato dal comando del Nucleo Operativo dei carabinieri di Firenze diretto a una persona che li avrebbe aiutati nelle indagini sul Mostro e che, nell'ultima di tre lettere, si \u00e8 firmata \"un cittadino amico\", allo scopo di convincerlo a mettersi in contatto con loro. Il collegamento con il delitto del 1968 sarebbe avvenuto tramite un ritaglio di un giornale recapitato agli inquirenti relativo al duplice omicidio di Signa con lo specifico riferimento al processo d'appello al Tribunale di Perugia.\nHorst Wilhelm Meyer e Jens-Uwe R\u00fcsch (venerd\u00ec, 9 settembre 1983).\nIl 9 settembre 1983, a Giogoli, vengono assassinati due ragazzi tedeschi, Jens-Uwe R\u00fcsch e Horst Wilhelm Meyer, entrambi di 24 anni, studenti presso l'Universit\u00e0 di M\u00fcnster che al momento dell'aggressione si trovano a bordo del loro furgone Volkswagen T1 con l'autoradio accesa. I ragazzi vengono raggiunti e uccisi da sette proiettili, sparati con una certa precisione attraverso la carrozzeria del furgone, ma verranno messi a referto solo 4 bossoli dei 7 che si sarebbero dovuti effettivamente rinvenire. Le indagini successive al delitto permetteranno di stabilire che i colpi erano stati sparati da un'altezza di circa un metro e 30 centimetri da terra ed altri, nella lamiera del furgone, anche ad un metro e 50 centimetri, il che fa supporre che l'assassino fosse alto almeno 1 metro e 80, o anche di pi\u00f9. L'ipotesi dell'altezza dell'assassino superiore alla media non \u00e8 per\u00f2 condivisa da tutti, \"in primis\" da Perugini e da altri inquirenti.\nSi pens\u00f2 quindi che l'assassino, non potendo essere Stefano Mele - detenuto nel periodo in cui \"il mostro\" aveva continuato a colpire - e neppure Francesco Vinci, potesse invece essere un altro personaggio appartenente alla loro cerchia di frequentazioni e conoscenze. Furono pertanto indiziati e inquisiti Giovanni Mele, fratello di Stefano, e Piero Mucciarini, cognato di Giovanni Mele. Sulla base di nuove rivelazioni di Stefano Mele, che in alcune deposizioni accus\u00f2 il fratello e il cognato di aver partecipato all'omicidio della moglie, e con l'aggravante di alcuni indizi materiali (tra cui un bisturi in possesso di Giovanni Mele), Piero Mucciarini e Giovanni Mele restano per otto mesi detenuti con l'accusa di essere gli autori dei duplici omicidi. I due verranno poi scarcerati, per uscire definitivamente dall'inchiesta, non essendoci a loro carico indizi tali da giustificarne il rinvio a giudizio, e soprattutto essendo i due detenuti in carcere nel periodo in cui fu commesso l'omicidio di Claudio Stefanacci e Pia Rontini. Per un certo periodo venne indagato per gli omicidi anche Salvatore Vinci, fratello di Francesco. Stefano Mele mor\u00ec nel 1995 per una crisi cardiaca sopravvenuta a seguito di un intervento chirurgico, mentre risiedeva in uno ospizio per ex detenuti a Ronco all'Adige, presso Verona.\nClaudio Stefanacci e Pia Rontini (domenica, 29 luglio 1984).\nLe vittime del penultimo delitto del \"Mostro di Firenze\" sono Claudio Stefanacci, studente universitario di 21 anni, e Pia Gilda Rontini di 18 anni, da poco tempo impiegata presso \"La nuova spiaggia\", il bar della stazione ferroviaria di Vicchio e majorette nella banda musicale del paese. L'auto dei giovani, una Fiat Panda celeste del ragazzo, \u00e8 parcheggiata in fondo a una strada sterrata che si diparte dalla strada provinciale Sagginalese, contro il terrapieno di una collina. Quando vengono aggrediti, i due ragazzi sono seminudi sul sedile posteriore dell'auto. L'omicida spara attraverso il vetro della portiera destra colpendo il ragazzo quattro volte (di cui una alla testa), e due volte la ragazza che aveva tentato la fuga (un proiettile alla schiena e uno alla fronte).\nIn seguito l'assassino infierisce con diverse coltellate sui corpi dei due ragazzi, colpendo due volte alla gola Pia e una decina di volte Claudio. Alla ragazza vengono asportati il pube e la mammella sinistra. Verr\u00e0 ritrovata con il proprio reggiseno ancora serrato tra le dita della mano destra. La catenina che portava \u00e8 stata strappata ed \u00e8 stato sottratto il pendente a forma di croce. In questo caso la borsetta non \u00e8 stata frugata n\u00e9 manomessa, presumibilmente perch\u00e9 nascosta sotto il sedile del passeggero.\nLa madre del ragazzo, impensierita del ritardo, lo va a cercare dagli amici che, conoscendone le abitudini, vanno a cercarlo dove sapevano che si appartava in auto, scoprendo cos\u00ec i cadaveri; anche la madre della ragazza era preoccupata per l'insolito ritardo della figlia che al momento di uscire di casa, poco dopo le 21, aveva promesso di rientrare entro un'ora essendo stanca per aver lavorato tutto il giorno.\nAnche in questo caso pare che la vittima femminile avesse subito molestie da parte di ignoti nei giorni precedenti al delitto. Un'amica di Pia, conosciuta durante un soggiorno di studio in Danimarca e che in seguito aveva intrattenuto con lei relazioni di corrispondenza, rifer\u00ec tempo dopo di aver ricevuto una telefonata dalla giovane, pochissimo tempo prima del delitto, in cui Pia le riferiva che nel bar dove lavorava \"c'erano persone poco piacevoli assieme alle quali si sentiva molto insicura\".\nTale fatto sembra peraltro avvalorato da un riscontro raccolto in una fase successiva al delitto: Baldo Bardazzi, suo padre Piero e sua sorella, gestori di una tavola calda in localit\u00e0 San Piero a Sieve, hanno dichiarato di riconoscere nei due fidanzati uccisi una coppia che nel pomeriggio del 29 luglio 1984, intorno alle 16:45, poche ore prima dell'omicidio, si era intrattenuta presso il loro locale. Subito dopo loro, secondo il teste Bardazzi, era arrivato un \"signore distinto\", di circa 40/45 anni, alto, corpulento, con sguardo intenso e burbero, in giacca e cravatta, dai capelli biondi sul rossiccio, che aveva ordinato una birra e si era seduto all'esterno del locale, scrutando con intensit\u00e0 e rabbia i due ragazzi che erano all'interno della tavola calda. Una volta presa la birra, nell'atto di avviarsi fuori dal locale per prendere il posto, volgeva lo sguardo verso i due giovani mostrando un subitaneo moto di rabbia, contraendo gli occhi e digrignando la bocca, mostrando appena i denti. Questo atteggiamento rabbioso venne notato dai Bardazzi anche mentre l'uomo era seduto fuori dal bar. Non appena i giovani, consumato il pasto, si avvicinarono alla cassa per pagare, l'uomo, che aveva impiegato mezz'ora per consumare mezzo bicchiere, bevve la restante birra tutta d'un fiato e si accod\u00f2 a loro. Il Bardazzi, su richiesta dei Carabinieri, partecip\u00f2 ai funerali delle vittime con l'intento di individuare, se presente, il personaggio visto presso il proprio locale, non riconoscendolo tuttavia tra i presenti.\nUn uomo dalla fisionomia simile \u00e8 stato visto, circa due sabati prima del delitto, anche da Emanuela Bazzi, collega di Pia presso il bar in cui lavorava. In particolare l'uomo \u00e8 stato descritto come alto, robusto, stempiato con capelli biondo-rossicci, dal viso pieno e con dialetto toscano, con un'et\u00e0 apparente di 45 anni. In una testimonianza la Bazzi ha riferito che l'uomo in questione le rimase impresso in quanto, anteriormente all'omicidio di Pia e Claudio, ha dato fastidio ad una ragazza, presumibilmente in vacanza, entrata nel bar per prendere un gelato. L'uomo, sapendo evidentemente dove l'adolescente soggiornasse, le chiese: \"Sei ancora accampata lass\u00f9?\". Ricevendo una risposta affermativa, le chiese altres\u00ec: \"Allora stasera vengo a trovarti?\". La ragazza rispose nervosamente: \"No, io stasera non ci sono\". La Bazzi afferm\u00f2 che la giovane rimase talmente turbata che non prese neanche il resto e se ne and\u00f2 via velocemente. Il giorno prima dell'omicidio l'uomo, dopo aver ordinato un caff\u00e8, importun\u00f2 la stessa Bazzi, chiedendole: \"Manuela, ma tu vai a ballare?\". Scocciata, gli diede risposta negativa. La collega di Pia chiese notizie circa questo sconosciuto, venendo a sapere che era di Scarperia. Alla Bazzi non fu fatto fare nessun identikit, tuttavia vide l'identikit del Bardazzi, affermando che l'uomo assomigliava al soggetto raffigurato. Anche un'altra collega di Pia, Luciana Lelmi, vide il 22 luglio 1984, per la prima volta, un uomo importuno, descrivendolo come robusto, molto stempiato con capelli biondi lisci e accento toscano, con un'et\u00e0 intorno ai 45 anni. In tale occasione, con la Pia presente al bancone del bar, chiese: \"quante siete a lavorare qui?\". La Lelmi rispose: \"In tanti\". Al quel punto Lui disse di aver visto una signora molto mora ed una \"moretta\" e la Lelmi gli disse che una delle persone da lui vista era la proprietaria, mentre l'altra era una signora di Dicomano. Secondo la Lelmi, il soggetto in questione appariva non del tutto normale quando parlava e aveva la caratteristica di scrutare le persone dall'alto al basso vogliosamente. Visualizz\u00f2 l'identikit del Bardazzi affermando che l'uomo raffigurato era somigliante al soggetto da lei notato, asserendo, tuttavia, di non conoscerlo. L'uomo \u00e8 stato visto l'ultima volta dalla Lelmi il 1\u00ba agosto 1984, tre giorni dopo il delitto, entrato nel bar per prendere un caff\u00e8. In tale occasione, rispetto alle altre volte, non ha avuto nessun tipo di interazione con le persone nel bar, non dimostrando atteggiamenti molesti. Consumato il caff\u00e8 l'uomo se ne va e non verr\u00e0 visto mai pi\u00f9.\nQuesta persona fu vista anche da altri due testimoni: Franco L. e Tiziana S. Franco rifer\u00ec di aver visto, la sera del 28 o 29 luglio, intorno alle ore 20:00, presso il bar \"La nuova Spiaggia\", un uomo molto distinto, con sguardo serio definito \"mussoliniano\", alto, robusto, stempiato con capelli corti chiari, entrato per consumare un caff\u00e8; il teste ha visualizzato l'identikit, ritenendo l'uomo visto molto somigliante a quello raffigurato. Tiziana afferma, invece, di aver visto sabato 14 luglio un uomo sui 40/45 anni, alto, distinto, robusto, dal viso leggermente ovale, stempiato con capelli castano chiaro o biondo-rossicci. Egli si trovava dietro a un cespuglio sulla riva della Sieve, a una decina di metri dall'imbocco della stradina dove si \u00e8 verificato il delitto, spiando le persone che stavano pescando e prendendo il sole. Improvvisamente i presenti risultano essere allarmati dalla caduta di un sasso e tutti si girano verso l'uomo che, notando di essere osservato, si dilegua\nAnche una guardia giurata, Nicola Esposito, vide un uomo dalle stesse caratteristiche somatiche: l'11 settembre 1985 (pochi giorni dopo l'ultimo delitto del Mostro, avvenuto presso la piazzola di Scopeti) l'Esposito and\u00f2 presso una caserma dei Carabinieri per denunciare un episodio avvenuto nell'estate del 1981. In particolare, la guardia giurata stava consumando un caff\u00e8 presso un bar sito in localit\u00e0 \"Nome di Ges\u00f9\" a Calenzano, quando viene avvicinato da un uomo che stava bevendo una birra al banco. L'uomo fece domande all'Esposito circa l'arma in dotazione e, poco dopo, tir\u00f2 fuori tre proiettili calibro 22 Long Rifle (con H impressa sul fondello), dall'aspetto vecchio e ossidato, domandando: \"Li vuoi? Tanto io a casa ne ho altri 5 o 600\". L'Esposito li prese, li mise in tasca e se ne and\u00f2. La guardia giurata descrive il tale come alto (circa 180 cm), robusto, con un po' di pancia davanti e con spalle larghe, viso rotondo con gote rossicce, stempiato con capelli molto corti tirati in dietro di colore biondo-rossiccio, dal collo normale e senza barba n\u00e9 baffi; l'accento era toscano, non accentuato.\nMauro Poggiali, amico di Pia Rontini, afferma che, nella settimana prima del delitto, accompagnando la ragazza a casa con la propria auto dopo il turno serale, ha notato di essere stato seguito un paio di volte da un'auto di media cilindrata di colore amaranto o rosso sbiadito. Vi sono, inoltre, numerosi avvistamenti, nella settimana precedente all'omicidio, di un'auto Renault rosso amaranto ferma con una sola persona a bordo, nei pressi dello svincolo per la fattoria \"La Rena\". Secondo la testimonianza resa nel 2017 da Giampiero Vigilanti, Pia Rontini sarebbe stata uccisa \"per un rifiuto\".\nNel processo a Pacciani il teste Bardazzi venne ascoltato dal PM Canessa, che mise in luce alcune incongruenze nella sua testimonianza, in quanto non coincidevano innanzitutto i tempi di spostamento della coppia dei ragazzi rispetto al tragitto casa-locale Bardazzi-luogo di lavoro di Pia Rontini, e in pi\u00f9 lo stesso Bardazzi al processo non si dimostr\u00f2 cos\u00ec certo di riconoscere i ragazzi e la loro auto parcheggiata davanti al locale. Tuttavia in plurime testimonianze il Bardazzi ha affermato di essere sicuro che i ragazzi da lui visti fossero Pia e Claudio, in quanto furono riconosciuti anche da suo padre e dalla sorella nell'immediatezza del fatto, una volta usciti i giornali, e anche perch\u00e9 la coppia vista aveva parcheggiato, nei pressi del locale, una Fiat Panda di colore chiaro, proprio come la macchina di Claudio (che era di colore celeste chiaro). I due ragazzi, a detta del Bardazzi, non erano facce nuove ed erano gi\u00e0 venuti alla tavola calda altre volte.\nCi\u00f2 che rese contestabile la deposizione del Bardazzi agli occhi degli inquirenti fu, in particolare, la testimonianza del padre di Pia, Renzo Rontini, secondo il quale, verso le ore 16:00 del giorno del delitto, mentre lui stava vedendo la Formula 1 alla televisione, avrebbe chiesto alla figlia di portargli una birra. Fatto ci\u00f2, la ragazza si sarebbe intrattenuta un po' di tempo in casa, uscendo poi per fare un giro di circa 25 minuti, prima dell'inizio del turno lavorativo fissato per le ore 17:00. Pertanto, secondo questa deposizione, la giovane avrebbe avuto oggettivamente poco tempo per andare con il fidanzato presso la tavola calda del Bardazzi (che dista circa 9,4 km dalla piazza centrale di Vicchio), fare merenda e poi ritornare. Tuttavia, come evidenziato da Paolo Cochi, Renzo si \u00e8 confuso con gli orari, in quanto il giorno 29 luglio 1984 l'unica trasmissione di auto emessa dalla televisione \u00e8 \"Grand Prix\" (su Italia 1) dalle ore 13:00 alle 14:00, ovvero due ore prima rispetto a quanto affermato.\nLa madre di Pia, Winnie Kristensen Rontini, riport\u00f2 che la figlia sarebbe uscita intorno alle ore 16:05 e ritornata alle 16:50, rendendo la testimonianza del Bardazzi plausibile. Infatti, ipotizzando che la coppia si sia intrattenuta presso la tavola calda per circa 20 minuti (il Bardazzi dice che si intrattennero circa una mezz'ora), dato che il tempo medio di percorrenza Piazza centrale Vicchio - Locale Bardazzi (e viceversa) \u00e8 di circa 10 minuti, i giovani avrebbero avuto a disposizione circa 40-45 minuti, periodo di tempo che coincide con quanto detto dalla madre di Pia, ovvero che la ragazza sarebbe stata fuori 45 minuti (dalle 16:05 alle 16:50).\nIl Bardazzi afferm\u00f2 in data 1\u00ba agosto 1984 presso la Compagnia dei Carabinieri di Borgo San Lorenzo quanto segue: \"in data 29 luglio, domenica, verso le 16:45, poco prima o poco dopo, si presentarono nel mio bar due giovani, che io conoscevo solo di vista, nel senso che non erano due facce nuove e gi\u00e0 altre volte erano stati nel mio locale, che poi riconobbi il luned\u00ec pomeriggio, leggendo il giornale e vedendo le foto, come i due ragazzi trucidati dal cosiddetto mostro, riconosciuti anche da mio padre e da mia sorella, che erano con me al bar [...] I ragazzi restarono nel locale circa mezz'ora, poco pi\u00f9 poco meno [...] Nel piazzale antistante il locale di regola i clienti parcheggiano la macchina. E difatti anche i due ragazzi avevano parcheggiato la loro, che io vidi, e che era una Panda chiara [...]. L'orario indicato nel verbale, ovvero le 16:45, non sarebbe compatibile in quanto non avrebbe permesso a Pia di arrivare in tempo a Vicchio per lavorare. Tuttavia, il Bardazzi d\u00e0 soltanto un orario indicativo e lungi dal voler essere preciso, tanto da sottolineare nella deposizione la propria incertezza con la frase: \"[...] poco prima o poco dopo\"\".\" Inoltre come ha pi\u00f9 volte detto nelle molteplici interviste, in particolare quelle con il documentarista Paolo Cochi, lui quel giorno non controllava l'orologio non potendo, di conseguenza, essere eccessivamente preciso sull'orario in cui ha visto i due ragazzi, manifestando pertanto un margine di incertezza umanamente comprensibile.\nNel marzo del 1994 le croci piantate sul luogo del delitto dal padre di Pia, in memoria dei due giovani assassinati sono state danneggiate da ignoti; Renzo Rontini si \u00e8 impegnato profondamente per la ricerca della verit\u00e0 sul caso fino alla sua morte, avvenuta per un attacco cardiaco nel dicembre 1998.\nJean-Michel Kraveichvili e Nadine Mauriot (domenica, 8 settembre 1985).\nL'ultimo duplice delitto (quello su cui si hanno pi\u00f9 particolari e riscontri) avviene nella campagna di San Casciano in Val di Pesa, in frazione Scopeti, all'interno di una piazzola attigua a un cimitero e attorniata da cipressi, in cui erano solite appartarsi le coppie. Le vittime sono due giovani francesi, Jean-Michel Kraveichvili, musicista venticinquenne di origini georgiane, e la trentaseienne Nadine Mauriot (la vittima pi\u00f9 anziana del mostro), titolare di un negozio di calzature, madre di due bambine piccole recentemente separata dal marito, entrambi provenienti da Audincourt, una cittadina dell'est della Francia.\nLe vittime sono accampate in una piccola tenda a poca distanza dalla strada. L'omicidio \u00e8 stato fatto risalire da taluni alla notte di domenica 8 settembre 1985, da altri a quella tra sabato 7 settembre e domenica 8 settembre 1985, considerazione che era motivata con la presenza sui cadaveri delle vittime di larve di mosca che necessitano di almeno 25 ore di tempo per svilupparsi e dalle condizioni tanatologiche dei corpi riesaminate su foto da esperti molti anni dopo, come \u00e8 riportato da una perizia del professor Francesco Introna e, successivamente, da un reportage televisivo di Paolo Cochi. Tuttavia nel 2020 l'entomologa forense Denise Gemmellaro, docente di scienze forensi alla Kean University (USA) e membro dell' American Board of Forensic Entomology (ABFE), intervenuta nella trasmissione streaming \"Le Notti Del Mostro\" affermer\u00e0 che le larve miste a uova trovate sul cadavere della Mauriot potevano essere compatibili con una ovodeposizione del Lunedi 9 Settembre 1985 avvalorando come riportato in tutte le sentenze e in accordo con la confessione di Giancarlo Lotti e la testimonianza oculare di Fernando Pucci, la possibilit\u00e0 che il delitto possa essere stato commesso la notte tra domenica 8 settembre 1985 e luned\u00ec 9 settembre 1985. Dichiara altres\u00ec per\u00f2 che non essendo rilevabile lo stadio di sviluppo delle larve, in mancanza di un campione delle stesse da poter analizzare al microscopio e in mancanza di dati fondamentali come il tipo di specie, \u00e8 impossibile confermare o escludere qualsiasi ipotesi.\nLe modalit\u00e0 dell'aggressione sono simili a quelle precedentemente messe in pratica dall'omicida, eccettuato il fatto che, in questo caso, le vittime non si trovavano in auto ma in una tenda piantata vicino alla propria auto: l'assassino, dopo aver reciso con un coltello il telo esterno della tenda sulla parte posteriore, si sposta verso l'ingresso della tenda e spara. Nadine muore subito; Jean-Michel, ferito non mortalmente, riesce a uscire dalla tenda e a fuggire verso il bosco, ma viene raggiunto dall'omicida che lo finisce a coltellate e poi ne occulta il corpo, cercando di nasconderlo tra alcuni rifiuti in un posto poco distante dalla tenda. Dopo essere stato estratto dalla tenda al fine di praticare le mutilazioni sul pube e sulla mammella sinistra, anche il cadavere della donna viene in qualche modo occultato e risistemato all'interno della tenda in modo che non sia subito visibile.\nIl particolare modus operandi attuato dall'omicida in quest'ultimo delitto lascia presupporre che l'assassino avesse l'intento di ritardare il pi\u00f9 possibile la scoperta dei corpi. A questo, si aggiunge anche il fatto che l'omicida ha voluto, in maniera esplicita, sfidare gli inquirenti: tra le ore 12:00 di sabato 7 settembre e le 12:00 di luned\u00ec 9 settembre imbuca presso l'ufficio postale di San Piero a Sieve una missiva contenente un lembo di seno sinistro di Nadine Mauriot, dalla misura di 2,8 x 2,0 cm e spessore di 2-3 mm. Dall'esame istologico effettuato sullo stesso si evince quanto segue: \"tessuto adiposo di origine umana con quadro corrispondente a quello di ghiandola mammaria in stato di riposo, del tutto analogo ai tessuti corrispondenti alla mammella sinistra di Nadine Mauriot\". La lettera \u00e8 stata recapitata presso la Procura della Repubblica di Firenze in data 10 settembre 1985 intorno alle ore 10:30. La procuratrice Silvia Della Monica, che dai primi mesi del 1984 ha delegato le indagini a colleghi per occuparsi di altri casi, \u00e8 il destinatario della macabra corrispondenza. Sul fronte della busta, oltre ad essere regolarmente presente un francobollo da 450 lire raffigurante il Castello di Bosa, \u00e8 scritta, con lettere ritagliate da un giornale periodico, la seguente frase: \"DOTT. DELLA MONICA SILVIA PROCURA DELLA REPUBLICA 50I00 FIRENZE\". Da notare che la parola \"Repubblica\" venne scritta con una lettera B mancante e il numero 1 del codice postale \"50100\" venne scritto con una lettera I maiuscola. L'omicida per incollare le lettere di giornale e il francobollo ha utilizzato una colla a base di destrina, mentre per sigillare la lettera non ha utilizzato la saliva, bens\u00ec una comune colla UHU. All'interno della busta \u00e8 presente un foglio piegato su stesso e incollato accuratamente lungo i margini con colla UHU e, all'interno di tale foglio, giace un sacchetto in polietilene contenente il predetto lembo di seno. \nPer 35 anni non si \u00e8 saputo quale rivista il Mostro abbia utilizzato per ritagliare le lettere. Tuttavia, nel 2020 la rivista \u00e8 stata identificata da Valeria Vecchione come il periodico Gente numero 51 del 21 dicembre 1984, in edicola dal 14 al 20 dicembre dell'anno suddetto.\nLa lettera inviata dall'omicida, come detto poc'anzi, \u00e8 stata recapitata in Procura il 10 settembre 1985; tuttavia la notizia venne mantenuta volutamente segreta fino al pomeriggio del 26 settembre 1985, rimbalzando su tutti i quotidiani il giorno seguente.\nOltre alla lettera inviata alla Della Monica, presso la Procura di Firenze giunsero anche altre lettere: il 1\u00ba ottobre, vengono recapitate due buste anonime indirizzate ai due sostituti procuratori Paolo Canessa e Francesco Fleury. Tali lettere contengono la fotocopia di un articolo ritagliato de \"La Nazione\" del 29 settembre 1985 (scritto da Mario Spezi) dal titolo \"Altro errore del mostro\" e sottotitolo \"la notte del delitto tutte le strade erano controllate e la sua auto potrebbe essere stata segnalata da un casellante\". Sul bordo della fotocopia vi \u00e8 il seguente testo scritto con macchina da scrivere: \"uno a testa vi basta\". All'interno della busta, oltre all'articolo di giornale, \u00e8 presente un foglio di carta sul quale \u00e8 stato pinzato un dito di guanto di tipo chirurgico contenente una cartuccia marca Winchester calibro. 22 con \"H\" impressa sul fondello.\nIl 5 ottobre giunge in procura un'altra lettera, indirizzata al sostituto procuratore Piero Luigi Vigna. All'interno della busta sono presenti dei guanti interi di tipo chirurgico e un dito di guanto contenente una cartuccia marca Winchester calibro.22 con \"H\" impressa sul fondello del bossolo. \nSu tutte e tre le lettere il nome e l'indirizzo del destinatario sono stati scritti a macchina.\nGli esami biologici evidenziarono che sui lembi delle tre buste c'erano tracce di saliva che diedero esito positivo di appartenenza a soggetto con gruppo sanguigno A. Non esiste per\u00f2 alcuna certezza che questo messaggio sia stato inviato dall'assassino, poich\u00e9 esso non conteneva alcuna prova inequivocabile della provenienza da parte del responsabile e non di un mitomane. Il brandello di seno spedito al PM rimane l'unico \"messaggio\" inequivocabilmente inviato dagli/dall'assassino/i agli inquirenti.\nIn tempi moderni \u00e8 stata eseguita, sulle tre lettere inviate ai procuratori Canessa, Vigna e Fleury, una perizia genetica dal prof. Ugo Ricci, biologo genetista forense del Policlinico Careggi di Firenze. Dalla predetta perizia \u00e8 stata evidenziata la presenza di uno stesso profilo di DNA di saliva sconosciuto, consistente in 10 alleli su 22, su tutte e tre le lettere. Tale DNA, denominato \"reperto 80\", \u00e8 stato confrontato con il DNA degli indagati, dando in ogni caso esito negativo. Recentemente, il documentarista Paolo Cochi ha intervistato la dott.ssa Marina Baldi, genetista forense, la quale ha affermato che il profilo ricavato dalle tre lettere, essendo costituito da un sufficiente numeri di alleli (10 totali) \u00e8 assolutamente utilizzabile non solo per confronti con altri profili, ma anche per analisi pi\u00f9 dettagliate, quali ad esempio la determinazione di aspetti fenotipici dell'autore delle missive, come il colore degli occhi e dei capelli.\nIl 3 dicembre 2018 viene rinvenuta una nuova ogiva di proiettile in un cuscino della tenda da campeggio dei due giovani francesi 33 anni dopo l'omicidio, che consente agli inquirenti di acquisire nuove informazioni e smentire o confermare le molteplici teorie sui possibili responsabili.\nOmicidi delle prostitute.\nParalleli alla serie di delitti ufficialmente attribuiti al mostro di Firenze vi sono stati una serie di delitti a danno di prostitute. Un terribile assassino dal 1982 al 1984, uccide quattro prostitute nel capoluogo Toscano: si tratta di Giuliana Monciatti, Clelia Cuscito, Giuseppina Bassi, Luisa Meoni.\nAlcuni sospettano che dietro a questi delitti vi sia la stessa mano del maniaco delle coppiette; d'altronde il cambio di vittima o modus operandi si \u00e8 gi\u00e0 notato in alcuni serial killer come Donato Bilancia che negli anni 1997 e 1998 stravolse radicalmente il proprio modo di agire, al punto da far pensare agli inquirenti di avere a che fare con pi\u00f9 assassini operanti nello stesso momento.\nGiuliana Monciatti (11 febbraio 1982).\n41 anni, ex-ballerina di origine emiliana, vive con la madre ed una vecchia zia in via dell\u2019Anconella.\nGioved\u00ec 11 febbraio 1982 a bordo della propria Renault Rossa, intorno alle 21:00, si reca in via del moro 27. Qui dispone di un pied \u00e0 terre che condivide con Roberta.\nSi prostituisce saltuariamente, perlopi\u00f9 con clienti abituali.\nLa mattina del 12 febbraio, Roberta passa dal seminterrato per controllare che tutto sia in ordine. La porta non \u00e8 chiusa a chiave come al solito. Entra nello scantinato e nota il corpo senza vita a terra di Giuliana. Ha addosso un maglione ed i pantaloni semi abbassati, gli occhi aperti; \u00e8 stata raggiunta da innumerevoli coltellate al petto.\nInterviene il capo della Squadra mobile dr Giuseppe Grassi ed il Sostituto Procuratore dr Ubaldo Nannucci. Da medicina legale giungono il dr Maurri e la dr.ssa Tartaro.\nLa perizia medico legale riporta 17 coltellate, una ha reciso l\u2019aorta, altre hanno compromesso il fegato ed un polmone. Emorragia interna la causa del decesso.\nLe indagini escludono fin da subito si sia trattato di un omicidio per rapina, bench\u00e9 sia sparito un borsello a tracolla con l\u2019incasso della serata.\nLe donne che furono ascoltate dalla Buoncostume perlopi\u00f9 negarono di conoscere la Monciatti, altre la descrissero come una persona riservata tutt\u2019altro che volgare ed appariscente.\nProbabilmente conosceva il suo assassino Giuliana, sfortunatamente quella sera ha concesso fiducia a chi non la meritava.\nL\u2019autore del delitto \u00e8 tutt\u2019ora ignoto.\nClelia Cuscito (14 dicembre 1983).\n37 anni, originaria di Gioia del Colle, in provincia di Bari. Ex-infermiera, vive in via Gianpaolo Orsini in un piccolo appartamento arredato con gusto moderno per l\u2019epoca: una cucina gialla e blu, un salottino con i mobili verdi e due lunghissimi specchi alle pareti, con lampade alogene e un televisore a colori con annesso videoregistratore. Videoregistratore e due televisori anche nella camera da letto ma anche un letto tondo ed altri specchi. Tv anche in cucina e nell\u2019ingresso un impianto stereo.\nDa alcuni anni si prostituisce. Riceve a casa, dalla mattina a tarda notte. Ha clienti provenienti anche da fuori citt\u00e0, \u201cun gran viavai\u201d dicono i vicini di casa.\nMercoled\u00ec 14 dicembre 1983, Clelia viene svegliata dalla signora delle pulizie; Carla, terminato il suo lavoro, intorno alle 10:00. se ne va.\nVerso le 11:00 Bruno Cuscito, fratello di Clelia, suona il campanello di via Giampaolo Orsini, deve consegnare un pacco. Nessuno risponde. Prova a telefonare a Clelia ma il numero risulta occupato. Intorno alle 14:30, allarmato, decide di passare dal retro del palazzo, scavalca la balaustra del balcone al primo piano e sfonda la porta a vetri del salottino.\nClelia giace a terra bocconi in camera da letto. Indossa scaldamuscoli di lana ed una canottiera, ha il cavo del telefono attorno al collo. \u00c8 immersa in un lago di sangue.\n\u00c8 stata raggiunta da non meno di 15 coltellate; cinque ferite sono state inferte al collo, una ha reciso la carotide. Ha ferite da difesa agli arti superiori e sulla schiena. La perizia medico legale presume sia stata attinta da un coltello a scatto o a serramanico, un\u2019arma robusta dalla lama tagliente e acuminata.\nGli agenti della terza sezione della squadra mobile intervenuti presso l\u2019abitazione sequestrano una mazzetta di banconote da 100.000 lire ed escludono fin da subito il movente per rapina. La casa \u00e8 sottosopra, i cassetti e molti oggetti sono buttati a terra.\nVentiquattrore dopo presso l\u2019appartamento giungono il dr Maurri direttore dell\u2019istituto di medicina legale di Careggi, il dr Castiglione, Dirigente del gabinetto regionale di polizia scientifica, il Maggiore di Polizia Vincenzo Canterini e il Maresciallo Andropoli.\nIn bagno viene rinvenuta l\u2019orma di un piede che ha calpestato del sangue. Su di un cassetto della camera viene fotografato il palmo di una mano insanguinato.\nVengono sentite numerose prostitute ma anche tutti coloro che risultano citati in un\u2019agendina di propriet\u00e0 della vittima. Tra gli esercizi commerciali di via Giampaolo Orsini in pochi riconoscono Clelia nelle foto che gli vengono mostrate, l\u2019unico che fornisce uno spunto investigativo interessante \u00e8 Ettore R.. Ha una sartoria di fronte al portone d\u2019ingresso del palazzo dove viveva Clelia Cuscito. Il 14 febbraio, intorno alle 10:00, mentre stava andando a fare colazione, ha notato un signore di mezz\u2019et\u00e0 suonare il campanello di Clelia. Non vi ha prestato molta attenzione, non riferisce ulteriori elementi utili alle indagini.\nSeguendo le indicazioni di quanti abitano nella zona vengono realizzati dalla Polizia scientifica due identikit che ritraggono due persone decisamente diverse tra loro: l\u2019uno quasi calvo, di corporatura robusta con un vistoso giubbotto a quadri bianchi e neri; l\u2019altro ben pettinato con un elegante soprabito grigio.\nGli identikit vengono pubblicati dai quotidiani locali gioved\u00ec 22 dicembre. Molte le segnalazioni, gli avvistamenti, le situazioni insolite messe a verbale dalla Squadra mobile; purtroppo gli elementi raccolti non hanno ad oggi fatto luce su ci\u00f2 che accadde a Clelia quella mattina del 14 febbraio.\nNel corso delle indagini sul cosiddeto \u201cmostro di Firenze\u201d, mentre la Procura sta ancora raccogliendo elementi per il processo contro i compagni di merende, Lorenzo Nesi, amico di Mario Vanni il 26 febbraio 1997, presso gli uffici della squadra mobile della Questura di Firenze fece mettere a verbale: \u201cVanni mi diceva di trovarsi bene con una prostituta che abitava in fondo ai viali, al ponte di ferro, poich\u00e9 questa era gentile ed educata. Questa donna, da notizie apprese dalla stampa circa 7/8/10 anni fa \u00e8 stata ammazzata.\u201d\nConferm\u00f2 quanto dichiarato il 28 gennaio 1999: \u201cQuando lessi la notizia dell\u2019uccisione della prostituta, ne parlai con Mario che mi conferm\u00f2 che era quella la prostituta dove lui andava e dove intendeva portarmi. Nel riferirmi ci\u00f2 non notai alcun turbamento in Vanni che si limit\u00f2 ad aggiungere che era un periodo che ammazzavano le prostitute.\u201d\nGli furono mostrati gli identikit realizzati nel 1983 al che Nesi esclam\u00f2: \u201cQuesto \u00e8 il Lotti negli anni \u201880! Non come \u00e8 adesso. \u00c8 proprio lui. Ha lo steso viso, la stessa espressione, gli stessi capelli pettinati e folti ai lati cos\u00ec come li portava Lotti quando aveva la Fiat 124\u201d.\nGiuseppina Bassi (27 luglio 1984).\nPinuccia per gli amici, ha 55 anni, \u00e8 originaria di Rovigo, si \u00e8 trasferita a Firenze nei primissimi anni \u201960. Ex-modella, ha una figlia che si \u00e8 fatta una famiglia a Milano e che certo neppure sospetta che la madre si prostituisca per mantenersi.\nPinuccia ha un appartamento in via Fiesolana ma da circa dieci anni ha preso in affitto un bilocale in Via Benedetta, a circa 300 metri da dove \u00e8 stata uccisa Giuliana Monciatti l\u201911 febbraio 1982.\nL\u2019arredamento \u00e8 essenziale: un letto da una piazza e mezzo, un tavolino con abatjour, due poltrone e un divano di broccato, un tavolinetto con una pila di riviste porno, vasi di fiori finti qua e l\u00e0.\nAlcuni piccoli quadri dozzinali ed una gigantografia di Marylin Monroe.\nQui riceve i suoi clienti dal primo pomeriggio fino alla notte.\nNella mattina di venerd\u00ec 27 luglio 1984, Pinuccia ha un appuntamento con un amico, Umberto Cirri, sono rimasti d\u2019accordo di vedersi per andare assieme all\u2019ospedale dove la moglie del Cirri \u00e8 ricoverata.\nPinuccia non si presenta all\u2019appuntamento ed il Cirri dopo averla chiamata telefonicamente pi\u00f9 volte, intorno alle 13:00, decide di recarsi in via Benedetta. La porta del bilocale \u00e8 socchiusa, in camera da letto, il cadavere nudo, supino di Pinuccia. Ha gli occhi sbarrati, \u00e8 stata strangolata. Sotto il letto giace avvilito Puffy, uno yorkshire di 4 anni che pare vegliare il corpo della sua padrona.\nI medici legali dr Mauro Maurri e Mario Graev datano la morte intorno alle 2:00 di venerd\u00ec 27. La vittima non ha opposto resistenza. Non ha segni di colluttazione, solo ecchimosi sul collo procurate da mani robuste.\nI coinquilini la definiscono come una persona gentile e rispettosa, riservata e discreta. Non hanno udito n\u00e9 rumori n\u00e9 grida.\n\u201cEscluderei un legame con le altre mondane uccise negli ultimi due anni\u201d dichiar\u00f2 ai cronisti il Sostituto Procuratore Ubaldo Nannucci. Le modalit\u00e0 con cui \u00e8 stata uccisa Pinuccia in effetti non hanno niente a che vedere con la sorte subita dalla Monciatti e dalla Cuscito.\nInterrogati amici, clienti e mondane della zona, la Squadra Mobile arresta Salvatore F., che viene accusato di sfruttamento della prostituzione e indiziato dell\u2019omicidio.\nIl 20 ottobre 1984 il giudice istruttore dr Stefano Campo rinvia a giudizio Salvatore F. per sfruttamento della prostituzione ma stralcia il procedimento riguardante l\u2019omicidio volontario.\nSalvatore F il 28 novembre 1984 \u00e8 stato condannato a un anno e cinque mesi di reclusione e 400.000 lire di multa \u201cper aver sfruttato Giuseppina Bassi facendosi consegnare somme di denaro fino al 26 luglio 1984\u201d. Il nome di chi ha ucciso Pinuccia \u00e8 a tutt\u2019oggi ignoto.\nLuisa Meoni (13 ottobre 1984).\n46 anni, da tre si \u00e8 separata dal marito. Ha una figlia di nome Barbara che vive con il padre poich\u00e9 cos\u00ec ha stabilito il Tribunale.\nBarbara, 11 anni, sta con la madre il gioved\u00ec, il sabato e la domenica di ogni settimana.\nLuisa abita in Via della Chiesa, nel quartiere fiorentino di San Frediano, in una piccola abitazione al primo piano costituita da due vani pi\u00f9 servizi. Si prostituisce a casa ma adesca i clienti nella zona della Stazione.\nIl 13 ottobre 1984, Adriana S., intorno alle 11:00, viene accompagnata dal marito Lando L. presso l\u2019abitazione della Meoni. Dal mese di aprile del 1983 si occupa delle pulizie e di sbrigare alcune commissioni per la Meoni. Giunta in via della Chiesa, pur disponendo delle chiavi dell\u2019appartamento, Adriana suona il campanello ma nessuno risponde. Decide quindi di recarsi nel bar vicino per una colazione con il marito. Fa ritorno in via della Chiesa, chiede a Lando di seguirla. Sale una breve rampa di scale, apre la porta di casa e trova l\u2019appartamento a soqquadro.\nQualcuno ha rovistato nei cassetti e negli armadi, sul letto \u00e8 stato riversato il contenuto di alcune borse ed adagiata l\u2019anta di un comodino.\n In camera da letto, giace a terra supina, Luisa Meoni. Indossa un golf di lana azzurro le cui estremit\u00e0 delle maniche sono annodate con doppio nodo. Ha addosso collant, slip ed una gonna di velluto nero. Ha al polso un orologio Kessen fermo sulle ore 6:00.\n\u00c8 stata soffocata da una garza avvolgente del cotone idrofilo applicata alle aperture aeree.\nSul tavolo di cucina vengono rinvenuti tre piatti da dessert, tre bicchieri, un bottiglione semivuoto di vino bianco ed un portacenere con vari mozziconi di sigarette.\nNel lavandino del cucinotto, perlopi\u00f9 in ordine, vi sono tre bicchieri per liquore, tre piatti fondi e due piani sporchi di cibo consumato.\nLa perizia medico legale affidata al dr Mario Graev riporta la pressoch\u00e9 totale assenza di lesioni ed un decesso dovuto ad asfissia meccanica per chiusura delle aperture aeree (naso e bocca).\nPresume che lo stato di ebbrezza alcolica era tale da non consentire alla vittima alcuna resistenza.\nDelle indagini si occupa il Sostituto Procuratore dr.ssa Emma Boncompagni coadiuvata dal nucleo operativo carabinieri di Firenze.\nSulla la scena del crimine non vengono rinvenute impronte utili ad eventuali esami comparativi.\nVengono repertati alcuni monili di scarso valore;\n-3 cartucce calibro 6,35;\n-440.000 lire in contanti\n-6 fotografie effigianti un certo Fabio per il quale la Meoni pare avesse una leggera infatuazione;\nQuesti viene sentito fin da subito ma viene ritenuto del tutto estraneo all\u2019episodio delittuoso.\nDalle indagini emerge che l\u2019omicidio non \u00e8 stato consumato n\u00e9 a scopo di rapina, n\u00e9 a fine maniacale. Si pensa ad una vendetta ad opera di chi la Meoni, tempo addietro, aveva segnalato alla Polizia come suo protettore ma la pista pare non trovare sufficienti riscontri.\nDelle indagini si occupano anche il Maresciallo Congiu ed il Tenente Colonnello Nunziato Torrisi a lungo impegnati nella ricerca dell\u2019assassino che la stampa ha definito \u201cil mostro di Firenze\u201d, a cui certo non \u00e8 sfuggita, tra gli oggetti repertati in casa della Meoni, una ricevuta della PIC, Pronto Intervento Casa, il cui titolare \u00e8 Salvatore Vinci.\nSalvatore Vinci \u00e8 stato amante della prima vittima femminile del mostro di Firenze ed a lungo indiziato d\u2019essere l\u2019autore dei duplici omicidi delle coppiette.\nIl primo settembre 1987, il Sostituto procuratore Emma Boncompagni, trasmette il fascicolo processuale relativo a Luisa Meoni al Giudice Istruttore dr Mario Rotella per valutare l\u2019opportunit\u00e0 di unirlo al procedimento relativo al mostro di Firenze che vede indagati molti dei soggetti legati alla cosiddetta \u201cpista sarda\u201d. Il 13 dicembre 1989 il Giudice Istruttore dr Mario Rotella con una sentenza ordinanza di oltre 160 pagine dichiara non doversi procedere contro Salvatore Vinci e gli altri imputati e riguardo a Luisa Meoni afferma:\n\u201cSingolare \u00e8 anche l'accostamento della circostanza del ritrovamento di una ricevuta della ditta del Vinci, datata 1982, in casa di Meoni Luisa, uccisa da ignoti il 13 ottobre 1984, con il fatto che, sentito dai carabinieri intorno al suo alibi circa l'omicidio dei tedeschi in via di Giogoli (9 settembre 83), Vinci abbia asserito di avere proprio la sera di quel duplice omicidio, effettuato (alle ore 16) un intervento in via della Chiesa, edificio occupato dalla Meoni. Il teste Casini ha dichiarato al P.M., il 19 aprile 1985, circostanze tali da far stimare una relazione con la prostituta uccisa. Nel rapporto si formula un'ipotesi di lavoro, che non si \u00e8 avuto modo di vagliare con attivit\u00e0 istruttoria, apparendo l'omicidio della Meoni caso di per s\u00e9 complesso, sottoposto ad altra attenzione, e non direttamente connesso con quelli in oggetto.\u201d\nAnche questo delitto rimane irrisolto.\nIndagini.\nPista sarda.\nPer il duplice omicidio del 1968 venne ritenuto colpevole dall'autorit\u00e0 giudiziaria Stefano Mele, marito di Barbara Locci, una delle vittime massacrate a Signa. Mele, dopo un'iniziale confessione seguita da alcune ritrattazioni e poi da una nuova confessione, venne condannato in via definitiva dal Tribunale di Perugia, il 12 aprile 1973. Sebbene la sentenza non sia mai stata revisionata, il delitto \u00e8 stato collegato al Mostro di Firenze poich\u00e9 collegato alla pistola dell'assassino.\nSecondo una ricostruzione del giornalista de \"La Nazione\", Mario Spezi, all'indomani degli omicidi Mainardi-Migliorini, nell'estate del 1982, quando ancora si riteneva che la serie di omicidi del Mostro avesse avuto inizio il 14 settembre 1974, sarebbe stato recapitato agli inquirenti un ritaglio di un giornale relativo all'omicidio del 1968 recante l'indicazione di controllare il fascicolo processuale relativo al caso Mele. Il giudice Vincenzo Tricomi richiese il fascicolo al Tribunale di Perugia, ricevendo notizia che fosse gi\u00e0 stato trasmesso a Firenze il 1\u00ba aprile 1974. Attorno al 20 luglio 1982, all'interno del fascicolo Mele vennero rinvenuti cinque bossoli e cinque proiettili. Dalle successive analisi risult\u00f2 che tali reperti fossero stati sparati dall'arma da fuoco del Mostro, pertanto venne dedotto che la pistola dell'assassino fosse stata utilizzata anche per compiere gli omicidi del 1968. In quanto Mele si trovava in carcere nel 1974, le indagini si indirizzarono nei confronti di altri presunti autori del delitto del 1968 da lui accusati, tutti di origine sarda. Questa indagine, sviluppatasi nel corso degli anni '80, rappresent\u00f2 il principale filone di indagine del caso Mostro fino al proscioglimento di tutti i sospettati nel 1989.\nGli investigatori interrogarono Mele che torn\u00f2 ad accusare Francesco Vinci che nell'agosto 1982 era in carcere per maltrattamenti alla moglie. Vinci era stato a suo tempo amante della moglie di Mele e aveva addirittura abbandonato la famiglia per vivere con la donna, venendo denunciato da questa, per abbandono del tetto coniugale e concubinato e venne pertanto posto in stato di fermo con l'imputazione di maltrattamenti al coniuge - e mentre \u00e8 in carcere, due mesi dopo venne anche accusato di essere il \u201cmostro\u201d, ma poi avvenne un nuovo omicidio, quello del 1983, e venne quindi scagionato dall'accusa; anni dopo fu trovato assassinato, nel 1993, insieme con un amico, Angelo Vargiu, in una pineta nei pressi di Chianni; i loro corpi, incaprettati, erano stati rinchiusi nel bagagliaio di una Volvo data alle fiamme; si ipotizz\u00f2 un collegamento con la vicenda del \"mostro\", ipotesi per\u00f2 quasi subito scartata; pi\u00f9 probabilmente, date anche le modalit\u00e0 del delitto, era da ritenersi una vendetta nata in ambienti malavitosi sardi attorno ai quali pare che Vinci gravitasse. Il caso \u00e8 rimasto sostanzialmente insoluto. Il giornalista Mario Spezi scopr\u00ec che non era rimasta traccia dell'informazione anonima che, nell'estate del 1982, dopo l\u2019omicidio, aveva suggerito agli inquirenti il collegamento tra i delitti del mostro e quello del 1968, per il quale era gi\u00e0 stato condannato il marito della vittima. L'inchiesta si chiuse nel 1989 con un nulla di fatto.\nIpotesi Pacciani.\nDopo l'omicidio del 1985 (l'ultimo della serie) le indagini proseguirono ma, fino al 1991, non ci furono sviluppi significativi. La SAM (Squadra Anti-Mostro), il pool di forze dell'ordine che indagava esclusivamente sugli omicidi del mostro dal 1984, era capeggiata da Ruggero Perugini (1946-2021). Pietro Pacciani divent\u00f2 il primo sospettato nel 1991, mentre questi si trovava in carcere per la condanna per stupro nei confronti delle sue due figlie; anche una lettera anonima risalente al 1985 invitava gli inquirenti a indagare su di lui. Il pool di Perugini, oltre alla lettera anonima, aveva il nome di Pacciani schedato nel computer fra le molte persone aventi le caratteristiche per essere l'assassino seriale.\nNato ad Ampinana il 7 gennaio 1925, ex partigiano soprannominato \"il Vampa\" per via del suo carattere irascibile e per i suoi trascorsi giovanili come mangiafuoco per le fiere paesane (che una volta gli costarono un'ustione al viso), Pacciani \u00e8 stato descritto come un uomo collerico, depravato e brutale indipendentemente dalle accuse riguardanti i delitti del \"Mostro di Firenze\". Nel 1951, a 26 anni, Pacciani sorprese l'allora fidanzata, Miranda Bugli (appena quindicenne), in atteggiamenti intimi con un altro uomo, tale Severino Bonini di 41 anni; preso dalla gelosia, uccise a coltellate il rivale costringendo poi la ragazza ad avere un rapporto sessuale accanto al cadavere. Arrestato e processato, dichiarer\u00e0 d'essere stato accecato dal furore avendo visto la fidanzata denudarsi il seno sinistro (lo stesso che negli ultimi due delitti venne asportato alle vittime femminili del pluriomicida). Per questo omicidio, Pacciani viene condannato a 13 anni di carcere che sconta interamente. La storia fece scalpore in Toscana, tanto da essere raccontata dai cantastorie. L'analogia di questo delitto con quelli del \"mostro\" sar\u00e0 l'intuizione e l'indizio principe che porter\u00e0 gli inquirenti a indagare seriamente su Pacciani.\nGli inquirenti si convincono, accumulando indizi, che Pacciani sia l'assassino seriale con la tesi che ucciderebbe le coppie per rivivere, da \"vincitore\", il delitto del 1951, accanendosi particolarmente sulla donna che simboleggia l'ex-fidanzata che l'ha tradito. Gli indizi erano vari: Pacciani scriveva la parola Repubblica con una sola B (come scritto nella busta col lembo di seno inviata dall'assassino nel 1985), possedeva giornali e riviste che parlavano dei delitti del \"Mostro di Firenze\" e foto con pubi segnati a matita e aveva scritto su un foglio un numero di targa di un'auto appartenente a una coppia che si appartava nella zona degli Scopeti, luogo del delitto del settembre 1985. Inoltre Pacciani aveva legami (alcuni espliciti, altri pi\u00f9 forzati) con tutti i luoghi dove avvennero gli otto duplici omicidi; aveva vissuto e lavorato nelle due aree dove il \"mostro\" aveva colpito pi\u00f9 spesso: il Mugello e la Val di Pesa; aveva un ipotetico legame anche con Signa (poich\u00e9 nel 1968 vi risiedeva l'ex-fidanzata Miranda Bugli, che in seguito visse anche a Scandicci), e Calenzano (poich\u00e9 l\u00e0 viveva l'amico Giovanni Faggi). Tuttavia, ci\u00f2 che poteva avere teoricamente valenza probatoria, erano soltanto tre oggetti detenuti da Pacciani: una cartuccia trovata in giardino (se realmente fosse stata inserita nell'arma dell'assassino), un blocco da disegno e un portasapone (se realmente fossero appartenuti alle vittime del \"Mostro di Firenze\" del 1983). Era una persona sessualmente perversa e violenta, anche dopo l'omicidio del 1951, non soltanto nei confronti della famiglia, come quando prese a calci e colpi di pala un guardiacaccia che fin\u00ec ricoverato per 26 giorni in ospedale. Pacciani, oltre a definirsi totalmente estraneo ai delitti, voleva dare di s\u00e9 anche l'immagine dell'\"agnelluccio\" e del \"lavoratore della terra agricola\" (come lui stesso amava definirsi), cio\u00e8 l'immagine della persona buona e semplice, nonostante al suo paese tutti lo conoscessero invece come un uomo assai violento, prepotente e litigioso e tanti suoi compaesani avessero molta paura di lui e si guardavano dal frequentarlo.\nL'opinione pubblica fu sostanzialmente divisa in due sulla sua colpevolezza riguardo ai delitti. Ci\u00f2 che \u00e8 biograficamente certo, di l\u00e0 dalle varie teorie sull'identit\u00e0 dell'assassino, \u00e8 che Pacciani era un personaggio alquanto particolare: bugiardo cronico, poeta e pittore autodidatta per hobby, cimentatosi in mille mestieri. La sua indole violenta si rivers\u00f2 negli anni sulla moglie, Angiolina Manni, una donna semi-inferma di mente (bastonata e costretta a rapporti sessuali), e sulle loro due figlie, Rosanna e Graziella, tenute segregate in casa, nutrite con cibo per cani, picchiate, violentate con falli artificiali e zucchine, costrette a vedere foto pornografiche del padre ripresosi in pose oscene; le due figlie se ne andarono di casa non appena diventarono maggiorenni, rompendo definitivamente i rapporti con il padre, e poco dopo aver lasciato l'abitazione, lo denunciarono per stupro (accusa per cui Pacciani \u00e8 stato condannato in via definitiva, restando in carcere dal 1987 al 1991).\nProcessi.\nProcesso a Pacciani.\nPacciani venne arrestato con l'accusa di essere l'omicida delle otto coppie il 17 gennaio 1993. Il 19 aprile 1994, con il collegio difensivo composto dagli avvocati Piero Fioravanti e Rosario Bevacqua, ebbe inizio il processo di primo grado, presieduto da Enrico Ognibene, con l'accusa rappresentata dal sostituto procuratore Paolo Canessa, processo che rivela anche le violenze familiari commesse dal contadino, e che si conclude il 1\u00ba novembre 1994 con la condanna dell'imputato all'ergastolo da parte del tribunale di Firenze con l'accusa di essere il responsabile di quattordici dei sedici omicidi per cui era imputato (venne ritenuto non colpevole del primo duplice omicidio del 1968). Verr\u00e0 per\u00f2 assolto, quindici mesi pi\u00f9 tardi, nel secondo grado di giudizio. Infatti, il 13 febbraio 1996 Pacciani (in carcere da 1.100 giorni), nel cui collegio difensivo si era nel frattempo aggiunto anche il famoso avvocato Nino Marazzita, \u00e8 assolto dalla Corte d'appello di Firenze per non aver commesso il fatto e viene dunque scarcerato. Il magistrato presidente della corte d'assise d'appello, Francesco Ferri, critica aspramente l'impianto accusatorio contro Pacciani (mettendo poi, nero su bianco, tutte le critiche all'indagine in un libro); l'assoluzione viene chiesta anche dal PM del processo d'appello, Piero Tony. Successivamente per\u00f2, il 12 dicembre 1996, la Cassazione annulla l'assoluzione e dispone un nuovo processo d'appello, che non verr\u00e0 mai celebrato a causa della morte di Pacciani, il 22 febbraio 1998. Il processo d'appello a carico di Pacciani fu giudicato viziato da un errore tecnico, che non consent\u00ec di sentire e verbalizzare le testimonianze di quattro persone (i testi Alfa, Beta, Gamma e Delta), tra i quali c'era anche Lotti, che pochi mesi dopo si accuser\u00e0 di alcuni degli omicidi come complice di Vanni e Pacciani.\nPer la condanna di Pacciani in primo grado sono stati valutati vari elementi, perlopi\u00f9 di valore indiziario. Intercettazioni ambientali di violenti rimproveri alla moglie Angiolina (che in s\u00e9 non provavano niente, ma che indebolirono l'immagine di uomo mite e inoffensivo che Pacciani voleva dare di s\u00e9), una cartuccia per pistola (in appello poi giudicata come \"priva di valore\" in un'\"inchiesta inquinata\") compatibile con i bossoli trovati sui luoghi degli omicidi e rinvenuta nell'orto di Pacciani, alcuni oggetti che l'accusa ritenne appartenessero ad alcune delle vittime oltre alle testimonianze di alcune persone che lo riconobbero nei luoghi degli omicidi perlopi\u00f9 in veste di guardone. Un elemento dapprima trascurato nei processi contro Pacciani fu l'insieme dei grossi movimenti di denaro sul conto bancario dell'agricoltore, cifre forse troppo cospicue all'epoca dei fatti per un semplice contadino quale lui era. Questo denaro venne considerato come indizio del suo coinvolgimento solo nelle inchieste successive alle condanne ai \"compagni di merende\", quando si ipotizz\u00f2 che Pacciani e i suoi compari di bevute ricevessero denaro per eseguire gli omicidi su commissione da parte di mandanti mai identificati.\nLa tesi che vuole Pacciani capo-assassino mercenario su commissione \u00e8 incompatibile con quella del processo del 1994, dove Pacciani era accusato di essere un omicida seriale solitario fin dal delitto di Signa del 1968. Solo a met\u00e0 degli anni novanta, con l'arrivo a capo della Squadra mobile di Firenze di Michele Giuttari le indagini si concentrarono pi\u00f9 dettagliatamente anche su alcuni amici di Pacciani coinvolti nella vicenda, Mario Vanni, Giancarlo Lotti, Fernando Pucci e Giovanni Faggi (quest'ultimo assolto, in tutti e tre i gradi di giudizio, da ogni accusa riguardante gli omicidi). Un altro agricoltore della zona, Giorgio Rea, venne inizialmente sospettato per via dell'amicizia decennale che lo legava a Pacciani, Vanni, Lotti, Pucci e Faggi, ma i sospetti caddero quasi subito nel corso di pochi giorni. A seguito dell'assoluzione di Pacciani nel processo d'appello, la moglie decise di andarsene da casa per non avere rapporti col marito e nel luglio dello stesso anno avvi\u00f2 le pratiche per la separazione. Nel dicembre del 1996 Pacciani viene rinviato a giudizio per sequestro e maltrattamenti ai danni della moglie. In particolare gli inquirenti addebitavano a Pacciani di aver aggredito la moglie nel 1992, al ritorno della stessa da un interrogatorio durante il quale la signora avrebbe rilasciato dichiarazioni compromettenti per il marito a causa del possesso di un fucile mai denunciato, anche se si trattava di un'arma che non era sicuramente quella usata per i delitti. La reazione di Pacciani fu registrata e ascoltata in diretta dalla polizia che aveva apposto alcune microspie nella casa del contadino.\nPacciani, dopo la sentenza di assoluzione di secondo grado, era tornato ad abitare da solo nel suo casolare, dove la sera era solito \"barricarsi in casa\", sprangando la porta e tutte le serrande, quasi avesse timore di qualcosa o di qualcuno (cos\u00ec come confermato dalle testimonianze dei vicini). Nel maggio del 1996 Gessica Massaro, un'aspirante pornostar tarantina poi entrata nell'agenzia Diva Futura di Riccardo Schicchi, afferm\u00f2 di essere divenuta l'amante di Pacciani e di aver filmato le loro gesta erotiche in un video. Il diretto interessato sment\u00ec, ma il 17 settembre 1998 il video - intitolato \"Porn Motel\" - venne presentato ufficialmente dalla Massaro e reso visibile agli abbonati di un sito creato ad hoc dai produttori (per i non abbonati, l'unica scena visibile mostrava la passeggiata dei due nel giardino della casa di Mercatale).\nIl 22 febbraio 1998, alla vigilia dell'inizio del secondo processo d'appello, Pacciani venne trovato morto nella sua abitazione di Mercatale con i pantaloni abbassati e il maglione tirato in alto fino al collo. Gli indumenti presentavano un importante imbrattamento fecale.\nDai rilievi necroscopici, eseguiti dal dott. Giovanni Marello - medico legale presso l'Universit\u00e0 di Firenze - emerge come Pacciani sia morto di cause naturali. In termini anatomopatologici, \u00e8 stata evidenziata una condizione di severa coronaropatia ateromasica con cardiomiopatia dilatativa postischemica (esito di multipli pregressi eventi infartuali); un quadro di incipiente stato anasarcatico con fegato avente \"aspetto a noce moscata\" (indicativo, nel caso di specie, di scompenso cardiaco congestizio biventricolare con epatomegalia congestizia); una condizione di spiccato edema polmonare; un quadro di importante enterite - di verosimile origine infettiva - con verosimili multipli, profusi, episodi diarroici (si ricordi come il Pacciani presentava imbrattamento fecale degli indumenti); un quadro di aterosclerosi polidistrettuale con interessamento - oltre che a livello coronarico - anche a livello dei vasi del poligono di Willis con atrofia corticale, ectasia ventricolare ed edema; un quadro di gastrite emorragica diffusa; un quadro di ipertrofia prostatica e cistite. A livello del cavo gastrico veniva rilevata la presenza di Formoterolo fumarato, farmaco antiasmatico meglio noto con il nome commerciale di Eolus. Gli esami tossicologici eseguiti non hanno dato positivit\u00e0 circa la presenza del farmaco anzidetto nel torrente ematico, escludendo di seguito un possibile effetto causale/concausale la morte da parte della molecola. Va ricordato che il farmaco in oggetto era stato prescritto dal medico di base di Pacciani, Dott.ssa Anna Maria Gambassini, in data 19 aprile 1997. La prescrizione era stata fatta per verosimili problemi bronchiali.\nIl decesso del Pacciani, pertanto, \u00e8 da ascriversi ad una insufficienza respiratoria da edema polmonare causato da scompenso cardiaco acuto in corso di ipovolemia ad eziologia dissenterica, in soggetto con un quadro di significativa cardiopatia ischemica cronica. Da segnalare anche che, la presenza di una condizione di dissenteria pu\u00f2 provocare significative alterazioni elettrolitiche, con particolare riferimento alla ipokaliemia. Quest'ultima condizione patologica pu\u00f2 essere stata una importante concausa nel determinare la morte, in quanto le riduzioni del potassio nel sangue possono scatenare arresto cardiaco per alterazioni della ripolarizzazione cardiaca, soprattutto su un substrato di miocardio gi\u00e0 elettricamente instabile per sofferenza ischemica.\nNelle indagini circa la pista esoterica e i mandanti, \u00e8 stato ipotizzato dagli inquirenti - e in particolare dal dott. Michele Giuttari - che Pacciani facesse parte di una setta esoterica-satanica e che fosse stato ucciso, tramite il farmaco antiasmatico, dai membri della setta predetta perch\u00e9 accusato di averli traditi. Tale ipotesi oltre a non aver trovato riscontri medico-legali \u00e8 illogica in quanto il farmaco \u00e8 stato prescritto dal medico di base del Pacciani. La presenza dell'antiasmatico a livello gastrico pu\u00f2 essere spiegata con il fatto che Pacciani, in preda ad una condizione di dispnea (ovvero di difficolt\u00e0 a respirare) causata dall'edema polmonare acuto (riscontro autoptico), ha assunto il farmaco sperando di respirare meglio (in quanto i farmaci antiasmatici sono dei broncodilatatori, ovvero dilatano i bronchi, permettendo alla persona affetta da asma di respirare meglio).\nIl fatto che Pacciani sia morto di cause naturali, \u00e8 stato anche ribadito recentemente dal medico legale Giovanni Marello (colui che ha eseguito l'autopsia su Pacciani), in una intervista racconto con Paolo Cochi. In particolare il prof. Marello ha sottolineato il fatto che Pacciani fosse un anziano gravemente cardiopatico e i rilievi anatomopatologici evidenziati in sede autoptica - contestualmente alle patologie di base del Pacciani - non sono compatibili con un avvelenamento. Pertanto l'ipotesi - ripetutamente sostenuta da Michele Giuttari - circa cui Pacciani sia morto di cause non naturali ma per avvelenamento, oltre ad apparire illogica, non ha nessun tipo di valore medico-legale. I resti mortali di Pacciani vennero esumati il 17 luglio 2013 per essere destinati a una fossa comune.\nUno dei testimoni principali dell'accusa contro Pacciani fu Giuseppe Bevilacqua, un funzionario dell'American Battle Monuments Commission che nel 1985 dirigeva il cimitero americano di Firenze in localit\u00e0 Falciani, a poche centinaia di metri dall'ultima scena del crimine del Mostro in Via degli Scopeti.\nBevilacqua, che abitava nel cimitero, afferm\u00f2 al processo Pacciani di aver visto il contadino di Mercatale, qualche giorno prima del delitto, ai margini di un bosco a poca distanza dalla piazzola dell'ultimo crimine attribuito all'assassino. Il direttore del cimitero americano sostenne anche di aver visto le vittime il giorno prima del delitto, nella piazzola dove in seguito vennero uccisi dal Mostro.\nNell'estate del 2017, Bevilacqua \u00e8 diventato oggetto delle attenzioni del giornalista freelance Francesco Amicone, figlio del pi\u00f9 noto Luigi Amicone.L'inchiesta condotta in proprio dal giornalista Francesco Amicone \u00e8 stata pubblicata tra il 2018 e il 2021 su tempi.it e sui quotidiani \"Libero\" e \"Il Giornale\" (che in seguito al primo articolo di Amicone su \"Libero\" ha fatto marcia indietro). \nIl giornalista, ritenendo di aver individuato in Bevilacqua non solo il possibile Mostro ma anche il serial killer Zodiac, fece una serie di incontri con Bevilacqua allo scopo di verificare questa ipotesi. Le conversazioni con Bevilacqua, che si sarebbero spinte fino a vere e proprie ammissioni, avrebbero confermato al giornalista che il direttore del cimitero americano sarebbe stato davvero il serial killer Zodiac nonch\u00e9 il Mostro.Oltre ad aver ammesso al giornalista di essere il responsabile dei delitti del Mostro, Bevilacqua avrebbe smentito quanto dichiarato a processo su Pacciani, sostenendo di conoscere il contadino di Mercatale da molto tempo prima della sua deposizione. \nNel 2018, Bevilacqua ha negato ogni addebito e querelato Amicone per diffamazione. Dall'inchiesta di Amicone, nel 2020, \u00e8 scaturita un'indagine su Bevilacqua che si \u00e8 conclusa con un'archiviazione richiesta dal titolare delle indagini sul Mostro, il Pm Luca Turco, che ha definito \"suggestive\" e prive di fondamento le accuse di Amicone, procedendo contro il giornalista per diffamazione.\nProcesso ai \"compagni di merende\".\nMario Vanni.\nMario Vanni, nato a San Casciano in Val di Pesa il 23 dicembre 1927, portalettere in pensione, detto \"Torsolo\" per indicare una persona impacciata e goffa, \u00e8 rimasto particolarmente famoso come inventore involontario della locuzione \"compagni di merende\", che i media ricavarono dalla caricatura di una sua espressione. Sentito infatti come testimone al processo contro Pacciani, il postino, alla domanda \u00abSignor Vanni, che lavoro fa lei?\u00bb rispose incominciando la sua deposizione in modo inatteso e illogico dicendo \u00abIo sono stato a fa' delle merende co' i' Pacciani no?\u00bb, suscitando cos\u00ec l'ilarit\u00e0 generale e facendo supporre al PM che l'interrogato fosse stato istruito a dare precise risposte. \nVanni viene arrestato in concomitanza con l'assoluzione, poi annullata, di Pietro Pacciani, per concorso in duplice omicidio e vilipendio di cadavere, messo in atto secondo l'accusa proprio assieme a Pacciani. Durante lo svolgimento del processo Vanni ha dimostrato un atteggiamento ostile nei confronti dei giudici, dettato in maggior parte dall'ignoranza, dall'abuso di alcol, dalla paura e dalla sua et\u00e0 avanzata, che non gli permetteva forse di comprendere lucidamente lo svolgersi delle udienze. Viene spesso richiamato e allontanato dall'aula, fino a essere espulso dopo aver minacciato il PM Paolo Canessa con l'espressione \u00abpoi ci sar\u00e0 il Signore che punir\u00e0 il signor Canessa co' un malaccio 'nguaribile che gli toccher\u00e0 patire come un cane\u00bb e aver vantato la sua fede politica per Mussolini gridando in aula \u00abViva il Duce, il lavoro e la libert\u00e0! Ritorneremo! Prima o dopo\u00bb. Tuttavia, il suo avvocato difensore Nino Filast\u00f2 riusc\u00ec in seguito a farlo riammettere in aula.\nVanni fu condannato al carcere a vita. La condanna, per soli quattro degli otto duplici omicidi, \u00e8 stata resa definitiva nel 2000 dalla Corte di Cassazione. Nel 2004 la pena gli venne sospesa per motivi di salute, in quanto affetto da demenza senile. Vanni trascorse i suoi ultimi cinque anni di vita in una casa di riposo per anziani non autosufficienti a Pelago, in provincia di Firenze. Ricoverato il 12 aprile 2009 nell'ospedale di Ponte a Niccheri, mor\u00ec il giorno dopo, all'et\u00e0 di 81 anni. Le esequie si tennero il 15 aprile nel cimitero di San Casciano in Val di Pesa dove fu poi sepolto, alla presenza della sorella, dei nipoti e di alcuni amici.\nGiancarlo Lotti.\nGiancarlo Lotti, detto \"Katanga\", fu condannato a trent'anni di reclusione per i delitti del \"Mostro di Firenze\"; come Mario Vanni, era nato anch'egli a San Casciano in Val di Pesa, il 16 settembre 1940. Rimasto orfano di entrambi i genitori in giovane et\u00e0 e isolato dai parenti, era un disoccupato che in precedenza aveva svolto solo piccoli lavori saltuari. Alcolista fin dall'adolescenza e con problemi intellettivi, viveva con gli aiuti della locale Caritas e, incapace di pagarsi autonomamente un affitto, aveva trovato un alloggio presso la canonica di un parroco. Lotti rese confessione agli inquirenti costretto dalla testimonianza dell'amico Fernando Pucci, che indic\u00f2 di aver visto il delitto di Scopeti del 1985 e di essere stato l\u00ec condotto da Lotti stesso: \u00abLa visibilit\u00e0 non era male perch\u00e9 c'era la luna crescente, quella buona perch\u00e9 nascano i funghi. Appena ci si avvicin\u00f2 vedemmo due persone tra la macchina che ho detto e la tenda. Una era pi\u00f9 bassa e tarchiata e l'altra era pi\u00f9 alta. Quello tarchiato aveva in mano una pistola. Quello pi\u00f9 alto aveva in mano un coltellone da cucina. Quello tarchiato ci vide e ci disse subito dietro: Vi ammazzo, vi ammazzo, andate via! Noi si gir\u00f2 le spalle e si scapp\u00f2. Quando si fu tornati all'altezza della macchina io ero parecchio impaurito. Uno dei due mi parve il Vanni, anzi era sicuramente il Vanni. Quello tarchiato con la pistola, lo riconobbi per il Pacciani.\u00bb Lotti ammise quindi di essere stato presente al delitto, accusando Pacciani e Vanni. Successivamente, individuato come presente anche al delitto del 1984, incastrato da alcune intercettazioni \u2013 in particolare quelle con le ex prostitute Ghiribelli (1951-2004) e Nicoletti \u2013 si \u00e8 autoaccusato anche di quel crimine, come dei due precedenti del 1982 e 1983. In particolare nell'omicidio dei due ragazzi tedeschi del 1983 dove avrebbe sparato, minacciato da Pacciani stesso. Le testimonianze di Lotti, come reo confesso, vennero ritenute decisive in tutti i gradi di processo sui compagni di merende, bench\u00e9 l'imputato avesse mantenuto un atteggiamento ambiguo e reticente come risulta dalla sentenza di primo grado: \u00ab(...) lo stesso Lotti, di fronte a certi risultati delle indagini che lo inchiodavano alle sue responsabilit\u00e0, ha cercato soltanto di uscirne col minor danno possibile, ammettendo i fatti e dando indubbiamente un contributo in ordine alla condotta dei suoi complici, per\u00f2 soltanto nell'ambito del chiarimento dei singoli episodi di duplice omicidio, per i quali \u00e8 stato raggiunto da elementi probatori. Inoltre, si \u00e8 ben guardato dal fare i nomi di altri personaggi, che pur esistono nella presente vicenda (...)\u00bb.\nScrive il giudice nella sentenza di appello, citando le perizie cui l'imputato fu sottoposto: \u00abVale la pena allora subito ricordare che il detto individuo (il Lotti Giancarlo appunto) sottoposto a perizia da consulenti del Pubblico Ministero - l'incarico venne affidato ai Proff. Ugo Fornari e Marco Lagazzi, medico specialista in psicologia e professore di psicologia giudiziaria presso l\u2019universit\u00e0 di Genova il secondo e medico specialista in psichiatria e professore ordinario di psicopatologia forense presso l\u2019universit\u00e0 di Torino il primo, nel corso delle indagini preliminari, \u00e8 stato dichiarato soggetto \u201clucido, vigile cosciente, perfettamente orientato nel tempo, nello spazio, nei confronti della propria persona e della situazione in esame\u201d. Si legge nel medesimo elaborato che \"... il patrimonio intellettivo non appare certo brillante, specie a livello di intelligenza teorico-astratta, ma \u00e8 caratterizzato da buona abilit\u00e0 di comprensione e di gestione dei problemi pratici e concreti... non si rilevano segni di deterioramento mentale, come, attestato dalla vivacit\u00e0 e non esauribilit\u00e0 della attenzione, dalla modulazione dei pensiero, dalla prontezza e pertinenza delle risposte, dalla capacit\u00e0 di analisi e di critica e dalla stessa reticenza opposta a taluni argomenti...\u00bb. Inoltre lo stesso giudice cos\u00ec ha riportato in relazione alla paventata possibilit\u00e0 che Lotti avesse potuto autoaccusarsi per ottenere dei benefici: \u00abil sospetto che questi abbia pensato di risolvere i problemi della sua vita scontando 30 anni di reclusione ma contento di ci\u00f2 per i vantaggi che la legge riserva ai collaboratori di giustizia, ebbene tale cosa appare a questo giudice priva di senso perch\u00e9 del tutto indimostrata innanzitutto e contraria al buon senso comune in secondo luogo\u00bb. Va detto che la difesa di Mario Vanni (Avv. Nino Filast\u00f2) evidenzi\u00f2 alcune incongruenze nella ricostruzione dei delitti fatta da Lotti, non accolti dal giudice. Lotti \u00e8 stato definito: \"persona intrinsecamente credibile non soltanto per quanto attiene i propri comportamenti criminali ma anche per quanto riguarda i delitti commessi dai suoi complici. D'altro canto le sue dichiarazioni accusatorie sono apparse sempre riscontrate in maniera precisa e inconfutabile\". Lotti non ha ottenuto, come richiesto dal suo legale, alcun beneficio come collaboratore di giustizia, non essendo riconosciuto come tale dai giudici. La sua condanna \u00e8 stata di 26 anni di reclusione. Venne scarcerato il 15 marzo 2002 per gravi motivi di salute e il 30 marzo successivo, all'ospedale San Paolo di Milano, mor\u00ec a 61 anni per via di un tumore al fegato, da cui era afflitto da molto tempo, a causa del suo alcolismo decennale. Lotti fu sepolto nel cimitero di San Casciano in Val di Pesa. I suoi resti mortali vennero esumati il mattino del 3 dicembre 2015.\nFernando Pucci.\nNato a Montefiridolfi l'8 novembre del 1932 era amico dei tre \"compagni di merende\", con una invalidit\u00e0 civile riconosciuta nel 1983 per oligofrenia, ed \u00e8 stato un teste decisivo nella vicenda e nelle condanne ai \"compagni di merende\". Riguardo alle sue condizioni venne redatta una nuova perizia affidata ai consulenti Lagazzi e Fornero che vennero incaricati di accertare se realmente Pucci fosse affetto da qualche invalidit\u00e0 e cos\u00ec si espressero: \"Il patrimonio intellettivo \u00e8 apparso povero ma non propriamente cos\u00ec deficitario come risulta dalla patologia accertata dalla commissione per gli invalidi civili nel lontano 1983...attenzione vigile e memoria valida senza cenni di cedimento o di rallentamento o di intorpidimento... Il pensiero \u00e8 poco ricco di contenuti, piuttosto monotono e poco modulato. I nessi logici sono comunque conservati e i contenuti sono sempre risultati pertinenti al contesto in esame. Non disturbi formali o deliranti dell'ideazione... affettivamente \u00e8 apparso povero e lievemente iposintonico ma capace di stabilire un rapporto adeguato con gli esaminatori ...non disturbi a carico del rapporto con la realt\u00e0 e con gli altri\".\nSecondo le valutazioni, raccolte dal giudice, non esisteva motivo perch\u00e9 tale soggetto non fosse in grado di rendere una testimonianza. Depose contro Pacciani e Vanni come testimone oculare degli ultimi due omicidi (quello del 1984 a Vicchio e quello del 1985 agli Scopeti): \"Per guardare cosa accadeva senza essere notati girammo un po' tra le frasche per arrivare al lato della macchina parcheggiata vicino alla tenda. Poco dopo vedemmo questa scena: uno dei due, quello pi\u00f9 alto, cio\u00e8 il Vanni, and\u00f2 dietro la parte posteriore della tenda e con quel coltellaccio da cucina che aveva in mano tagli\u00f2 il tessuto. Ricordo anche il rumore che fece, come di tela strappata. Il gesto che io vidi mi sembr\u00f2 come fatto dal basso verso l'alto. A questo punto l'uomo usc\u00ec dalla tenda, dalla parte anteriore, scappando verso il bosco, cio\u00e8 dalla parte opposta della strada. L'altro che aveva la pistola, cio\u00e8 il Pacciani, gli spar\u00f2 e gli and\u00f2 dietro mentre quello scappava, continuando a sparare\"\".\" Le dichiarazioni di Pucci hanno lasciato dei dubbi, il teste \u00e8 arrivato a parlare per gradi, all'inizio appariva reticente. Inoltre in aula la difesa ha cercato di inficiarne le dichiarazioni, essendo il teste fondamentale nel corroborare le chiamate in correo di Lotti. Fernando Pucci muore il 25 febbraio 2017, all'et\u00e0 di 84 anni. \u00c8 sepolto nel cimitero di Montefiridolfi, frazione di San Casciano in Val di Pesa.\nIpotesi sui presunti mandanti.\nLe indagini sui delitti del \"Mostro\" e sui \"compagni di merende\" hanno successivamente condotto gli inquirenti a ipotizzare l'esistenza di mandanti dei delitti. Tale ipotesi si basa su alcune dichiarazioni del teste e imputato Giancarlo Lotti, il quale dichiar\u00f2 nel processo che i feticci escissi dai corpi femminili sarebbero stati comprati da un ignoto \"dottore\", e sul ritrovamento di un possibile simbolo esoterico, una piramide tronca di granito colorato (una rara variet\u00e0 di una pregevole pietra ornamentale, nota come \"breccia africana\") di circa quindici centimetri, rinvenuta ad alcuni metri dai corpi esanimi dei ragazzi uccisi in occasione del delitto dell'ottobre 1981. Occorre per\u00f2 ricordare che tale oggetto viene spesso usato come fermaporte nelle campagne toscane. Infatti, secondo Spezi era un fermaporte d'uso comune in Toscana.\nAltri presunti riscontri di un possibile movente magico-esoterico si sono avuti in occasione dell'ultimo delitto della serie, quello del 1985; pochi giorni prima di essere assassinate, le due vittime si erano accampate in zona Calenzano ma erano stati invitati ad andarsene da un guardacaccia, in quanto il campeggio libero non era consentito in quella zona. In seguito lo stesso guardacaccia aveva rinvenuto, poco distante dal luogo in cui i due si erano accampati la prima volta, tre cerchi di pietre, di cui due aperti e uno chiuso, contenenti bacche, pelli di animali bruciate e croci di legno. Secondo il parere di alcuni inquirenti tali cerchi di pietre potrebbero essere ricondotti a pratiche di tipo rituale, da collegarsi con le fasi di individuazione, condanna a morte ed esecuzione materiale della coppia. Tuttavia l'episodio del guardiacaccia \u00e8 stato recentemente smentito dall'avvocato dei familiari delle vittime. Infatti non risulterebbe la presenza dei due a Calenzano dagli scontrini che la coppia era solita conservare durante i viaggi; inoltre tutti i possibili avvistamenti della coppia francese meritano una riflessione e il beneficio del dubbio. Questo \u00e8 dovuto al fatto che la foto della vittima francese che fin\u00ec sui giornali (cio\u00e8 quella del passaporto della vittima), mostrava la donna pi\u00f9 giovane e con i capelli cortissimi, mentre nel settembre '85 Nadine aveva i capelli lunghi e qualche anno in pi\u00f9. Ci\u00f2 \u00e8 stato anche documentato in un programma televisivo.\nLe frequentazioni di Pacciani e Vanni durante gli anni degli omicidi alimentarono un filone d'inchiesta su possibili moventi esoterici e riti legati al satanismo alla base dei delitti. In particolare Pacciani e Vanni frequentavano un tale Salvatore Indovino, sedicente mago e cartomante originario di Catania, presso una cascina situata nelle campagne di San Casciano, dove, a detta di molti, si consumavano orge e riti collegabili all'occultismo. Durante le perquisizioni eseguite dalla Polizia di Stato a casa di Pacciani sono stati trovati almeno tre libri ricollegabili alla magia nera e al satanismo. La cosiddetta pista esoterica si riallaccia anche alle grosse somme di denaro delle quali Pacciani entr\u00f2 in possesso negli anni dei delitti, da cui nacque l'idea che i c\"ompagni di merende\" agissero per conto di personalit\u00e0 rimaste ignote e interessate a ricavare \u00abfeticci\u00bb dai corpi mutilati. Pacciani, modesto agricoltore, arriv\u00f2 addirittura a disporre di 157 milioni di lire (corrispondenti, nel 1996, a 117.069,52 euro nel 2018) in contanti e buoni postali fruttiferi, oltre ad aver acquistato un'automobile, due case e ristrutturato completamente la sua abitazione. I controlli eseguiti dalla Polizia di Stato evidenziarono che Pacciani, prima dei delitti attribuibili al \"Mostro di Firenze\", versava in condizioni economicamente modeste e non eredit\u00f2 beni che potessero giustificare le somme di denaro ritenute (ma non da tutti) troppo cospicue e improvvise per un semplice contadino quale lui era. Anche Mario Vanni arriv\u00f2 a disporre di cifre importanti, anche se in misura nettamente inferiore a quelle di Pacciani. Chi non crede a Pacciani assassino \"prezzolato\" da mandanti misteriosi rimasti ignoti, fa notare che il contadino, oltre ad affittare un appartamento, svolgeva molti lavori\" in nero\" ed era noto per la sua spilorceria, come sottolinea Giuseppe Alessandri nel libro \"La leggenda del Vampa\". Inoltre il presunto complice Lotti era tutt'altro che ricco visto che negli anni ottanta e novanta trovava lavoretti e alloggio solo grazie all'aiuto del prete del paese, essendo a tutti gli effetti un disoccupato indigente. Anche Vanni, nonostante le cifre trovate sui suoi conti, \u00e8 deceduto in una modesta casa di riposo di provincia.\nLe sentenze che condannano i \"compagni di merende \"si basano principalmente sulle tanto discusse testimonianze di Pucci e, soprattutto, di Lotti. Ci\u00f2 ha impedito l'individuazione di un movente certo, organico e globale, che fosse valido per tutti i delitti. Infatti Lotti, prima di accennare al misterioso \"dottore\", aveva cambiato pi\u00f9 volte versione sui motivi per cui Pacciani e Vanni avessero ucciso. Inizialmente Lotti, nel 1996, dichiarava \"che i delitti erano stati atti di rabbia per approcci sessuali che le vittime avrebbero respinto\". Invece un anno pi\u00f9 tardi, forn\u00ec un'altra versione sul movente, affermando che la volont\u00e0 di Pacciani sarebbe stata quella di uccidere per poi dare da mangiare i \u00abfeticci\u00bb alle figlie. Nel 2010 Pier Luigi Vigna, ex procuratore di Firenze occupatosi del caso, si \u00e8 dichiarato scettico sull'esistenza di un possibile \"secondo livello\" di mandanti, a dimostrazione del fatto che le inchieste successive a quelle dei \"compagni di merende\" non abbiano avuto sviluppi. Anche Piero Tony, sostituto procuratore generale al processo d'appello contro Pacciani, defin\u00ec ironicamente \"aria fritta\" l'ipotesi dei mandanti.\nPossibili collegamenti con il caso Narducci.\nFrancesco Narducci era un medico e professore universitario di Perugia, appartenente a una delle famiglie perugine pi\u00f9 facoltose e in vista, morto nel lago Trasimeno a 36 anni, il 13 ottobre 1985, poche settimane dopo l'ultimo delitto del \"Mostro di Firenze\". La morte, all'epoca, fu archiviata come incidente e la salma fu tumulata senza procedere ad autopsia, apparendo abbastanza chiara la causa di morte per annegamento. Si \u00e8 ipotizzato che fosse il responsabile dei delitti (sulla base di una testimonianza, ritrattata, di una domestica che lo avrebbe visto scrivere una confessione in cui chiedeva perdono, e in tempi recenti sulla base di una delle controverse \"dichiarazioni spontanee\" del criminale pluriomicida Angelo Izzo) o, da parte di Michele Giuttari e dell'inchiesta di Perugia, uno dei capi della misteriosa \u00absetta\u00bb che avrebbe commissionato gli omicidi.\nIl suo coinvolgimento si fonda inizialmente sull'intercettazione telefonica di un gruppo di pregiudicati che avrebbero minacciato una tale \u00abDora\u00bb di farle \u00abfare la stessa fine del \"medico ucciso sul Trasimeno\"\u00bb, proprio come Narducci, e sulla base di alcune lettere anonime ricevute dagli investigatori nei mesi successivi, nelle quali veniva collegato il medico agli omicidi. In seguito furono intercettate altre telefonate minacciose rivolte a \u00abDora\u00bb: in una di queste una voce femminile (molto alterata) faceva riferimento, oltre al presunto omicidio di Narducci, anche all'\u00abomicidio di Pacciani\u00bb. Secondo la voce al telefono, entrambi gli omicidi sarebbero stati commessi dagli appartenenti a una \u00absetta satanica\u00bb, perch\u00e9 le vittime sarebbero state colpevoli di averli traditi: la stessa fine, nella telefonata, era minacciata anche a \u00abDora\u00bb. Il procedimento per le telefonate intercettate prosegu\u00ec e port\u00f2 a una condanna patteggiata. Dichiarazioni di persone informate sui fatti e anomalie negli accertamenti sul cadavere ripescato dalle acque del lago Trasimeno portarono a ipotizzare che il Narducci fosse stato assassinato. Nel 2002 venne riesumata la salma, sulla quale esami autoptici dimostrarono la presenza di lesioni compatibili, secondo il consulente Giovanni Pierucci dell'Universit\u00e0 di Pavia, con lo strozzamento; ipotesi avvalorata anche dal rinvenimento di tracce di narcotizzanti nei tessuti. Proprio l'ipotizzato omicidio del medico, legato alla sostituzione del suo cadavere con quello di uno sconosciuto in maniera tale da insabbiare le indagini sulle effettive cause della morte nell'autunno del 1985, ha dato luogo all'avvio di un'inchiesta giudiziaria da parte della Procura della Repubblica di Perugia che ha ipotizzato il coinvolgimento di una loggia massonica, alla quale risultava appartenere il padre di Narducci, coinvolta sia nella copertura degli omicidi del \"mostro\" sia nella sostituzione del cadavere. Secondo Ugo Narducci invece, il figlio Francesco si tolse volontariamente la vita dopo che gli era stato diagnosticato un grave problema di salute. All'epoca, per\u00f2, la versione ufficiale della famiglia fu quella della disgrazia e, del resto, nessuna conferma ha avuto la nuova versione della famiglia Narducci sul suicidio motivato dalla scoperta di una malattia. Nel giugno del 2009, una parte dell'inchiesta relativa alle modalit\u00e0 della morte del medico perugino \u00e8 stata archiviata dal GIP del capoluogo umbro. Per Mario Spezi e Francesco Calamandrei, indagati insieme con altri nella vicenda, il GIP ha archiviato a norma dell'art. 125 disp. att. c.p.p., cio\u00e8 per insufficienza e contraddittoriet\u00e0 degli elementi.\nPer quanto riguarda la morte per omicidio di Francesco Narducci, il GIP Marina de Robertis ha disposto l'archiviazione (accogliendo la stessa richiesta del pubblico ministero Giuliano Mignini). Comunque, bisogna sottolineare che il GIP, nell'ordinanza con cui ha disposto l'archiviazione per insufficienza di prove, ha accolto e confermato i risultati delle indagini svolte dalla Procura di Perugia, stabilendo inoltre che Narducci era stato ucciso, che il cadavere ripescato il 13 ottobre 1985 non poteva essere quello del medico ma quello di uno sconosciuto, che e che non era annegato. Sempre secondo il GIP, Narducci era risultato coinvolto negli ambienti nei quali erano maturati i delitti del \"Mostro di Firenze\". Per quanto riguarda, invece, la gran parte dei reati \u00abminori\u00bb, tra i quali quelli di soppressione e occultamento di cadavere e uso illegittimo e soppressione di svariati documenti, il GIP ha riconosciuto la maturata prescrizione in relazione agli indagati principali. L'ordinanza di archiviazione \u00e8 stata impugnata in Cassazione dal padre e dal fratello del medico morto ma la Corte stessa ha dichiarato inammissibile il ricorso. In particolare il GIP De Robertis, nell'ordinanza con cui ha accolto la richiesta di archiviazione per insufficienza di prove, ha affermato che \u00abl'ipotesi del suicidio o dell'evento accidentale \u00e8 sconfessata dagli elementi emergenti dalle consulenze tecniche\u00bb. Inoltre nella stessa ordinanza, con riferimento allo scambio del cadavere di Narducci con quello di uno sconosciuto, ha affermato che le testimonianze hanno trovato conferma nelle consulenze di natura antropometrica, \u00abtutte concordi sul punto essenziale: il cadavere dell'uomo di Sant'Arcangelo non poteva essere Narducci\u00bb e che \u00abgli interrogativi sulla morte e sull'identit\u00e0 dello sconosciuto rimangono\u00bb. Riguardo ai collegamenti con i delitti fiorentini, \u00abnumerose sono le dichiarazioni di persone informate che hanno riconosciuto Narducci come frequentatore dell'ambiente legato ai delitti.\u00bb\nUn altro filone dell'inchiesta, relativo al procedimento n. 2782/95/21 e alla ipotizzata associazione per delinquere e a reati pi\u00f9 recenti (posti in essere da vari soggetti istituzionali e dalla famiglia, oltre che da giornalisti e finalizzati a nasconderne l'omicidio e le sue cause e a sostituire il cadavere e comunque a depistare le indagini attraverso la riabilitazione di piste ormai sconfessate a livello giudiziario, come quella della cosiddetta \"pista sarda\") \u00e8 stato aperto dalla Procura della Repubblica di Perugia. In particolare si contestava, come s'\u00e8 detto, a membri della famiglia di Narducci e a vari esponenti delle istituzioni, il reato di associazione per delinquere finalizzata all'occultamento di cadavere e altri reati.\nI soggetti, secondo l'accusa, avrebbero occultato le reali modalit\u00e0 della morte di Narducci, sostituendo a tal fine il suo cadavere con quello di uno sconosciuto.\nInoltre avrebbero impedito l'autopsia sul cadavere, assolutamente di regola in casi simili di sospetto annegamento: l'autopsia non fu eseguita all'epoca, ma soltanto dopo la riapertura delle indagini da parte della Procura di Perugia. Va sottolineato che all'epoca non furono neppure scattate foto del cadavere e le uniche utilizzate nelle indagini erano state effettuate da un fotoreporter del quotidiano \"La Nazione\". Il tutto sarebbe stato fatto, secondo la Procura, per evitare che emergesse il coinvolgimento del medico nella vicenda criminale fiorentina.\nIl 20 aprile 2010, all'esito dell'udienza preliminare davanti al Gup di Perugia, il tribunale ha emesso sentenza di non luogo a procedere con diverse e articolate formule.\nNonostante il termine per il deposito della motivazione da parte del GUP fosse scaduto alla data del 20 luglio 2010, solo il 20 febbraio 2012, dopo un ritardo di quasi due anni, il GUP ha depositato la motivazione di ben 934 pagine. Il giudice, pur avendo dovuto valutare la possibilit\u00e0 di sviluppo o meno in giudizio dell'impianto accusatorio, ha, in pratica, adottato una decisione di merito, contestando gli accertamenti del 1985, ma anche le risultanze degli accertamenti medico legali del Dipartimento di Medicina Legale dell'Universit\u00e0 di Pavia e quelli antropometrici del Reparto investigazioni scientifiche (RIS) di Parma e ha formulato l'ipotesi suicidiaria, escludendo un coinvolgimento del Narducci nei duplici omicidi di coppie attribuiti al \"Mostro di Firenze\". Narducci si sarebbe ucciso \"stordendosi\" con la meperidina, un farmaco chiamato anche petidina.\nIn meno di 15 giorni, il PM storico dell'indagine sul caso Narducci, Giuliano Mignini, ha impugnato la sentenza in Cassazione il 7 marzo 2012. Nel ricorso, il PM ha censurato la totale assenza della motivazione richiesta per una sentenza di non luogo a procedere al termine dell'udienza preliminare, sostituita da una ricostruzione del tutto personale e di merito della vicenda, operata dal GUP, in violazione dei limiti che la legge pone ai poteri del Giudice dell'udienza preliminare. Inoltre, sempre secondo il PM Mignini, la sentenza \u00e8 affetta da gravi violazioni di norme sostanziali, dalla profonda contraddittoriet\u00e0 della stessa motivazione di merito utilizzata dal GUP e da altrettanto gravi incompatibilit\u00e0 tra diversi capi della stessa sentenza. Anche la vedova del Narducci, Francesca Spagnoli, ha impugnato in cassazione la sentenza Micheli. Per altri procedimenti minori, sempre legati alla vicenda, \u00e8 stato fissato il giudizio. Ancora altri filoni processuali della vicenda sono sospesi \"ex lege \"in attesa della definizione del procedimento per cui \u00e8 intervenuto il ricorso in cassazione del PM.\nIn data 22 marzo 2013 la Terza Sezione della Corte di Cassazione accoglieva quasi completamente il ricorso proposto dal PM Giuliano Mignini, fatta eccezione per l'ipotesi associativa e annullava la sentenza Micheli, senza rinvio, per i reati che, nel frattempo, erano caduti in prescrizione e con rinvio al GUP di Perugia per le ipotesi di reato non prescritte. Durissima era stata la requisitoria del Procuratore Generale Gaeta che aveva chiesto l'integrale accoglimento del ricorso. Tra le ipotesi di reato che tornarono dinanzi al GUP di Perugia, vi erano anche quelle di \u00abcalunnia e tentata calunnia aggravate\u00bb, contestate a Mario Spezi e ad altri due imputati e che erano costate al giornalista la misura della custodia cautelare in carcere. Nel 2014 il GUP Giangamboni ha definitivamente assolto tutti gli imputati perch\u00e9 il fatto non sussiste e per intervenuta prescrizione, accogliendo la richiesta del procuratore generale facente funzioni Antonella Duchini, archiviando la morte di Narducci come probabile omicidio commesso da ignoti.\nIpotesi Francesco Calamandrei.\nNella primavera del 1988 Mariella Ciulli, ex moglie di Francesco Calamandrei, farmacista di San Casciano, si rec\u00f2 dai Carabinieri e rifer\u00ec che alcuni anni prima, quando era ancora sposata con l'uomo, aveva trovato in casa una pistola, precisamente una Beretta calibro 22, e nel frigorifero alcuni macabri feticci, a sua detta provenienti dalle vittime femminili del mostro di Firenze. Subito i Carabinieri effettuarono una perquisizione in casa di Calamandrei, senza per\u00f2 trovare nulla di insolito. Il 21 marzo 1991, la donna si present\u00f2 nuovamente dai Carabinieri per fornire nuove informazioni. Secondo quanto dichiarato, Mariella Ciulli, la notte del 21 agosto 1968, si trovava in auto, assieme al marito, nelle vicinanze di Castelletti di Signa (teatro del duplice omicidio Lo Bianco-Locci), quando entrambi sentirono degli spari. I due videro poi un bambino e lo portarono in salvo. La Ciulli dichiar\u00f2 inoltre che il marito era solito frequentare brutta gente (tra cui proprio Pacciani, Vanni e Lotti), e che, la notte dell'ultimo omicidio del mostro di Firenze, questi ritorn\u00f2 a casa con ferite al volto; rivel\u00f2 poi che l'uomo era stato possessore di diverse armi, che poi gett\u00f2 in mare a Punta Ala, poco dopo il delitto degli Scopeti. I Carabinieri perquisirono nuovamente l'abitazione del farmacista, ma anche stavolta non trovarono niente di sospetto o di particolare.\nA causa delle sue rivelazioni non supportate da prove, la Ciulli venne ben presto presa per una visionaria, mossa dal desiderio di vendicarsi del marito che l'aveva lasciata per un'altra donna con la quale si era poi risposato, e ripetute successive denunce di questa nei confronti dell'ex marito non vennero nemmeno prese in considerazione dalle forze dell'ordine. \nIl 16 gennaio 2004 il capo della squadra mobile di Firenze, Michele Giuttari, incaricato di ristudiare il caso del mostro, chiese al PM Paolo Canessa il mandato per perquisire la casa dell'ex farmacista. Il 20 gennaio 2004 ebbe luogo la perquisizione e a Calamandrei questa volta venne anche notificato un avviso di garanzia. Nel giugno 2005 Calamandrei ricevette anche una informazione di garanzia per concorso nell'omicidio di Francesco Narducci.\nIl 21 maggio 2008, al termine di un processo con rito abbreviato incominciato nel settembre 2007, Calamandrei, accusato di essere il mandante dei delitti del mostro di Firenze, viene assolto dalle accuse \u00abin quanto il fatto non sussiste\u00bb. Sempre nello stesso anno il GUP di Perugia decise di archiviare il fascicolo che vedeva Calamandrei indagato, insieme con il giornalista Mario Spezi, nell'inchiesta sulla morte di Francesco Narducci. Francesco Calamandrei \u00e8 morto il 1\u00ba maggio 2012, per un malore che lo colp\u00ec nell'androne della propria abitazione, all'et\u00e0 di 71 anni.\nIpotesi alternative alle sentenze giudiziarie.\nL'impatto culturale e mediatico della vicenda dell'assassino seriale di Firenze, durata oltre quarant'anni, fu notevole e caus\u00f2 un vasto interessamento dell'opinione pubblica e un'ampia produzione saggistica che ha analizzato vari aspetti del caso proponendo anche varie ipotesi alternative a quanto accertato in sede giudiziaria.\nIpotesi dell'assassino seriale solitario legato alla pista sarda.\nUna tesi seguita negli ultimi anni e profilata ad esempio dalla scrittrice inglese Magdalen Nabb nel libro \"The Monster of Florence\" del 1996 e dal giornalista Mario Spezi nel libro \"Dolci colline di sangue\" del 2006 \u00e8 quella secondo cui il \"mostro \"sarebbe un individuo legato al \u00abclan dei sardi\u00bb, gi\u00e0 indagato marginalmente nelle vicende degli omicidi seriali. La tesi in questione muove dalla ricostruzione del primo omicidio del 1968, considerandolo effettivamente commesso per ragioni sentimentali e \u00abd'onore\u00bb da parte di soggetti legati alle famiglie Mele e Vinci, con la pistola \"Beretta\" e i proiettili utilizzati successivamente dal mostro. Tuttavia, il \"mostro\" sarebbe del tutto estraneo a tale vicenda essendosi appropriato solo successivamente della pistola e delle munizioni per avviare, dal delitto del 1974, la catena seriale di omicidi. Secondo questa ipotesi solo un componente delle famiglie coinvolte nel primo delitto del 1968 avrebbe potuto appropriarsi di pistola e proiettili, essendo del tutto improbabile una cessione, da parte del detentore, di un'arma e di una scatola di munizioni gi\u00e0 utilizzati in un omicidio. Sarebbe soprattutto da escludere una cessione volontaria a soggetti estranei a quell'ambiente familiare, come pure un casuale e contemporaneo rinvenimento da parte di terzi di pistola e proiettili. Secondo il giornalista e la scrittrice test\u00e9 citati, gli omicidi sono da attribuire a una sola persona, un \"serial killer\" che avrebbe sempre agito da solo. Va sottolineato che \u00abCarlo\u00bb (\u00abAmelio\u00bb nel libro della Nabb) che secondo Spezi e il giallista Douglas Preston sarebbe il Mostro di Firenze, \u00e8 un uomo nato nel 1959 e all'epoca del primo delitto aveva solo 9 anni. Mario Spezi e Douglas Preston precisano che non hanno mai ritenuto \u00abCarlo\u00bb responsabile del delitto del 1968 e affermano inoltre che egli sarebbe stato a piede libero in tutte le occasioni in cui ci furono gli omicidi maniacali e che fu arrestato nel settembre 1983 per detenzione e ricettazione di armi , circa una settimana dopo l'omicidio dei due ragazzi tedeschi e assolto. Fin\u00ec di nuovo in carcere solo nel 1988, tre anni dopo l'ultimo omicidio del mostro. Il vero nome di \"Carlo\" \u00e8 stato rimosso dalla versione italiana del libro, ma era presente nella prima edizione in lingua inglese e venne anche intervistato dalla televisione americana Dateline NBC.\nMario Spezi \u00e8 stato arrestato nel 2006 con l'accusa di calunnia contro la persona adombrata nel libro, commessa a fini di depistaggio delle indagini, proprio in conseguenza della sua propensione per la \"Pista Sarda\", cosa che lo avrebbe portato, secondo la tesi accusatoria, a creare false prove al fine di portare gli investigatori sulla strada da lui voluta. Il Tribunale per il Riesame di Perugia, su ricorso dello Spezi, ha annullato l'ordinanza di misura cautelare emessa dal GIP nei suoi confronti sotto il profilo dubitativo sui gravi indizi di colpevolezza sul dolo della calunnia e, sotto il profilo oggettivo, per altra ipotesi di calunnia. Nell'istruttoria erano caduti, per Spezi, i reati di concorso in omicidio, associazione per delinquere, falso, occultamento di cadavere. Per l'ipotesi della calunnia, il GUP dott. Paolo Micheli, con sentenza 20 aprile 2010, ha dichiarato il \u00abnon luogo a procedere\u00bb contro Spezi, con formula dubitativa sul dolo e solo il 20 febbraio 2012 il GUP ha depositato ben 934 pagine di motivazione della sentenza, un fatto assolutamente insolito per una sentenza di \u00abnon luogo a procedere\u00bb. In data 22 marzo 2013 la sentenza del GUP Micheli \u00e8 stata pressoch\u00e9 integralmente annullata dalla Corte di Cassazione. Per la calunnia venne dichiarata la prescrizione del reato dal GUP Carla Giangamboni (gli altri imputati del caso Narducci furono assolti ) in accoglimento della richiesta del procuratore capo. Fino alla sua morte per malattia nel 2016, Spezi ha continuato a sostenere le sue ipotesi.\nIpotesi dell'assassino seriale in divisa.\nUn'altra ipotesi di rilievo, contrastante e critica con le sentenze giudiziarie, \u00e8 quella espressa dell'avvocato fiorentino Nino Filast\u00f2 nel suo libro \"Storia delle Merende Infami\". Il libro, pubblicato da Maschietto Editore nel 2005, \u00e8 una sorta di contro-inchiesta sui delitti delle coppiette. Lo scrittore-avvocato, che investiga sul mostro dai primi anni ottanta, oltre a essere stato il legale di Mario Vanni, tenta di dimostrare l'innocenza dei compagni di merende con un'analisi globale su tutta la vicenda. Nel suo libro si mettono in luce le incongruenze del pentito Giancarlo Lotti e si criticano le modalit\u00e0 d'indagine. L'avvocato paragona la figura del Lotti a quella di Stefano Mele: entrambi sono intellettualmente molto modesti e suggestionabili, ma diventano a causa di un'errata (secondo Filast\u00f2) pista investigativa, personaggi di primo piano in due differenti periodi delle indagini. Filast\u00f2 aveva gi\u00e0 scritto, a met\u00e0 anni novanta, un saggio sull'argomento chiamato \"Pacciani Innocente\".\nNell'ipotesi di Filast\u00f2 il \"mostro\" \u00e8 un \"serial killer\" di tipo \"lust murder\" affetto da una grave patologia sessuale, attivo perlomeno dal 1968 al 1993 (omicidi Francesco Vinci - Milva Malatesta) e mai entrato nelle indagini. Alcuni elementi, come per esempio il libretto di circolazione trovato fuori posto nella macchina di una coppietta uccisa, oppure la capacit\u00e0 del \"mostro\" di avvicinarsi agevolmente alle vetture, portano l'avvocato a inquadrare l'assassino come un \u00abuomo in divisa\u00bb. Qualcuno che potrebbe essere capace di interagire con le indagini e, addirittura, conoscere e anticipare alcune mosse degli inquirenti. Secondo il legale, la storia del mostro potrebbe somigliare molto a quella di Caryl Chessman, che prima di venire giustiziato dichiar\u00f2: \u00abNon ero io che fingevo di essere un poliziotto, era un poliziotto vero che abbagliava le future vittime con il fanale rosso della polizia messo sulla sua auto\u00bb. Radicale \u00e8 anche la critica di Filast\u00f2 verso le teorie \u00abesoteriche\u00bb e \u00abdi gruppo\u00bb sulla vicenda, ritenute antistoriche e criminologicamente incompatibili con delitti seriali di stampo maniacale. Infatti Filast\u00f2 considera assurda e grottesca l'ipotesi di una setta o un'organizzazione che usava i cosiddetti compagni di merende come manovalanza, e in \"Storia delle merende infami\" viene fatta una comparazione storica tra la caccia alle streghe della Santa Inquisizione e alcune scelte investigative intraprese nel caso.\nIpotesi Zodiac.\nIn un'inchiesta condotta in proprio dal giornalista Francesco Amicone, pubblicata fra il 2018 e il 2021 sul sito web della rivista \"Tempi\" e sui quotidiani e \"Libero\" e \"Il Giornale\" (che in seguito al primo articolo di Amicone su \"Libero\", nel 2021, ha fatto marcia indietro), si afferma che dietro al Mostro di Firenze si celi l'assassino seriale statunitense Killer dello Zodiaco.\nSecondo Amicone, il serial killer sarebbe Giuseppe \"Joe\" Bevilacqua, nato a Totowa, in New Jersey, il 20 dicembre 1935. Bevilacqua, testimone del processo Pacciani, ha abitato e lavorato presso il cimitero americano di Firenze a San Casciano dal luglio 1974 alla fine del 1988, a poche centinaia di metri dal luogo dell'ultimo crimine attribuito al Mostro. In una denuncia del 1\u00ba marzo 2018 a carico di Bevilacqua, precedente alla pubblicazione dell'inchiesta, Amicone riporta una serie di colloqui avuti con l'ex direttore del cimitero americano di Firenze, dopo aver ricevuto l'incarico di biografo. Bevilacqua, avrebbe ammesso la sua colpevolezza nei delitti commessi dal Mostro e da Zodiac. Bevilacqua, secondo l'inchiesta, sarebbe lo stesso individuo che Mario Vanni in un colloquio con Lorenzo Nesi del giugno 2003 identifica con il nome di \"Ulisse, l'americano\". Vanni avrebbe ricevuto questa informazione da una terza persona, probabilmente Pacciani stesso, che lo avrebbe definito \"nero\". Per Vanni, \"nero\" si riferirirebbe al colore della pelle, ma Amicone argomenta che potrebbe essere insorto un fraintendimento fra \"uomo di colore\" e \"fascista\" che potrebbe derivare dall'abitudine del serial killer americano di firmarsi con una croce celtica, apparsa anche in uno dei suoi travestimenti. Oltre a mettere il proprio nome e cognome in un testo cifrato di Zodiac, l'ex direttore del cimitero americano di Firenze avrebbe firmato i propri delitti e le proprie lettere facendo allusioni al vocabolo italiano \"acqua\", contenuto nel suo cognome. Un analogo riferimento all'acqua si trova anche nei ritagli della rivista utilizzati per comporre la lettera del Mostro a Silvia Della Monica. Bevilacqua, nel 2018, ha minacciato querele, replicando di non aver mai confessato.\nIl 6 aprile 2021, su richiesta del titolare delle indagini sul Mostro, il Pm Luca Turco, le indagini su Bevilacqua scaturite dall'inchiesta di Amicone sono state archiviate. Turco, nel motivare la sua richiesta, afferma che \"tale inchiesta giornalista (sic) \u00e8 caratterizzata da suggestioni, supposizioni, asserite intuizioni, e non contiene alcun elemento fattuale suscettibile ad assurgere a dignit\u00e0 d'indizio\". Il Pm ha proceduto inoltre contro Amicone per l'ipotesi di diffamazione a carico di Bevilacqua.\nIn un articolo pubblicato il 23 aprile 2021 su il quotidiano \"Libero\", Amicone dettaglia i particolari della conversazione telefonica avvenuta con l'americano, l'11 settembre 2017. Dopo le ammissioni, Bevilacqua sarebbe stato in procinto di costituirsi e di portare la pistola utilizzata nei delitti del Mostro di Firenze, prima di cambiare idea dopo aver sentito un avvocato. L'articolo fornisce ulteriori ragguagli sul passato del presunto \"Ulisse\", come i suoi trascorsi militari ventennali nell'esercito degli Stati Uniti, la sua partecipazione come agente CID nelle indagini sulla Khaki Mafia a cavallo degli anni '60, motivo per cui si sarebbe trovato a San Francisco nel periodo di attivit\u00e0 di Zodiac. Nello stesso articolo, \u00e8 stata divulgata la notizia che la Procura della Repubblica di Siena ha acquisito il DNA di Bevilacqua per l'omicidio della taxista Alessandra Vanni e che, in seguito, \u00e8 stato trasmesso agli inquirenti di Firenze che indagano sul caso \"Mostro\". I delitti negli Stati Uniti sarebbero avvenuti mentre Bevilacqua era nell'esercito americano e lavorava come infiltrato per la Criminal Investigation Division. Dopo il congedo dall'esercito e il trasferimento al cimitero americano, l'ex agente del CID avrebbe iniziato a perpetrare i suoi delitti anche nei dintorni di Firenze, guadagnandosi il soprannome di \"Mostro\".\nIpotesi \"Rosso del Mugello\".\nUn'altra ipotesi alternativa alle sentenze ufficiali, vedrebbe l'uomo visto da Baldo Bardazzi - e da numerosi altri testimoni nella localit\u00e0 di Vicchio - come l'unico e il solo assassino delle coppiette. Come gi\u00e0 ricordato nel capitolo dedicato all'omicidio di Pia Rontini e Claudio Stefanacci - a cui si rimanda integralmente -, l'uomo in questione sarebbe connotato dall'essere alto (175-180 cm), robusto e stempiato con capelli sul biondo-rossiccio. \nL'ipotesi del cosiddetto \"Rosso del Mugello\" \u00e8 particolarmente sostenuta dal documentarista Paolo Cochi e nell'anno 2021 si sono verificati numerosi aggiornamenti circa questa teoria, dato che l'uomo in questione risulterebbe essere stato identificato dal Cochi stesso in un rapporto dell'Arma dei Carabinieri - mai divulgato al pubblico e trovato nei numerosi fascicoli dell'inchiesta - che identificherebbe un uomo con gli stessi elementi fisionomici (alto, robusto, stempiato con capelli biondo-rossicci) come sospettato di essere l'autore di un furto di una Beretta calibro 22 serie 70 avvenuto in un'armeria di Borgo San Lorenzo (FI) nel 1965, nonch\u00e9 autore della serie di delitti del Mostro di Firenze. Il soggetto in questione \u00e8 stato interrogato e perquisito dopo il delitto di Vicchio ed \u00e8 stato trovato in possesso di cartucce Winchester calibro 22 con H impressa sul fondello. Le generalit\u00e0 dell'uomo non sono state divulgate al pubblico - per ovvie ragioni di privacy - anche se Paolo Cochi ha pi\u00f9 volte ripetuto che il tale lavorava all'interno degli ambienti giudiziari, non specificando tuttavia n\u00e9 la sua professione n\u00e9 le sue mansioni .\nAlla fine dell'anno 2020, Rosanna De Nuccio - sorella di Carmela De Nuccio, uccisa con il fidanzato Giovanni Foggi dal Mostro di Firenze il 6 giugno 1981 - incarica l'avvocato Antonio Mazzeo - ex difensore di Mario Vanni, condannato all'ergastolo nel processo ai compagni di merende - di eseguire delle indagini difensive ai sensi dell'articolo 116 del Codice di Procedura Penale - a cui si rimanda - circa l'omicidio della sorella, in quanto per tale omicidio non \u00e8 stato trovato nessun colpevole. Si ricorda, infatti, che Pacciani \u00e8 stato assolto in secondo grado e rinviato a giudizio dalla Cassazione in un nuovo processo d'appello, non celebratosi per la morte del Pacciani stesso, mentre nel processo ai compagni di merende gli imputati sono stati condannati soltanto per gli omicidi dal 1982 al 1985. \nL'avvocato Antonio Mazzeo nomina il documentarista Paolo Cochi come consulente e il legale richiede al Presidente della Corte di Assise del Tribunale di Firenze gli atti riguardanti l'omicidio De Nuccio-Foggi, nonch\u00e9 atti riguardanti anche altri omicidi della serie. Il predetto Presidente autorizza l'accesso a tali atti, informando, tuttavia, che i vari documenti dell'inchiesta si trovano presso gli uffici della Procura della Repubblica di Firenze e, pertanto, la richiesta di accesso agli atti doveva essere posta anche al Procuratore aggiunto Luca Turco, occupatosi dell'inchiesta su Giampiero Vigilanti. Il Procuratore Turco, a specifica richiesta, autorizza l'accesso agli atti.\nTerminata l'analisi dei vari documenti, l'avvocato Mazzeo e il Cochi decidono di porre richiesta di accesso ad ulteriori atti riguardanti - oltre all'omicidio De Nuccio-Foggi - anche altri omicidi della serie criminosa, nonch\u00e9 il casellario giudiziale e le foto dell'uomo identificato dai Carabinieri nel fascicolo mai divulgato come sospetto Mostro di Firenze e autore del furto nell'armeria di Borgo San Lorenzo avvenuto nel 1965. \u00c8 stata anche richiesta documentazione riguardante l'uomo dell'autostop che ha parlato ad \"Anna\" della lettera contenente il feticcio inviata a Silvia della Monica prima della divulgazione giornalistica della notizia. L'istanza di accesso agli atti, stavolta \u00e8 stata posta direttamente al Procuratore Luca Turco il quale, in data 4 febbraio 2021, nega l'accesso a tali atti e revoca l'accesso anche agli atti riguardanti l'omicidio De Nuccio - Foggi, motivando che le richieste \"...\"non riguardano il reato in esame\" - ovvero l'omicidio del 6 giugno 1981 - \"bens\u00ec altri fatti reato...\". La spiegazione di questo diniego \u00e8 che l'avvocato Mazzeo avrebbe richiesto degli atti che non riguardano tale omicidio - reato che interessa alla parte offesa Rosanna De Nuccio che ha incaricato il legale di eseguire le indagini - bens\u00ec atti riguardanti omicidi diversi della serie criminosa.\nQuesto diniego, secondo l'avvocato Mazzeo, \u00e8 assolutamente ingiustificato per una serie di motivazioni. In primis l'affermazione del Procuratore Turco circa il fatto che gli atti richiesti riguardassero \"altri fatti reato\" \u00e8 - per Mazzeo - priva di senso alcuno, perch\u00e9 starebbe ad indicare che l'omicidio di Carmela De Nuccio e Giovanni Foggi non avrebbe alcuna attinenza giuridico-investigativa con tutti gli altri omicidi del Mostro di Firenze. Ci\u00f2 non \u00e8 reale dato che tutti gli omicidi del Mostro di Firenze sono stati affrontati processualmente insieme in quanto legati da un vincolo di carattere pertinenziale, ovvero le vittime sono state uccise con la stessa arma e la stessa tipologia di proiettili e le vittime femminili sono state sottoposte a vilipendio consistente in mutilazioni caratterizzantesi in uno stesso modus operandi. Va poi considerato il fatto che nella prima istanza di rilascio di atti, che \u00e8 stata autorizzata da Turco, venivano richiesti atti riguardanti anche altri omicidi del Mostro di Firenze e non solo quello De Nuccio-Foggi. In secondo luogo, il diniego, preso nella sua globalit\u00e0, non \u00e8 giustificato perch\u00e9 l'articolo 116 del c.p.p., riguardante le istanze di rilascio di copia di atti afferma nel suo primo comma \"durante il procedimento e dopo la sua definizione, chiunque vi abbia interesse pu\u00f2 ottenere il rilascio a proprie spese di copie, estratti o certificati di singoli atti\"\". Inoltre l'articolo 327 bis del c.p.p. - introdotto dalla legge 397/2000 del cosiddetto \"giusto processo\" - attribuisce al difensore incaricato da una parte offesa il diritto di svolgere investigazioni. L'avvocato Antonio Mazzeo, proprio su quest'ultimo punto, trova fuorviante la negazione del suo diritto di compiere indagini come difensore, affermando anche che per compiere una indagine difensiva sul caso specifico \u00e8 necessario analizzare anche atti riguardanti gli altri omicidi e non solo quello per cui \u00e8 stato incaricato.\nIl diniego del procuratore Turco ha acceso numerose polemiche da parte di chi si interessa alla pista del \"Rosso del Mugello\" e ha anche indotto due politici - l'onorevole Roberto Giachetti di Italia Viva e il senatore Roberto Rampi del Partito Democratico - a presentare delle interrogazioni. Il ministro della giustizia Marta Cartabia risponde confermando il diniego del Procuratore Turco affermando che la sua condotta risulta conforme alle norme del Codice vigente .\nUlteriori teorie.\nSulla vicenda si riscontrano anche ulteriori ipotesi, pi\u00f9 o meno discordanti con i verdetti dei processi. Il caso del \"Mostro\" \u00e8 un evento e un'indagine dalla durata pressoch\u00e9 quarantennale (dal 1968 a oggi, ); \u00e8 inevitabile dunque una grande variet\u00e0 di opinioni. Oltre alle pi\u00f9 celebri ipotesi \"non ufficiali\" di Spezi o Filast\u00f2, si registrano altre teorie su chi ha commesso i cosiddetti \u00abdelitti delle coppiette\u00bb.\nMisteri connessi alla vicenda.\nUfficialmente la vicenda del Mostro di Firenze termina con la condanna dei compagni di merende. Tuttavia, una serie di misteriosi avvenimenti, accaduti sia nel periodo dei delitti, sia negli anni precedenti e seguenti ai processi riguardanti il caso, ha dato adito a molte supposizioni sul fatto che la vicenda non solo non sia stata mai completamente chiarita, ma che, al contrario, abbia lasciato molti punti oscuri.\nI crimini sono stati a pi\u00f9 riprese associati alla fattispecie dell'omicidio rituale finalizzato a compiere riti satanici su feticci e cadaveri.\nSviluppi successivi della vicenda.\nGiampiero Vigilanti.\nGiampiero Vigilanti, un ex legionario, nato il 22 novembre 1930 a Vicchio del Mugello, residente a Prato, che conosceva Pacciani (suo compaesano, con cui, a suo dire, nel 1948 ebbe una lite e uno scontro fisico in cui Pacciani ebbe la peggio ricevendo una bastonata in testa), \u00e8 stato iscritto nel registro degli indagati nel 2017; era gi\u00e0 stato perquisito nel settembre del 1985, tre giorni prima della prima perquisizione a Pacciani e pochi giorni dopo l'ultimo delitto, a seguito della segnalazione di alcuni vicini che lo indicarono come possibile responsabile dei delitti del mostro, e per il fatto che la sua automobile somigliava a quella vista quando venne realizzato l'identikit; nella sua abitazione furono trovati alcuni ritagli di giornali sui delitti; egli era conoscente di quasi tutte le persone coinvolte a vario modo nelle inchieste, compresi i compagni di merende, i sardi e Narducci; negli anni '50 aveva combattuto in Indocina con la legione straniera francese in cui si arruol\u00f2 nel 1952, venendo anche, secondo il suo stesso racconto, sepolto vivo dai Viet Minh, restando loro prigioniero per 20 giorni. Il maresciallo Antonio Amore, che lo perquis\u00ec la prima volta, vide in casa sua una foto dove Vigilanti posava accanto a cadaveri decapitati di nemici, e con in mano una testa mozzata, rimanendone impressionato. Vigilanti ha dichiarato di aver ucciso circa 300-500 nemici durante la guerra d'Indocina. Dopo aver lasciato la legione nel 1960, lavor\u00f2 come comparsa nel cinema, apr\u00ec un nightclub a Marsiglia, fece diversi lavori e poi si impieg\u00f2 in un'impresa di pompe funebri a Prato fino alla pensione.\nUn testimone del 1984 disse che una persona osserv\u00f2 le vittime Claudio Stefanacci e Pia Rontini con insistenza prima del delitto; quest'uomo fu descritto come persona alta, robusta, vestita elegante, e con un grosso anello al dito, come l'anello legionario portato da Vigilanti, e, invitato a partecipare ai funerali, non venne. Tuttavia l'anello originale and\u00f2 perso. Amore riscontr\u00f2 anche una somiglianza con l'aspetto dell'assassino, ma il legionario non fu indagato, bench\u00e9 si trovasse nel 1986 nella stessa lista di 38 sospetti stilata dalla polizia e dalla SAM di Ruggero Perugini, in cui si trovava anche Pietro Pacciani (Vigilanti al numero 38, Pacciani al 31). Vigilanti ha dichiarato nel 2017 che Pia Rontini fu uccisa \"per un rifiuto\", ed era molestata da un medico.\nNove anni pi\u00f9 tardi, nel 1994, a causa di una lite con un vicino di casa sub\u00ec una seconda perquisizione e vennero trovati 176 proiettili della stessa marca di quelli usati nei delitti, punzonati con la lettera H, ma gli accertamenti non portarono a nulla e Vigilanti venne scagionato. Per gli otto duplici omicidi, vista la vicinanza di Vigilanti con l'estrema destra, venne ipotizzata una nuova pista legata alla strategia della tensione in Italia in base alla quale i delitti sarebbero stati commessi per distrarre i magistrati dall\u2019attivit\u00e0 eversiva dell'epoca. Nel 1998, anno della morte di Pacciani, Vigilanti torn\u00f2 ancora alla ribalta partecipando a un programma televisivo dove afferm\u00f2 di aver avuto una grossa eredit\u00e0 da uno zio \"Joe\" americano mai identificato.\nL'ipotesi fu poi ripresa nel 2017 dopo un esposto dell\u2019avvocato Vieri Adriani, legale dei familiari di Nadine Mauriot, una delle vittime e che sostenne che i delitti cessarono nel 1985, proprio perch\u00e9 alcune perquisizioni \u201candarono nella giusta direzione\u201d. Il capo della Procura di Firenze Giuseppe Creazzo per\u00f2 sment\u00ec subito che dalle indagini in corso siano emersi elementi di prova che colleghino i delitti del cosiddetto mostro di Firenze con possibili ambienti eversivi. Vigilanti \u00e8 stato comunque indagato per concorso in omicidio per tutti gli otto delitti. Si dichiara innocente ma dice di essere a conoscenza di alcune informazioni.\nA seguito di sue affermazioni, venne indagato anche Francesco Caccamo, un medico di Prato di 86 anni del Mugello, iscritto alla massoneria e indicato dal Vigilanti (che ha anche affermato che Pacciani e Vanni erano innocenti) come \u201cuno degli anelli del secondo livello\u201d ovvero uno dei mandanti. Entrambi vennero iscritti sul registro degli indagati ma dalla perquisizione a casa del medico non si ebbero riscontri a questa tesi. Vigilanti possedeva una Beretta calibro 22, non risultata comunque essere l'arma del delitto dalle analisi del 1994, di cui ha denunciato il furto nel 2013 (in un'intervista del 2017 ha detto invece che gli furono sottratte nel settembre 2016) assieme ad altre pistole di diverso tipo, che gli sarebbero state sottratte durante un'effrazione.\nNel 2019 l'anziano ex legionario, ancora sotto inchiesta, \u00e8 stato denunciato per maltrattamenti domestici dalla moglie.\nIl 4 settembre 2019 il PM Luca Turco chiede al GIP l'archiviazione nei confronti di Vigilanti e Caccamo a causa della insufficienza degli elementi raccolti a loro carico nella fase delle indagini preliminari. Esaminati gli atti ed udite le parti nell'udienza del 1\u00ba ottobre 2020, vista l'assenza di elementi tali da poter avviare l'esercizio dell'azione penale, il GIP Angela Fantechi, in data 9 novembre 2020, dispone l'archiviazione e rigetta le opposizioni della richiesta di archiviazione da parte di alcune parti civili.\nIl giudice, nella ordinanza di archiviazione afferma anche che, nonostante siano presenti sentenze passate in giudicato a carico dei cosiddetti Compagni di merende - sentenze che si fondano solo ed esclusivamente sulle confessioni di Giancarlo Lotti -, le perplessit\u00e0 sulla vicenda permangono. Inoltre il giudice pone anche seri dubbi circa l'attendibilit\u00e0 - e la conseguente veridicit\u00e0 - delle confessioni di Giancarlo Lotti, nonch\u00e9 sulla reale esistenza di mandanti nella vicenda, tenendo conto che nella vicenda stessa ci sono state numerose indicazioni di anonimi, interventi di maghi, ricostruzioni giornalistiche di ogni tipo.\nAfferma altres\u00ec che l'emergenza di nuovi elementi - posteriormente alla ordinanza di archiviazione anzidetta - pu\u00f2 consentire una diretta riapertura delle indagini.\nInfluenze nella cultura di massa.\nPacciani e Vanni vengono citati nel singolo \"Killer Star\" di Immanuel Casto. Pacciani viene citato anche nei brani \"Su le mani\" e \"Momenti no\" del rapper Fabri Fibra, dal rapper Lanz Khan nel brano \"I kill you\", nel brano \"Caracas\" da Axos (anch\u2019esso di Lanz Khan), nel brano \"L'Italia di Piero\" di Simone Cristicchi, nel brano \"Camporea\" del gruppo musicale veneto Rumatera, nel brano \"Non crediamo in niente\" di Mr Tools MC Bbo e nel singolo \"Numeri\" del rapper MadMan, i \"compagni di merende\" vengono citati anche nel brano \"Lewandowski VI\" del rapper Ernia.\nCome pure nella canzone \"Kyobo ni Tsuki\" dei Club Dogo, da Don Joe che cita sia Vanni che Scandicci, uno dei luoghi degli omicidi.\nSi parla di Mostro di Firenze anche nel brano \"Rotten\" del rapper Nitro. La serie televisiva \"\" ha dedicato il secondo episodio della seconda stagione agli omicidi commessi dal Mostro di Firenze, ma in un nuovo contesto.\nNel libro \"Hannibal\" di Thomas Harris, si fa riferimento al Mostro di Firenze come caso giudiziario prima brillantemente risolto dall'ispettore Pazzi, il quale poi cade in disgrazia quando il presunto assassino seriale viene scagionato."}
{"id": "658867", "revid": "984922", "url": "https://it.wikipedia.org/wiki?curid=658867", "title": "Cantone di Montr\u00e9sor", "text": "Il Cantone di Montr\u00e9sor era una divisione amministrativa dell'Arrondissement di Loches.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658869", "revid": "669523", "url": "https://it.wikipedia.org/wiki?curid=658869", "title": "Will Hunting - Genio ribelle", "text": "Will Hunting - Genio ribelle (\"Good Will Hunting\") \u00e8 un film del 1997 diretto da Gus Van Sant e interpretato da Matt Damon, Robin Williams, Ben Affleck, Casey Affleck, Stellan Skarsg\u00e5rd e Minnie Driver.\nGirato a Boston, Massachusetts, racconta la storia di un ragazzo prodigio che fa le pulizie al Massachusetts Institute of Technology (MIT). Ai Premi Oscar 1998 ha trionfato nelle categorie migliore sceneggiatura originale (Matt Damon e Ben Affleck) e miglior attore non protagonista (Robin Williams). Il film \u00e8 dedicato alla memoria del poeta Allen Ginsberg e dello scrittore William S. Burroughs, entrambi morti nel 1997.\nTrama.\nIn un quartiere povero di Boston, il ventenne Will Hunting vive in modo precario e scombinato insieme ad alcuni amici, tra cui spicca il suo migliore amico Chuckie, e guadagna qualcosa pulendo i pavimenti nel dipartimento di matematica del famoso Massachusetts Institute of Technology (MIT). La sera esce e si svaga bevendo litri di birra insieme ai suoi compagni e spesso \u00e8 protagonista di risse da strada; inoltre ha notevoli problemi a rapportarsi con persone che si trovano fuori della sua ristretta cerchia di conoscenze. Nel tempo libero, legge moltissimi libri di ogni genere e possiede una vasta cultura in campi completamente diversi: storia, matematica, filosofia, letteratura, scienze, giurisprudenza (grazie a cui riesce a difendersi in tribunale, evitando la galera), e cos\u00ec via. Tuttavia, il vero talento di Will si rivela proprio nella matematica, che riesce a padroneggiare fino ai livelli pi\u00f9 alti e sofisticati grazie a enormi capacit\u00e0 logiche e di calcolo.\nUn giorno, lavando i pavimenti dell'istituto, dal corridoio vede un problema molto difficile su una lavagna: l'esercizio proposto \u00e8 stato scritto dal professor Gerald Lambeau, docente di matematica, come sfida ai suoi studenti. Molti ragazzi provano a risolverlo, ma nessuno vi riesce. Will osserva quel problema e, arrivato a casa dopo una serata con i suoi amici, lo studia e lo risolve, scrivendolo sullo specchio del bagno. Il giorno successivo arriva prima dell'orario di inizio di lavoro all'istituto e scrive la soluzione del problema sulla lavagna. La notizia che qualcuno ha risolto l'esercizio fa il giro della facolt\u00e0 in un batter d'occhio e alla lezione successiva del professor Lambeau \u00e8 presente tantissima gente che vuole sapere chi sia il genio misterioso che vi \u00e8 riuscito. Lambeau dice di non saperlo e lo invita a mostrarsi al pubblico e a riscuotere la meritata gloria, ma nessuno si fa avanti.\nLambeau decide, quindi, di mettere alla prova questa persona con un nuovo esercizio, molto pi\u00f9 complesso del precedente, cio\u00e8 trovare tutti i grafi non omeomorfi composti da dieci nodi. Mentre \u00e8 impegnato a scrivere la soluzione, Will viene scoperto dal professore e da un suo assistente. Inizialmente i due pensano che stia solo imbrattando le lavagne e lo sgridano; lui scappa via mandando a quel paese i due, che non riescono nemmeno a vederlo in faccia, ma poi l'assistente scopre che il ragazzo ha in realt\u00e0 risolto il problema. Nel frattempo Will conosce Skylar, una studentessa di Harvard, e poco dopo viene arrestato per una rissa di strada. Lambeau lo va a trovare in prigione e gli dice che gli pu\u00f2 procurare la libert\u00e0 a patto che frequenti lezioni di matematica e si veda settimanalmente con uno psicologo.\nDopo aver preso in giro e messo in fuga molti psicologi, Will incontra il dottor Sean Maguire con cui, dopo un inizio difficile, instaura un bel rapporto. Maguire viene dal suo stesso ambiente: anche lui ha subito abusi dal padre, nonch\u00e9 un lutto, quando il cancro gli ha ucciso la moglie. Per Will i problemi derivanti dal suo genio sono maggiori dei benefici, infatti Lambeau gli procura costantemente colloqui per prestigiosi posti di lavoro che lui sistematicamente rifiuta (una volta addirittura mandandoci Chuckie al suo posto), suscitando l'ira del professore a cui si aggiunge l'invidia quando questi si rende conto che Will fa progressi incredibili e che lo ha gi\u00e0 ampiamente superato. L'unico che sembra poter aiutare Will \u00e8 Sean, che cerca di insegnare al ragazzo il significato di un vero rapporto raccontandogli aneddoti della propria vita coniugale e mostrando indirettamente come si trovi in una situazione analoga alla sua: la morte della moglie \u00e8 un evento che lo psicologo non ha affatto superato e perci\u00f2 rifiuta qualsiasi nuova relazione, temendo di soffrire nuovamente.\nAnche Skylar, pur essendo profondamente innamorata di Will, fa fatica ad accettare di essere costretta a studiare ore e ore per ottenere scarsi risultati mentre lui in poco tempo \u00e8 capace di fare meglio. Emblematico \u00e8 l'esempio in cui lui le propone un appuntamento, lei dice che non pu\u00f2 perch\u00e9 da giorni cerca di risolvere un complesso problema di chimica e il termine di consegna si avvicina pericolosamente, allora lui va da solo in un bar e torna da lei pochi minuti pi\u00f9 tardi con un tovagliolo con su scritta la soluzione del problema. Come se non bastasse, anche lui nutre seri dubbi sulla loro relazione, a causa del suo carattere scontroso e della sua incapacit\u00e0 di fidarsi totalmente degli altri. Quando Skylar gli chiede di andare in California con lui, i due litigano e Will, impaurito dalla possibilit\u00e0 che la loro storia vada male, decide di lasciarla dicendole che non l'ama. Skylar, disperata e delusa, parte da sola.\nLa settimana dopo Will, parlando con Chuckie, ammette che per lui non sarebbe un problema fare il muratore tutta la vita, ma l'amico, che lo ha sempre appoggiato, gli dice che invece dovrebbe sfruttare il dono che ha per costruirsi una vita migliore: Will ha delle possibilit\u00e0 che tutti, soprattutto Chuckie e gli altri amici, vorrebbero avere, ma le sta sprecando per codardia e paura di cambiare. Will nega, ma Chuckie lo zittisce, dicendogli che la parte migliore della propria giornata \u00e8 quando compie il tragitto per venire a prenderlo in auto tutti i giorni, nel quale spera che Will se ne sia andato via senza una parola, per costruirsi un futuro. Sean mostra quindi a Will il suo fascicolo, riempito con diverse perizie psichiatriche che mettono in luce i problemi del ragazzo: in breve, Will \u00e8 terrorizzato dall'idea di essere abbandonato e quindi, quando stringe legami affettivi, allontana gli altri prima che ci\u00f2 possa accadere.\nComprendendo la grave sofferenza del ragazzo, Sean gli dice che non \u00e8 assolutamente sua la colpa per quello che ha subito durante l'infanzia e, grazie ad una calcolata insistenza, riesce a farlo uscire dalla sua \"corazza\" e a farlo scoppiare in un pianto liberatorio. Con fare paterno, Sean lo abbraccia e gli dice di non dare retta alle parole di Lambeau, il quale pensa, invece, che il ragazzo dovrebbe dedicare il suo genio all'umanit\u00e0, senza curarsi dei suoi sentimenti. Alla fine, Will capisce che Chuckie e Sean hanno ragione, quindi accetta una delle proposte lavorative e ringrazia per l'aiuto Sean, che nel frattempo ha deciso di prendersi un anno sabbatico e di viaggiare per il mondo in modo da riorganizzare la propria vita. Qualche tempo dopo Chuckie va a prendere Will, come ogni mattina, ma la casa \u00e8 vuota: Will ha deciso di lasciar perdere il lavoro offertogli da Lambeau e di raggiungere Skylar in California, con gran gioia dell'amico e dello psicologo.\nProduzione.\nBen Affleck e Matt Damon scrissero originariamente la sceneggiatura come una sorta di thriller incentrato su un giovane uomo, residente nei bassifondi di Boston, la cui intelligenza superiore viene notata dall'FBI che vorrebbe reclutarlo come agente segreto. Successivamente Rob Reiner, il presidente della Castle Rock Entertainment, chiese loro di eliminare gli aspetti thriller della storia per focalizzarsi sul rapporto tra Will Hunting e il suo psicologo. Su richiesta di Reiner, il noto sceneggiatore William Goldman lesse il copione e sugger\u00ec che il punto focale del film avrebbe dovuto essere la decisione di Will di seguire la propria ragazza in California. Goldman ha sempre negato categoricamente le persistenti voci circa le quali sarebbe stato il vero autore del copione di \"Good Will Hunting\". Nel suo libro di memorie \"Which Lie Did I Tell?\" Goldman scherz\u00f2 a proposito di queste voci scrivendo: \"Non l'ho solo supervisionato. Lo scrissi io dall'inizio alla fine!\", prima di liquidare queste affermazioni come dicerie senza fondamento.\nLa Castle Rock acquist\u00f2 la sceneggiatura per dollari anzich\u00e9 i richiesti, adducendo il fatto che Affleck e Damon avrebbero ricevuto un pagamento aggiuntivo di altri dollari se il film fosse entrato in produzione e concedendo loro i diritti d'autore. Tuttavia molte case di produzione non volevano Affleck e Damon nei ruoli principali, preferendo star affermate come Brad Pitt e Leonardo DiCaprio. Alla fine fu la Miramax a rilevare i diritti dalla Castle Rock, mettendo in produzione l'opera.\nDopo l'acquisizione dei diritti, la Miramax diede il via libera alla lavorazione del film. Per la regia furono presi in considerazione diversi nomi famosi come Mel Gibson, Michael Mann e Steven Soderbergh. Inizialmente Affleck aveva chiesto che fosse Kevin Smith a dirigere la pellicola. Smith per\u00f2 declin\u00f2 l'offerta e di conseguenza Affleck e Damon scelsero Gus Van Sant, con l'approvazione finale della Miramax.\nRiprese.\n\"Will Hunting - Genio ribelle\" venne girato a Boston e Toronto tra aprile e giugno del 1997. Anche se la storia \u00e8 ambientata a Boston, gran parte del film venne girata in Canada a Toronto, utilizzando gli interni della Universit\u00e0 di Toronto come fossero quelli del MIT e dell'Universit\u00e0 di Harvard. Le scene nelle aule scolastiche furono girate nel McLennan Physical Laboratories dell'universit\u00e0 di Toronto e nella Central Technical School. Inizialmente Harvard non autorizz\u00f2 riprese all'interno delle sue propriet\u00e0, ma in seguito concesse l'utilizzo di alcune \"location\" dopo l'intercessione dell'attore John Lithgow, ex studente di Harvard. Similmente solo gli esterni del Bunker Hill Community College furono filmati a Boston; tuttavia l'ufficio di Sean ricostruito a Toronto era una replica esatta di uno di quelli del college.\nIl ristorante dove Lambeau incontra Sean \u00e8 il \"Locke-Ober\", a Winter Place. Il locale ha chiuso nel 2012. Le scene girate nel bar \"Southie\" provengono dalla \"Woody's L St. Tavern\" di Boston. Le case di Will (190 West 6th Street) e Sean (261 E Street), anche se distanti nella finzione filmica, in realt\u00e0 sono situate vicine sulla medesima strada, la Bowen Street. Il \"Bow and Arrow Pub\", che si trovava all'angolo tra Bow Street e Massachusetts Avenue a Cambridge, funse da bar degli studenti di Harvard dove Will incontra Skylar per la prima volta. La scena del primo bacio tra Will e Skylar venne girata al \"The Tasty\", oggi rimpiazzato da una banca, all'angolo tra JFK e Brattle Street.\nIl cast contribu\u00ec considerevolmente alla riuscita dell'opera con improvvisazioni sul set di vario genere. Robin Williams, Ben Affleck e Minnie Driver diedero ciascuno significativi contributi alla psicologia dei loro personaggi. L'ultima frase pronunciata da Robin Williams nel film, come anche la scena in cui racconta della flatulenza notturna della moglie defunta, furono totalmente improvvisate dall'attore e colsero di sorpresa tutta la troupe. Secondo quanto dichiarato da Damon nel commento audio all'edizione in DVD del film, ci\u00f2 caus\u00f2 un'esplosione di ilarit\u00e0 da parte di un cameraman e nella scena \u00e8 visibile un leggero ondeggiamento della macchina da presa dovuto alle risa dell'uomo.\nColonna sonora.\nLa canzone \"Miss Misery\" fu nominata per l'Oscar alla migliore canzone nel 1998 e perse contro \"My Heart Will Go On\" di C\u00e9line Dion, tratta dal film \"Titanic\".\nLa colonna sonora del film \u00e8 stata pubblicata il 18 novembre 1997 dall'etichetta discografica Capitol Records.\nTracce.\n\"Afternoon Delight\" degli Starland Vocal Band compare come sigla di chiusura dopo \"Miss Misery\", ma non nella colonna sonora ufficiale.\nAccoglienza.\nIncassi.\nLa pellicola incass\u00f2 138.433.435 dollari in Nord America e 87.500.000 dollari nel resto del mondo, per una somma totale di 225.933.435 dollari, a fronte di un budget di 10 milioni.\nCritica.\nIl film venne accolto con ottime critiche. Sul sito Rotten Tomatoes registra il 97% delle recensioni professionali positive, definendolo \"un dramma divertente e ricco di emozioni\". Su IMDb ha una valutazione positiva di 8,3/10. Su Metacritic ha invece un punteggio di 70 su 100 basato su 28 recensioni.\nRoger Ebert diede al film un giudizio di tre stelle su quattro, scrivendo che anche se la storia era \"prevedibile\", sono \"i singoli momenti, non lo sviluppo, che la rendono cos\u00ec efficace\"."}
{"id": "658870", "revid": "2091899", "url": "https://it.wikipedia.org/wiki?curid=658870", "title": "Pierfrancesco Gamba", "text": "Biografia.\nLaureato in Giurisprudenza, \u00e8 stato professore di diritto ed economia al IPSSAR \"Carlo Porta\" di Milano, svolge la professione di avvocato.\nNel 2001 \u00e8 eletto alla Camera dei deputati per Alleanza Nazionale.\nNel 2003 \u00e8 eletto presidente della federazione di Milano Citt\u00e0 di Alleanza Nazionale.\nNel 2006 \u00e8 rieletto alla Camera dei deputati. \u00c8 membro della Giunta delle Elezioni, del Comitato per la legislazione e della IV Commissione (Difesa).\nNel 2008 \u00e8 eletto al Senato della Repubblica."}
{"id": "658871", "revid": "984922", "url": "https://it.wikipedia.org/wiki?curid=658871", "title": "Cantone di Preuilly-sur-Claise", "text": "Il Cantone di Preuilly-sur-Claise era una divisione amministrativa dell'Arrondissement di Loches.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658873", "revid": "198277", "url": "https://it.wikipedia.org/wiki?curid=658873", "title": "Zin\u00e9dine Zidane", "text": "Soprannominato \"Zizou\", \u00e8 considerato uno dei migliori giocatori della storia del calcio. Cresciuto nel , si afferma nel . Nel 1996 viene acquistato dalla , dove in cinque stagioni conquista due campionati italiani, una Supercoppa italiana, una Supercoppa UEFA, una Coppa Intercontinentale. Nell'estate del 2001 si trasferisce al per la cifra allora record di 150 miliardi di lire, contribuendo alla vittoria di un campionato spagnolo e due Supercoppe di Spagna nonch\u00e9 di una UEFA Champions League, una Supercoppa UEFA e una Coppa Intercontinentale. Al termine della stagione 2005-2006 annuncia il suo ritiro dal calcio giocato.\nCon la nazionale francese ha partecipato a tre campionati del mondo (Francia 1998, e ) e a tre campionati d'Europa (, Belgio-Paesi Bassi 2000 e ), vincendo da protagonista il Mondiale 1998 e l'Europeo 2000. In nazionale ha totalizzato 108 presenze e 31 reti.\nA livello individuale ha vinto un'edizione del Pallone d'oro (1998) e tre del FIFA World Player of the Year (1998, 2000, 2003), record condiviso con Ronaldo. Nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi stilata da Pel\u00e9 e dalla FIFA in occasione delle celebrazioni del centenario della federazione. La BBC lo ha definito il miglior giocatore europeo dell'intera storia calcistica. Inoltre, \u00e8 stato incluso dalla rivista \"World Soccer\" nella lista degli undici migliori giocatori della storia calcistica. \u00c8 stato inserito nella \"Squadra ideale del decennio\" dal \"Sun\" nel 2009.\nDa allenatore del Real Madrid, ha vinto tre UEFA Champions League (record condiviso con Bob Paisley e Carlo Ancelotti), due campionati spagnoli (2016-2017 e 2019-2020), due Supercoppe UEFA, due Supercoppe di Spagna e due Coppe del mondo per club. Eccezion fatta per il naturalizzato Helenio Herrera, Zidane \u00e8 stato il primo tecnico francese vincitore della Champions League. \u00c8, con Fabio Capello e Marcello Lippi, l'unico allenatore ad aver raggiunto tre finali consecutive della Champions League, ma l'unico ad averle vinte tutte, diventando cos\u00ec il primo allenatore a vincere tre edizioni consecutive della massima competizione europea per club.\nBiografia.\nFamiglia e origini.\nOriginario di una famiglia berbera, Zin\u00e9dine Zidane ha tre fratelli e una sorella. I suoi genitori provengono dalla Cabilia, una regione berbera dell'Algeria settentrionale. Essendo nato a Marsiglia, Zidane possiede la doppia nazionalit\u00e0, francese e algerina. Il padre, Sma\u00efl Zidane, pastore e musulmano praticante, decide di attraversare il Mediterraneo e andare a lavorare come muratore in Francia nel 1953. Dopo l'indipendenza dell'Algeria, nel 1962, Sma\u00efl vuole ritornare in patria dopo aver trascorso nove anni nei cantieri della Seine-Saint-Denis. Ma poco prima di imbarcarsi a Marsiglia, incontra Malika, una marsigliese anch'ella originaria della Cabilia, che sposa poco dopo. Alla fine la coppia decide di rimanere in Francia e di stabilirsi a Marsiglia.\nVita privata.\nA diciassette anni, Zin\u00e9dine Zidane incontra la futura moglie V\u00e9ronique; la coppia si sposa nel 1994 e ha quattro figli: Enzo (nato nel 1995 e cos\u00ec chiamato in omaggio a Enzo Francescoli, idolo d'infanzia di \"Zizou\"), Luca (1998) e Th\u00e9o (2002), nati a Marsiglia, e \u00c9lyaz (2005), nato a Madrid.\nTutti giocano o hanno giocato nel Real Madrid, con il cognome della madre (Fern\u00e1ndez): Enzo giocava come centrocampista (\"Real Madrid C\" / \"Real Madrid Castilla\"), Luca come portiere (\"Juvenil B\"), Th\u00e9o come attaccante (\"Infantil B\") ed Elyaz (\"Benjamin A\"). Convocabile sia da parte della Francia che da parte della Spagna, Enzo Fern\u00e1ndez viene selezionato nel 2009 nell'Under-15 della Spagna e poi nell'Under-19 della Francia nel 2014. Il 16 novembre 2015 ha debuttato nel Real Madrid Castilla, seconda squadra dei blancos della Segunda B (terza serie) allenata dal padre.\nZidane risiede a Madrid, nel quartiere residenziale Conde de Orgaz, dove possiede una propriet\u00e0 di circa 600\u00a0m\u00b2. Possiede inoltre una vasta propriet\u00e0 nel comune di Onet-le-Ch\u00e2teau, regione di Rodez dove vivono i suoceri.\nZin\u00e9dine Zidane \u00e8 affetto da talassemia benigna, una malattia genetica diffusa nel bacino del mediterraneo, che lo affatica naturalmente.\nA proposito della sua religione, Zidane si \u00e8 definito come un \u00abmusulmano non praticante\u00bb.\nImpegno nel sociale.\nDal 2001 \u00e8 ambasciatore dell'Organizzazione delle Nazioni Unite (ONU). A Marsiglia, la sua citt\u00e0 natale, ha fondato una scuola calcio per aiutare i bambini pi\u00f9 poveri.\nAltre attivit\u00e0.\nNel 2008 ha interpretato una piccola parte nel film \"Asterix alle Olimpiadi\". Nel 2011 ha pubblicato un libro autobiografico dal titolo \"La semplice eleganza di un eroe\".\nCaratteristiche tecniche.\nGiocatore.\nAccostato ai connazionali Michel Platini e Raymond Kopa, Zidane era un trequartista in grado di coniugare potenza fisica e doti tecniche. Il suo ruolo preferito era dietro le punte, anche se in carriera \u00e8 stato impiegato talvolta come seconda punta, come centrocampista centrale nel 4-4-2 e nel ruolo di regista di centrocampo nel 4-3-3.\nPur non essendo molto veloce, aveva una buona accelerazione palla al piede. Abile nel dettare i tempi della squadra e nel fornire assist per i compagni, era inoltre dotato di fantasia, senso della posizione e una grande visione di gioco. Dotato di un'eleganza innata, eccelleva anche nel controllo di palla e nel dribbling (spesso effettuato con il gesto della \"veronica\"). Ambidestro, era inoltre un buon finalizzatore, che ha spesso segnato gol decisivi in carriera, pur non essendo particolarmente prolifico. Specialista nei calci di rigore e nei calci piazzati, era abile anche nel gioco aereo. Si faceva anche apprezzare nel gioco senza palla per le sue doti di corsa, lo spirito di sacrificio e l'attenzione alla fase difensiva.\nAllenatore.\nIn panchina si dimostra un tecnico dal gioco non spettacolare ma molto pragmatico (facendo in questo tesoro delle esperienze passate agli ordini, o al fianco, di allenatori quali Marcello Lippi o Carlo Ancelotti), capace di adattarsi e quindi sfruttare al meglio le qualit\u00e0 dei giocatori a disposizione in rosa, oltrech\u00e9 col carisma necessario per sostenere le pressioni derivanti dal gestire uno spogliatoio di grandi nomi o il lavorare in piazze calcistiche dalle alte aspettative.\nCarriera.\nGiocatore.\nClub.\nGli inizi.\nZin\u00e9dine Zidane \u00e8 nato il 23 giugno 1972 a Marsiglia. Il suo nome in arabo significa \"bellezza della religione\". Nel suo quartiere marsigliese ha cominciato a fare i primi passi nel mondo del calcio e il suo idolo di tale sport \u00e8 stato da sempre il trequartista uruguaiano Enzo Francescoli. Fino all'et\u00e0 di 11 anni, inoltre, Zidane \u00e8 stato appassionato anche di judo.\nAll'et\u00e0 di nove anni, Zidane entra nel club del quartiere, l'AS Foresta 11, del quale diventa ben presto capitano. L'anno seguente, nel 1982, entra nella squadra del Saint-Henri, dove veste la maglia numero 10. Nel 1983 passa al Sept\u00e8mes-les-Vallons e, successivamente, all'Olympique Marsiglia. Nello stesso anno partecipa ad alcune importanti selezioni, durante le quali cattura l'attenzione di Jean Varraud, ai tempi osservatore del Cannes. Si reca dunque a Cannes per un provino dalla durata di sei settimane. La societ\u00e0, intuendo gi\u00e0 da quel momento le capacit\u00e0 del ragazzo, alla fine decide di fargli firmare un contratto da professionista.\nCannes.\nZin\u00e9dine Zidane entra nel 1987, all'et\u00e0 di quindici anni, nella squadra del Cannes, all'epoca allenata da Guy Lacombe. Viene ospitato a P\u00e9gomas, villaggio che in futuro dedicher\u00e0 una piazza in suo nome. In questo periodo \u00e8 importante l'aiuto di Jean Varraud. L'esordio con la maglia del Cannes arriva il 20 maggio 1989, a 16 anni, in una partita di Ligue 1 pareggiata dalla sua squadra 1-1 con il Nantes; in questa gara entra a dodici minuti dalla fine. Il 10 febbraio 1991 segna il suo primo gol da professionista in campionato nel vittorioso 2-1 contro il Nantes, per il quale verr\u00e0 premiato dal presidente della squadra con un'auto nuova. Al termine della stagione, il Cannes si classifica al quarto posto, qualificandosi per la UEFA Europa League. Zidane riesce a farsi notare da diversi allenatori che cercano in tutti i modi di acquistarlo.\nBordeaux.\nNel 1992 arriva al Bordeaux, dopo la retrocessione del Cannes, che lo ha acquistato per 3 milioni di franchi (460.000 euro). L'approccio con la nuova squadra \u00e8 facilitato dalla presenza dell'allenatore Rolland Courbis, anche lui marsigliese. Lo stesso Courbis dar\u00e0 a Zidane il soprannome \"Zizou\". Con i compagni francesi Christophe Dugarry e Bixente Lizarazu forma il \"triangolo di Bordeaux\". Al termine della prima stagione, Zidane segna 10 gol e gioca 35 partite, risultando il miglior giocatore della squadra.\nQualificato per la Coppa UEFA, ottenuta grazie al quarto posto in campionato, il Bordeaux riesce ad ottenere grandi risultati in campionato, grazie specialmente a Zidane. Nonostante il cartellino rosso contro il Marsiglia a causa di un pugno dato a Marcel Desailly nel settembre del 1993, Zidane \u00e8 diventato il beniamino della sua squadra. L'eliminazione precoce in Coppa non impedisce Bordeaux di concludere il campionato con un ottimo quarto posto. Alla fine della stagione, dopo aver segnato 6 gol in 34 partite, Zidane riceve il Troph\u00e9es UNFP du football come miglior esordiente nel 1994. Nella stagione successiva, il Bordeaux viene eliminato subito in Coppa UEFA e ottiene il quinto posto in campionato. Zidane rimane uno dei punti determinanti per la squadra, segnando sei 6 gol in 37 partite.\nNella stagione 1995-1996, il Bordeaux vince la Coppa Intertoto, grazie anche a Zidane che segna 5 gol in 8 partite. Nel quarto turno di Coppa UEFA, Zidane ha segnato un gol da quaranta metri nella sfida contro il Real Betis. Ai quarti di finale, il Bordeaux \u00e8 costretto a battere il Milan. Dopo aver perso la prima gara per 2-0, i francesi riescono a ribaltare il precedente risultato grazie al risultato di 3-0. In questa gara, Zidane \u00e8 uno dei protagonisti, essendo l'autore dei due assist per la doppietta di Christophe Dugarry. La squadra riesce ad arrivare in finale, ma perde contro il . Zidane termina la stagione con 6 gol in 33 partite e riceve il suo secondo Troph\u00e9es UNFP du football, stavolta come miglior giocatore del 1996.\nCon il Bordeaux Zidane ha giocato per quattro anni, siglando 28 gol in 139 gare di campionato.\nJuventus.\nNel 1996 arriva in Italia, alla Juventus, squadra allenata da Marcello Lippi, per 7,5 miliardi di lire. Decide di indossare la maglia con il numero 21. Seppur all'inizio presenti un calo atletico, Zidane riesce in breve tempo a mettersi in mostra con la nuova squadra. Segna il suo primo gol, il 20 ottobre 1996, nella gara vinta per 2-0 contro l'. La prima stagione \u00e8 un successo per i bianconeri: vincono una Coppa Intercontinentale, la Supercoppa Europea, e il loro 24\u00ba scudetto. Zidane \u00e8 protagonista di questi successi anche grazie ai suoi cinque gol e alle sue 29 presenze in campionato. In Champions League Zidane ha giocato ottimamente, ma ci\u00f2 non \u00e8 bastato a vincere la finale contro il .\nLa stagione 1997-1998 si apre con la conquista della Supercoppa italiana. In campionato, Zidane gioca 32 partite e segna 7 gol e, al termine di questo torneo, conquista il suo secondo scudetto consecutivo. In Champions League, la Juventus perde ancora una volta la finale, stavolta con il .\nDopo aver conquistato il titolo di campione del mondo con la nazionale francese, Zidane viene insignito del Pallone d'oro a dicembre del 1998, diventando il quarto giocatore francese ad aggiudicasi tale trofeo. La stagione 1998-1999, per\u00f2, non \u00e8 molto fortunata per il giocatore francese: segna solo 2 gol in 25 partite ed \u00e8 vittima di un duro infortunio a fine stagione. Al termine della stagione, la Juventus si classifica al 7\u00ba posto e Lippi viene sostituito da Carlo Ancelotti.\nNella stagione 1999-2000, Zidane \u00e8 favorito per vincere il suo secondo Pallone d'oro, soprattutto grazie alle ottime prestazioni ad campionato d'Europa 2000. Tuttavia, a causa dei suoi cartellini rossi in Champions League, perde la possibilit\u00e0 di ottenere il riconoscimento calcistico. Nella stagione 2000-2001, Zidane trova complicit\u00e0 con l'attaccante francese David Trezeguet: la coppia riesce a portare la Juventus in testa alla classifica. Tuttavia, il pareggio di 2-2 con la Roma, impedisce alla Juventus di vincere lo scudetto. Conclude la stagione con 6 gol in 33 partite.\nCon i bianconeri gioca complessivamente 212 partite e segna 31 gol, di cui 24 in Serie A. Seppur osannato dai tifosi, dopo la cessione del giocatore, nel 2001, Agnelli lo defin\u00ec \"pi\u00f9 divertente che utile\".\nReal Madrid.\nNel 2001 si trasferisce dalla Juventus al club spagnolo del Real Madrid, che, per averlo tra le sue file, oltre a siglare un contratto triennale con il giocatore, spende 150 miliardi di lire, realizzando il pi\u00f9 costoso trasferimento di un giocatore nella storia del calcio fino a quel momento. Sceglie di indossare la maglia numero 5, precedentemente appartenuta a Manuel Sanch\u00eds. All'inizio della sua prima stagione, Zidane non riesce a trovare il giusto spazio in squadra, anche a causa della concorrenza con gli altri giocatori come Ra\u00fal e Figo. Con l'arrivo di Zidane la squadra si aggiudica subito la Supercoppa di Spagna. Zidane ha segnato il suo primo gol il 15 settembre 2001 contro il Real Betis. Ben presto il francese si dimostra grande protagonista nella stagione dei madrileni, culminata con la sua pregevole e decisiva marcatura nella vittoria per 2-1 contro il nella finale della UEFA Champions League 2001-2002. In quell'occasione Zidane riesce a trasformare il traversone di Roberto Carlos in un tiro al volo che si infila nell'angolo alto della porta difesa dal portiere Hans-J\u00f6rg Butt. Al termine della stagione, Zidane vince per la prima volta la UEFA Champions League, dopo due finali perse. e, successivamente, anche la Supercoppa UEFA e alcuni mesi dopo la Coppa Intercontinentale. \nNella stagione 2002-2003 vince per la prima volta il campionato spagnolo all'ultima giornata, realizzando 9 gol in 33 partite, ma, dopo la vittoria della Supercoppa di Spagna 2003, malgrado la politica dei cosiddetti \"Gal\u00e1cticos\" voluta dal presidente Florentino P\u00e9rez, incentrata all'acquisto dei migliori calciatori del panorama mondiale, la squadra non avrebbe pi\u00f9 centrato successi nelle tre annate seguenti. Nel 2003-2004 il francese chiude, con i compagni, il campionato al quarto posto, realizzando 6 gol in 33 presenze e perde la finale di coppa nazionale contro la . Ancora pi\u00f9 negativa \u00e8, per la squadra, l'annata 2004-2005, e anche la stagione 2005-2006 \u00e8 avara di soddisfazioni per il Real Madrid, giunto alla fine di un ciclo. Il 15 gennaio 2006 Zidane realizza la prima tripletta in carriera, nella vittoria per 4-2 in campionato contro il ; \u00e8 il primo calciatore francese a realizzare tre reti in una partita della Liga spagnola. Seguir\u00e0 un'altra tripletta, realizzata dal fuoriclasse contro l' (4-0). Il 25 aprile seguente Zidane rende nota l'intenzione di ritirarsi dopo il . Il 7 maggio 2006 disputa la sua ultima partita a livello di club, contro il Villarreal allo stadio Santiago Bernab\u00e9u: i tifosi del Real Madrid gli riservano un caloroso tributo, sventolando dei cartelli con il suo nome e il suo numero, il 5, e i suoi compagni di squadra indossano magliette commemorative con la scritta sotto il logo del club. Zidane firma il gol del provvisorio 2-2 con un colpo di testa vincente su cross di David Beckham (la gara finisce 3-3). Conclude l'ultima annata della propria carriera agonistica con 6 reti segnate in 29 partite di campionato. Per le Olimpiadi di Atene 2004 Zidane fu uno dei tedofori.\nNazionale.\nGli esordi, il Mondiale 1994 e l'Europeo 1996.\nNel 1994 partecipa all'Europeo Under-21, dove veste la maglia numero 7. I francesi si classificheranno al quarto posto dopo aver perso la semifinale contro l' e la finale per il terzo posto contro la .\nDopo la mancata qualificazione al mondiale 1994, la nazionale francese \u00e8 in crisi: il nuovo commissario tecnico Aim\u00e9 Jacquet decide di convocare alcuni giovani e, tra questi, spicca il nome dello stesso Zidane, reduce da ottime prestazioni con il Bordeaux. Durante la gara contro la del 17 agosto 1994, Zidane esordisce in nazionale maggiore all'et\u00e0 di 22 anni; il giocatore entra al 63' minuto di gioco al posto di Corentin Martins sul punteggio di 2-0 per i cechi e firma in pochi minuti una doppietta che consente di agguantare un pareggio in rimonta.\nDivenuto trequartista titolare,&lt;ref name=\"zidane 3/3\"&gt;&lt;/ref&gt; Zidane viene convocato per il campionato d'Europa 1996 in Inghilterra, dove indossa la maglia numero 10. Dopo aver vinto ai rigori contro i , i francesi vengono sconfitti, sempre ai rigori, in semifinale dalla Repubblica Ceca. Zidane chiude il torneo con una prestazione deludente e poco incisiva per la squadra. L'anno seguente viene convocato per il Torneo di Francia, dove realizza un unico gol nella partita contro l', conclusasi 2-2, inaugurando cos\u00ec lo Stade de France.\nLa vittoria del Mondiale 1998 e dell'Europeo 2000.\nSempre da Aim\u00e9 Jacquet viene convocato per il . La Francia ottiene la qualificazione con un turno d'anticipo battendo l'Arabia Saudita 4-0; Zidane, colpevole di un fallo di reazione a risultato gi\u00e0 fissato, viene espulso dall'arbitro e squalificato per due turni. Torna in campo nella partita di Saint-Denis il 3 luglio valida per l'accesso alla semifinale. La Francia sconfigge l'Italia per 4-3 dopo i rigori; Zidane segna il primo \"penalty\" dei francesi. Battuta anche la in semifinale, il 12 luglio allo Stade de France di Saint-Denis, la Francia vince il trofeo in finale contro il (campione in carica) per 3-0, grazie alla doppietta di Zidane e al gol di Emmanuel Petit. La Francia vince il Mondiale per la prima volta.\nZidane viene convocato per il campionato d'Europa 2000 che si giocher\u00e0 in Belgio e nei Paesi Bassi. Raggiunti i quarti di finale, la Francia affronta il 25 giugno a Bruges la . Qui Zidane segna un gol, portando la Francia alla vittoria per 2 a 1. Decide con un golden gol anche la semifinale vinta il 28 giugno 2 a 1 contro il , giocata a Bruxelles. Il 2 luglio a Rotterdam vince il suo primo titolo Europeo contro l'Italia grazie al Golden gol di David Trezeguet, dopo l'1 a 1 dei 90 minuti.\nDelusioni ai Mondiali 2002 e a Euro 2004.\nDopo il ritiro di Didier Deschamps, Zidane viene nominato vice-capitano della squadra francese.\nIl 26 maggio 2002, poco prima della partenza per il (al quale la Francia \u00e8 qualificata d'ufficio in quanto campione in carica), Zidane si infortuna al quadricipite della coscia sinistra. In sua assenza, la Francia perde e pareggia rispettivamente con e nelle prime due sfide della fase a gironi. Zidane torna in campo contro la ; tuttavia, il giocatore, in condizioni fisiche piuttosto precarie, non risulta incisivo per la squadra francese che viene sconfitta per 2-0. La Francia \u00e8, a sorpresa, fuori dai Mondiali, con un solo punto ottenuto in tre gare e nessuna rete segnata: \u00e8 il peggior risultato per una nazionale campione del mondo in carica nella storia dei Mondiali. L'anno seguente non viene convocato per la Confederations Cup, vinta comunque dai transalpini.\nPartecipa anche al , esordendo con una doppietta che vale il successo in rimonta contro l'. Nell'ultima gara del girone, realizza un altro gol nella partita vinta per 3-1 con la . I campioni d'Europa vengono eliminati nei quarti di finale dalla , che succeder\u00e0 poi loro nell'albo d'oro della manifestazione. Nell'agosto dello stesso anno, il calciatore annuncia il proprio addio alla Nazionale.\nIl secondo posto al Mondiale 2006 e il ritiro.\nNell'estate 2005 torna tuttavia sui propri passi, comunicando il rientro in \"Blues\". Festeggia il suo ritorno il 17 agosto, segnando un gol nell'amichevole con la . Prende quindi parte alla rassegna iridata in Germania. Qualificatasi agli ottavi di finale, la Francia sconfigge la Spagna per 3 a 1 grazie ai gol di Zidane, Rib\u00e9ry e Vieira. Durante la seconda fase del torneo Zidane si rende autore di ottime prestazioni, tra cui quella con il , durante la quale segna il gol su rigore che vale alla Francia l'accesso alla finale contro l'.\nAll'inizio della finale, con un calcio di rigore a \"cucchiaio\" (con palla che batte sulla parte interna della traversa prima di varcare la linea di porta), porta in vantaggio i suoi; negli ultimi minuti della finale, per\u00f2, macchia la propria partita colpendo con una testata il difensore italiano Marco Materazzi: il gesto gli costa l'espulsione, la dodicesima della carriera (3 a Bordeaux, 5 con la Juventus, 2 con il Real Madrid e 2 con la nazionale francese). L'Italia vince il Mondiale (1-1, 5-3 dcr) ma il giorno successivo, il 10 luglio 2006, Zidane viene comunque eletto miglior giocatore del torneo anche se il centrocampista italiano Andrea Pirlo era stato nominato per ben 3 volte (2 pi\u00f9 di lui) uomo del match durante il torneo: ci\u00f2 scatener\u00e0 le polemiche riguardo ad un premio \u00abvinto in partenza\u00bb per questioni di sponsor. La finale persa contro l'Italia \u00e8 l'ultima partita da giocatore disputata da Zidane.\nIl 12 luglio 2006, in un'intervista rilasciata a una televisione francese, Zidane si scusa pubblicamente per il suo atto violento che, riconosce, \"non \u00e8 cosa da farsi\", ma senza rivolgersi direttamente a Materazzi, e precisa che \"se c'\u00e8 una reazione \u00e8 perch\u00e9 c'\u00e8 una provocazione\". Pur escludendo che Materazzi abbia proferito offese razziste, Zidane lascia intendere si sia trattato di insulti molto gravi e ripetuti alla sua famiglia. Il 18 agosto 2007 Marco Materazzi, in un'intervista a \"TV Sorrisi e Canzoni\", dichiara di aver insultato la sorella di Zidane; offesa alla quale il francese avrebbe reagito violentemente. Insieme a Cafu, \u00e8 il giocatore che ha ricevuto pi\u00f9 cartellini (4 gialli e 2 rossi) nelle fasi finali dei Mondiali; le due espulsioni lo rendono anche il giocatore pi\u00f9 volte allontanato dal campo, al pari di Rigobert Song.\nAllenatore.\nReal Madrid.\nPrime esperienze (2009-2016).\nDopo aver ricoperto, tra il 2009 e il 2013, vari incarichi dirigenziali per il Real Madrid, il 9 luglio 2013 entra nello staff tecnico di Carlo Ancelotti in qualit\u00e0 di vice allenatore dei madrileni.\nIl 25 giugno 2014 viene nominato allenatore del Real Madrid Castilla, seconda squadra del Real Madrid, militante nella terza divisione del campionato di calcio spagnolo. Nella prima stagione conduce la squadra al 6\u00ba posto finale.\nPassaggio in prima squadra (2016-2018).\nIl 4 gennaio 2016, a seguito dell'esonero di Rafael Ben\u00edtez, viene chiamato a guidare la prima squadra del Real Madrid. All'esordio sulla panchina delle \"merengues\" ottiene una vittoria casalinga per 5-0 contro il Deportivo La Coru\u00f1a. Nel maggio 2016 si aggiudica la UEFA Champions League, guidando i madrileni all'undicesimo successo nella competizione grazie alla vittoria, nel \"derbi madrile\u00f1o\", contro l' ai tiri di rigore: nella circostanza Zidane diviene il primo tecnico francese, fatta eccezione per il naturalizzato Helenio Herrera, a vincere la massima competizione europea per club.\nNella stagione successiva Zidane conduce la squadra dapprima alla vittoria della Supercoppa europea e della Coppa del mondo per club, poi centra il \"double\" campionato-UEFA Champions League che mancava da 59 anni: riporta, infatti, a Madrid il titolo nazionale, a cinque anni di distanza dalla precedente affermazione, e si aggiudica la UEFA Champions League, battendo per 4-1 la a Cardiff; nell'occasione Zidane diviene il primo allenatore a vincere due edizioni consecutive del trofeo nell\"era Champions League\".\nL'annata 2017-2018 si apre con una nuova vittoria della Supercoppa europea, contro il Manchester United. Segue, pochi giorni dopo, la conquista della Supercoppa di Spagna, nel doppio \"Cl\u00e1sico\" contro il Barcellona. A dicembre il club madrileno si aggiudica nuovamente la Coppa del mondo per club, grazie alla vittoria per 1-0 in finale contro il Gr\u00eamio: con tale successo Zidane diventa il primo tecnico a vincere la competizione per due edizioni consecutive. A corollario di un'altra stagione passata agli annali, il 26 maggio 2018 il francese vince per la terza volta di fila la UEFA Champions League, battendo il per 3-1 nella finale di Kiev: con questo successo, Zidane eguaglia il primato di Bob Paisley e Carlo Ancelotti, diventando inoltre il primo e unico allenatore ad aver vinto tre edizioni consecutive della Coppa dei Campioni/Champions League. Ciononostante, appena cinque giorni dopo il trionfo Zidane rassegna, a sorpresa, le dimissioni, adducendo la necessit\u00e0 \u00abdi un cambio, di un'altra metodologia di lavoro\u00bb per la squadra e paventando l'imminente fine di un ciclo in casa madrilena.\nSecondo ciclo a Madrid (2019-2021).\nTali sensazioni trovano conferma nei mesi seguenti, stanti i deludenti risultati conseguiti dai suoi successori, Julen Lopetegui prima e Santiago Solari poi, sulla panchina del club. Anche in ragione di ci\u00f2, l'11 marzo 2019 Zidane \u00e8 chiamato a riassumere la guida tecnica del Real Madrid. Il secondo ciclo del tecnico francese non riesce a eguagliare il precedente, ma arriva comunque, nel gennaio 2020, la conquista, ai tiri di rigore, della Supercopa di Spagna contro l'Atl\u00e9tico Madrid, un successo che coincide per Zidane con la nona finale vinta su altrettante disputate con i \"blancos\", oltrech\u00e9, a fine stagione, il secondo alloro nazionale da allenatore, con la vittoria della Liga. Al termine di una stagione 2020-2021 avara di successi, il tecnico francese lascia nuovamente la panchina del club spagnolo.\nStatistiche.\nIn totale, tra club e nazionale, ha messo a segno 156 goal in 798 partite, con una media di 0,19 reti a partita.\nStatistiche da allenatore.\n\"Statistiche aggiornate al 22 maggio 2021. In grassetto le competizioni vinte.\""}
{"id": "658875", "revid": "287204", "url": "https://it.wikipedia.org/wiki?curid=658875", "title": "Luxray", "text": ""}
{"id": "658876", "revid": "1356", "url": "https://it.wikipedia.org/wiki?curid=658876", "title": "Sabaria", "text": "Sabaria (in greco \u03a3\u03b1\u03bf\u03c5\u03b1\u03c1\u03af\u03b1) o Savaria \u00e8 un'antica citt\u00e0 della provincia di Pannonia, dal IV secolo sede di Pannonia Prima.\nStoria.\nLa sua fondazione \u00e8 fatta risalire al 43 d.C. dall'imperatore Claudio con il nome di \"Colonia Claudia Savariensum\" e ben presto divenne centro importante della Pannonia Superior, provincia dell'Impero Romano. Assunse il nome di Savaria e divenne un importante snodo nella cosiddetta via dell'Ambra. Fu una citt\u00e0 fiorente con tanto di sede imperiale, terme ed un anfiteatro.\nSavaria nei secoli successivi conobbe un crescente sviluppo nella popolazione, nel commercio e fu un centro di accoglienza e propagazione del Cristianesimo: qui sub\u00ec il martirio nel 309 il vescovo San Quirino di Siscia e, nel 316, diede anche i natali a san Martino di Tours. Quando l'imperatore Diocleziano riorganizz\u00f2 amministrativamente l'Impero il rango di capoluogo fu dato alla citt\u00e0, della provincia Pannonia Prima.\nNel V secolo la fortuna di Savaria sembr\u00f2 finire: tra il 441 ed il 445 la citt\u00e0 fu conquistata dagli Unni di Attila, per poi essere distrutta da un violento terremoto che la squass\u00f2 nel 458.\nDi questa antica e prospera citt\u00e0 si conservano numerose rovine: strade, chiesa, palazzo imperiale e il santuario di Isis.\nCorrisponde all'attuale Szombathely."}
{"id": "658877", "revid": "767487", "url": "https://it.wikipedia.org/wiki?curid=658877", "title": "Vicente Trueba", "text": "Professionista dal 1928 al 1936, conta un successo di tappa alla Volta a Catalunya e il primo posto nella classifica scalatori del Tour de France 1933.\nCarriera.\nCresciuto in una famiglia di ciclisti, fratello di Jos\u00e9, Manuel e Ferm\u00edn, era dotato di un fisico minuto che gli permetteva di dare il meglio di s\u00e9 in salita, facendosi conoscere soprattutto al Tour de France, tanto da essere soprannominato \"La Pulce dei Pirenei\". Tuttavia, l'abilit\u00e0 in salita era vanificata dalle difficolt\u00e0 in discesa.\nAl Tour de France 1933 si aggiudic\u00f2 la classifica scalatori, istituita proprio in quell'edizione, in un giro che affrontava Galibier, Aspin, Aubisque, Vars e Tourmalet.\nNella stessa stagione fu il primo spagnolo a partecipare al Giro d'Italia, anche se non riusc\u00ec a mettersi in mostra nella corsa rosa, vinta da Alfredo Binda per la quinta ed ultima volta.\nNel 1934 fu ancora protagonista al Tour, classificandosi al decimo posto della classifica generale, anche se stavolta non gli riusc\u00ec il bis nella classifica dei migliori scalatori.\nNei due anni successivi prese parte alle prime due edizioni della Vuelta a Espa\u00f1a, ritirandosi in entrambi i casi.\nSi ritir\u00f2 dall'attivit\u00e0 nel 1936 a causa dello scoppio della Guerra civile spagnola e dell'inizio del regime di Francisco Franco.\nDopo aver chiuso la carriera agonistica svolse l'attivit\u00e0 di imprenditore, e mor\u00ec il 10 novembre 1986.\nRiferimenti nella cultura di massa.\nTrueba viene citato nel film \"Fantozzi contro tutti\" (1980)."}
{"id": "658878", "revid": "3732", "url": "https://it.wikipedia.org/wiki?curid=658878", "title": "Claude Garamond", "text": " \nSi tratta forse del pi\u00f9 famoso incisore di caratteri mobili francese. Cre\u00f2 il \"greco du Roi\" (greco del re), cio\u00e8 il carattere greco con cui erano pubblicate le edizioni dei classici dedicati al re di Francia. Perfezion\u00f2 il tondo e cre\u00f2 una serie di caratteri che porta il suo nome (Garamond) e che sar\u00e0 abbondantemente imitata, anche a secoli di distanza.\nBiografia.\nGaramond apprese il suo mestiere come allievo di Antoine Augereau, un incisore di caratteri parigino che si era riconvertito al mestiere di libraio e stampatore. Nel 1540 Pierre Duch\u00e2tel, consigliere ed elemosiniere del re Francesco I di Francia gli commission\u00f2 punzoni per tre modelli di caratteri dell'alfabeto greco su richiesta di Robert Estienne (che ne fece uso per le sue edizioni dei classici greci a partire dal 1543). Per disegnare tali caratteri che costituiranno il sopra citato greco del re, Garamond copi\u00f2 la scrittura del calligrafo cretese Angelo Vergezio. Oggi tali punzoni e le relative matrici sono classificate come monumenti storici e conservati alla Stamperia nazionale.\nGaramond deve la sua celebrit\u00e0 alla sua versione del tondo, la cui qualit\u00e0 fu riconosciuta in tutta Europa e che contribu\u00ec a soppiantare rapidamente i caratteri gotici usati all'epoca. Insieme al corsivo di Aldo Manuzio, i caratteri di Garamond divennero i pi\u00f9 usati nelle nuove edizioni di classici latini durante il tardo Rinascimento. Garamond si associ\u00f2 a Jean Barb\u00e9 e al padrino di lui, lo stampatore Pierre Gaultier, uscendo per\u00f2 dalla societ\u00e0 dopo appena due anni. A partire dal 1550 incise i suoi punzoni tondi e corsivi, questi ultimi basati sui caratteri di Simon de Colines. Jean de Gaigny, cancelliere della Sorbona, lo incoraggi\u00f2 su questa strada consigliandogli di creare un nuovo tipo di corsivo, anche se senza successo. \nDopo la sua morte, nel 1561, i suoi esecutori testamentari, Guillaume Le B\u00e9 e Andr\u00e9 Wechel, acquistarono una parte della sua attrezzatura. La maggior parte delle matrici e dei punzoni furono acquistati dal fiammingo Christophe Plantin (di Anversa), e da Jacques Sabon, un fonditore di Francoforte. La Stamperia reale (poi Stamperia nazionale) recuper\u00f2 i caratteri di Garamond posseduti dalla fonderia Le B\u00e9."}
{"id": "658879", "revid": "287204", "url": "https://it.wikipedia.org/wiki?curid=658879", "title": "Cantone di Amboise", "text": "Il Cantone di Amboise \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 14 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 14:"}
{"id": "658880", "revid": "110157", "url": "https://it.wikipedia.org/wiki?curid=658880", "title": "Cantone di Ballan-Mir\u00e9", "text": "Il Cantone di Ballan-Mir\u00e9 \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i 7 comuni di:"}
{"id": "658882", "revid": "1543377", "url": "https://it.wikipedia.org/wiki?curid=658882", "title": "Microsoft Office Live", "text": "Microsoft Office Live era una famiglia di servizi sviluppata da Microsoft e mirata a completare le funzionalit\u00e0 di Microsoft Office, integrandosi con la piattaforma Windows Live con Microsoft Windows. Il prodotto \u00e8 comparso in versione beta (solo negli Stati Uniti) il 15 febbraio 2006, ed \u00e8 stato distribuito in versione definitiva il 15 novembre.\nSuccessivamente il servizio \u00e8 stato sostituito dalle Office Live Apps, strettamente connesse con OneDrive.\nCaratteristiche.\n\"Microsoft Office Live\" forniva agli utenti uno spazio web personale e numerosi strumenti di sviluppo e programmazione, ma anche caselle di posta elettronica, supporto per linguaggi avanzati come JavaScript e AJAX, funzioni di sincronizzazione e instant messaging e molto altro.Erano previste tre diverse offerte (\"Microsoft Office Live Basics\", \"Microsoft Office Live Essentials\" e \"Microsoft Office Live Premium\"), destinate sia a semplici utenti sia a piccole/medie aziende."}
{"id": "658883", "revid": "287204", "url": "https://it.wikipedia.org/wiki?curid=658883", "title": "Cantone di Bl\u00e9r\u00e9", "text": "Il Cantone di Bl\u00e9r\u00e9 \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 17 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "658887", "revid": "287204", "url": "https://it.wikipedia.org/wiki?curid=658887", "title": "Subom\u012b", "text": ""}
{"id": "658888", "revid": "984922", "url": "https://it.wikipedia.org/wiki?curid=658888", "title": "Cantone di Chambray-l\u00e8s-Tours", "text": "Il Cantone di Chambray-l\u00e8s-Tours era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658889", "revid": "287204", "url": "https://it.wikipedia.org/wiki?curid=658889", "title": "Rozureido", "text": ""}
{"id": "658892", "revid": "984922", "url": "https://it.wikipedia.org/wiki?curid=658892", "title": "Cantone di Ch\u00e2teau-la-Valli\u00e8re", "text": "Il Cantone di Ch\u00e2teau-la-Valli\u00e8re era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658894", "revid": "287204", "url": "https://it.wikipedia.org/wiki?curid=658894", "title": "Il grande nulla", "text": "Il grande nulla (\"The Big Nowhere\") \u00e8 un romanzo poliziesco di James Ellroy pubblicato nel 1988 negli USA e nel 1990 in Italia (Mondadori); esso costituisce il secondo capitolo della quadrilogia di Los Angeles (\"L.A. Quartet\").\nTrama.\nI protagonisti del libro sono tre: il giovane e promettente vicesceriffo della contea di L.A. Danny Upshaw, che indaga su una serie di omicidi di omosessuali; il tenente Mal Considine, alle prese con problemi familiari e della conseguente causa per l'affidamento del figliastro; l'ex poliziotto Turner \"Buzz\" Meeks, ora al servizio del milionario Howard Hughes e del gangster ebreo Mickey Cohen. Considine e Meeks verranno impegnati in un'inchiesta sulle infiltrazioni comuniste all'interno di un sindacato di comparse e attrezzisti ad Hollywood, e contatteranno Upshaw per aiutarli nel loro compito, il quale a sua volta li coinvolger\u00e0 nella sua indagine privata contro il serial killer degli omosessuali.\nIl romanzo \u00e8 strutturato in quattro parti di ampiezza piuttosto diversa; la storia inizia il 1\u00ba gennaio 1950 e si svolge nell'arco di un mese e mezzo.\nCommento.\nOltre alla maestria dell'autore nel costruire il plot e mantenere la suspense, i due punti di forza del romanzo sono rappresentati dall'ambientazione e dalla caratterizzazione dei personaggi. Come negli altri romanzi della quadrilogia Los Angeles \u00e8 protagonista assoluta: il lettore \u00e8 guidato dai dintorni polverosi e riarsi ai locali del quartiere nero, luridi e strabordanti di vita, fino agli studios hollywoodiani brulicanti di comparse. L'intera storia \u00e8 assimilabile ad una composizione blues, ed in effetti la musica jazz \u00e8 presente nel libro fin dal titolo."}
{"id": "658901", "revid": "38120", "url": "https://it.wikipedia.org/wiki?curid=658901", "title": "Resa agricola", "text": "La resa agricola \u00e8 la quantit\u00e0 di prodotto raccolto riferito alla superficie coltivata. Normalmente si parla quindi di tonnellate/ettaro. \nLa resa dipende essenzialmente dalla fertilit\u00e0 locale del terreno. I fattori principali che influenzano la fertilit\u00e0, e di conseguenza la resa, possono riassumersi in:\nRispetto ad un valore di resa teoricamente ottenibile, il valore reale \u00e8 sempre inferiore a causa della competizione della flora infestante spontanea.\nLa resa agricola risente anche delle differenti tecnologie e conoscenze culturali locali. Il frumento ha una resa media mondiale di 2,4 t/ha mentre la stessa resa sale a 2,9 nell'area Europea e nordamericana nonostante le meno favorevoli condizioni climatiche. Analogamente la resa del granoturco passa da 4,1 su scala mondiale al 4,9 per l'area pi\u00f9 industrializzata. \nA volte si intende per resa il rapporto tra il raccolto e il seminato."}
{"id": "658902", "revid": "27745", "url": "https://it.wikipedia.org/wiki?curid=658902", "title": "Office Live", "text": ""}
{"id": "658904", "revid": "767487", "url": "https://it.wikipedia.org/wiki?curid=658904", "title": "Cantone di Ch\u00e2teau-Renault", "text": "Il Cantone di Ch\u00e2teau-Renault \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 36 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 36:"}
{"id": "658907", "revid": "77358", "url": "https://it.wikipedia.org/wiki?curid=658907", "title": "Trattato di pace", "text": ""}
{"id": "658911", "revid": "729019", "url": "https://it.wikipedia.org/wiki?curid=658911", "title": "Strada statale 251 della Val di Zoldo e Val Cellina", "text": "La ex strada statale 251 della Val di Zoldo e Val Cellina (SS 251), ora \"strada provinciale 251 Zoldo e Cellina (SP 251)\" in provincia di Venezia, \"strada regionale 251 della Val di Zoldo e Val Cellina (SR 251)\" in Friuli-Venezia Giulia e \"strada provinciale 251 della Val di Zoldo e Val Cellina (SP 251)\" in provincia di Belluno, \u00e8 una strada regionale e provinciale italiana che collega il Veneto Orientale al Cadore.\nPercorso.\nInizia a Portogruaro, dalla strada statale 14 della Venezia Giulia e, dopo aver attraversato Cinto Caomaggiore, entra in Friuli-Venezia Giulia. Qui tocca le localit\u00e0 di Villotta, Azzano Decimo ed entra a Pordenone, dove interseca la strada statale 13 Pontebbana; superato quindi il capoluogo, prosegue verso nord toccando San Martino di Campagna e Montereale Valcellina. Superata quest'ultima, la strada valica un tratto in galleria ed entra nella Valcellina dove attraversa, su un tracciato montano e curvilineo, Barcis, Arcola, Cimolais (dopo il quale valica il passo di sant'Osvaldo), Erto e Casso, e rientra quindi in Veneto, in provincia di Belluno.\nLa strada si snoda qui nella Val di Zoldo e attraversa le localit\u00e0 di Longarone,\nForno di Zoldo, Zoldo Alto e Mareson. Negli ultimi chilometri tocca Selva di Cadore (dove interseca la ex strada statale 638 del Passo di Giau) per giungere infine a Colle Santa Lucia, dove si immette sulla ex strada statale 203 Agordina.\nAi fini della sicurezza, FVG Strade ha scelto questa strada per sperimentare, nei pressi di Ravedis (Barcis), in un tratto tra due gallerie e sempre esposto all'ombra, uno speciale asfalto antigelo: \u00e8 presente una stazione meteorologica ed una telecamera che serve per riprendere l'asfalto dopo il passaggio di un veicolo ed osservare gli effetti.\nIn seguito al decreto legislativo n. 112 del 1998, dal 1\u00ba ottobre 2001, la gestione del tratto veneto \u00e8 passata dall'ANAS alla Regione Veneto che ha provveduto al trasferimento al demanio della Provincia di Belluno e della Provincia di Venezia; dal 20 dicembre 2002 la gestione del tratto bellunese \u00e8 passata alla societ\u00e0 Veneto Strade.\nDal 1\u00ba gennaio 2008 la gestione del tratto friulano \u00e8 passata alla Regione Friuli-Venezia Giulia, che ha provveduto al trasferimento delle competenze alla societ\u00e0 Friuli Venezia Giulia Strade S.p.A.."}
{"id": "658912", "revid": "78273", "url": "https://it.wikipedia.org/wiki?curid=658912", "title": "Isola di Santo Domingo", "text": ""}
{"id": "658913", "revid": "124103053", "url": "https://it.wikipedia.org/wiki?curid=658913", "title": "Amos Oz", "text": "Oltre ad essere stato autore di romanzi e saggi, Oz \u00e8 stato giornalista e docente di letteratura alla Universit\u00e0 Ben Gurion del Negev, a Be'er Sheva. \nSin dal 1967 \u00e8 stato un autorevole sostenitore della \"soluzione dei due Stati\" del conflitto arabo-israeliano.\nNel suo romanzo autobiografico \"Una storia di amore e di tenebra\", Oz ha raccontato, attraverso la storia della sua famiglia, le vicende storiche del nascente Stato di Israele dalla fine del protettorato britannico: la guerra di indipendenza, gli attacchi terroristici dei Fedayyin, la vita nei kibbutz.\nNella vita dello scrittore \u00e8 stato determinante il suicidio della madre, avvenuto quando il piccolo Amos aveva appena dodici anni. L'elaborazione del dolore si sviluppa ben presto in un contrasto con il padre, un intellettuale vicino alla destra ebraica. Il contrasto padre-figlio port\u00f2 alla decisione del ragazzo di entrare nel kibbutz Hulda e di cambiare il cognome originario \"Klausner\" in \"Oz\", che in ebraico significa \"forza\".\nBiografia.\nAmos Oz \u00e8 nato a Gerusalemme. Circa met\u00e0 dei suoi scritti sono ambientati in questa citt\u00e0 e nelle zone circostanti. I suoi genitori, Yehuda Arieh Klausner (in ebraico: \u05d9\u05d4\u05d5\u05d3\u05d4 \u05d0\u05e8\u05d9\u05d4 \u05e7\u05dc\u05d5\u05d6\u05e0\u05e8) e Fania Mussman (), erano immigrati sionisti dell'Europa orientale. Il padre di Amos aveva studiato storia e letteratura a Vilnius, Lituania, e a Gerusalemme era bibliotecario e scrittore. Il nonno materno di Amos era proprietario di un mulino a Rivne, citt\u00e0 che a quell'epoca apparteneva alla Polonia, oggi all'Ucraina. Il nonno Klausner in seguito si trasfer\u00ec con la famiglia ad Haifa. Molti membri della famiglia Klausner erano di destra, sostenitori del Partito revisionista sionista. Il prozio di Amos, Joseph Klausner, fu il candidato del partito Herut alle elezioni presidenziali vinte da Chaim Weizmann ed era docente di letteratura ebraica presso l'Universit\u00e0 Ebraica di Gerusalemme. Amos e la sua famiglia non erano religiosi e rifiutavano tutto ci\u00f2 che nella religione percepivano come irrazionale. Ciononostante Amos Oz frequent\u00f2 la scuola religiosa Tachkemoni, visto che la sola alternativa era la scuola socialista affiliata al Partito Laburista Israeliano e i suoi genitori l'avevano scartata per la diversit\u00e0 dei loro valori politici. La famosa poetessa Zelda fu una delle insegnanti di Amos. Amos poi comp\u00ec gli studi secondari presso la scuola superiore ebraica di Rehavia.\nLa madre Fania si suicid\u00f2, in seguito a una forte depressione, quando Amos aveva dodici anni. Amos avrebbe poi elaborato le ripercussioni di questo tragico evento scrivendo il libro di memorie \"Una storia di amore e di tenebra\". Amos ader\u00ec al Partito Laburista Israeliano e a 15 anni and\u00f2 a vivere nel kibbutz di Hulda. L\u00ec fu adottato dalla famiglia Huldai (il cui figlio primogenito Ron oggi \u00e8 sindaco di Tel Aviv). Amos si immerse totalmente nella vita del kibbutz e in questo periodo cambi\u00f2 il suo cognome in \"Oz\", che in ebraico significa \"forza\". \"Tel Aviv non era abbastanza radicale\", disse Amos in seguito, \"solo il kibbutz era abbastanza radicale\". In ogni caso, come lui stesso racconta, Amos era \"un disastro nei lavori agricoli... la barzelletta del kibbutz\". Continu\u00f2 a vivere e lavorare nel kibbutz fino a quando lui e sua moglie Nily si trasferirono ad Arad, nel 1986, a causa dell'asma di suo figlio Daniel. Per\u00f2 anche prima del trasferimento, visto il successo che aveva come scrittore, ebbe il permesso di diminuire gradatamente il tempo da dedicare al lavoro nel kibbutz: le royalties derivanti dai suoi libri erano tali da giustificarlo. Come disse lui stesso, Amos era diventato \"un ramo della fattoria\".\nCome la maggior parte degli israeliani, Amos Oz ha prestato servizio nelle Forze di difesa israeliane. Alla fine degli anni cinquanta era arruolato nell'unit\u00e0 di fanteria Nahal e ha combattuto negli scontri al confine tra Israele e la Siria; durante la Guerra dei sei giorni (1967) era in una unit\u00e0 corazzata nel Sinai; durante la Guerra del Kippur (1973) ha combattuto sulle alture del Golan. Dopo aver servito nell'unit\u00e0 Nahal, Oz studi\u00f2 filosofia e letteratura ebraica all'Universit\u00e0 Ebraica di Gerusalemme. A parte alcuni articoli nel bollettino del kibbutz e nel giornale \"Davar\", Amos Oz non ha pubblicato niente fino all'et\u00e0 di 22 anni, quando ha cominciato a pubblicare libri. La sua prima raccolta di racconti, \"La terra dello sciacallo\", \u00e8 stata pubblicata nel 1965. Il suo primo romanzo, \"Elsewhere, Perhaps\", \u00e8 stato pubblicato nel 1966. Ha cominciato a scrivere ininterrottamente, pubblicando in media un libro l'anno con la casa editrice del Partito Laburista, Am Oved. Oz ha lasciato Am Oved per l'editore Keter, nonostante la sua affiliazione politica, perch\u00e9 il contratto esclusivo con Keter gli garantiva uno stipendio mensile fisso indipendentemente dalla frequenza di pubblicazione.\nLa figlia maggiore di Amos Oz, Fania Oz-Salzberger, insegna storia all'Universit\u00e0 di Haifa. Oz, che ha scritto 18 libri in ebraico e circa 450 articoli e saggi, e le cui opere sono state tradotte in circa 30 lingue, muore il 28 dicembre 2018 a causa di un tumore.\nCarriera letteraria.\nOltre ai suoi romanzi, Oz pubblicava regolarmente saggi di politica, di letteratura e sulla pace. Ha scritto molto per il giornale laburista israeliano \"Davar\" e, da quando quest'ultimo ha cessato di esistere, negli anni novanta, per il quotidiano \"Yedioth Ahronoth\". In inglese, i suoi scritti sono usciti su varie pubblicazioni, tra cui il \"New York Review of Books\". Amos Oz \u00e8 uno degli scrittori la cui opera i ricercatori letterari studiano con un approccio fondamentale. Presso l'Universit\u00e0 Ben Gurion del Negev \u00e8 stata creata una collezione speciale su Amos Oz e le sue opere. Negli ultimi anni, Oz era considerato uno dei pi\u00f9 probabili candidati al Premio Nobel per la letteratura.\nNelle sue opere, Oz tende a rappresentare i protagonisti in modo realistico e con un lieve tocco ironico. Il tema del \"kibbutz\" nei suoi scritti \u00e8 trattato con un tono in un certo senso critico. Oz attribuisce a una traduzione dei racconti di \"Winesburg, Ohio\" dello scrittore statunitense Sherwood Anderson la sua decisione di \u201dscrivere quello che era intorno a me\u201d. Nel romanzo \"Una storia di amore e di tenebra\", in cui racconta la sua infanzia e adolescenza negli anni travagliati che videro la nascita di Israele, Oz riconosce al \u201cmodesto libro\u201d di Anderson il merito di avergli fatto capire che \"il mondo scritto\u2026 gira sempre intorno alla mano che sta scrivendo, indipendentemente da dove stia scrivendo: il posto in cui sei \u00e8 il centro dell'universo\". Nel suo saggio del 2004 \"Contro il fanatismo\" (in seguito titolo di una collezione di saggi pubblicata nel 2006), Oz sostiene che il conflitto israelo-palestinese non \u00e8 una guerra di religione o di culture, ma piuttosto una controversia possessoria - una controversia che non si risolver\u00e0 con una maggiore comprensione ma con un compromesso doloroso.\nOpinioni politiche.\nAmos Oz era uno degli intellettuali pi\u00f9 influenti e stimati di Israele. Questa stima \u00e8 evidente anche nella sfera sociale in cui Oz si esprimeva regolarmente, anche se non cos\u00ec frequentemente come a met\u00e0 negli anni ottanta, quando riceveva un'attenzione mediatica anche maggiore. Le posizioni di Oz erano notoriamente conciliatorie nella sfera politica e social-democratiche nella sfera socio-economica. Oz \u00e8 stato uno dei primi a sostenere la \"soluzione dei due Stati\" per il conflitto arabo-israeliano dopo la Guerra dei sei giorni. Lo fece in un articolo del 1967, \"Terra dei nostri Padri\" sul giornale laburista \"Davar\". \"Anche un'occupazione inevitabile \u00e8 un'occupazione ingiusta\", scrisse Oz. Nel 1978 Oz \u00e8 stato uno dei fondatori di Peace Now. Diversamente da molti altri movimenti israeliani per la pace, Oz non si oppone alla costruzione di una Barriera di separazione israeliana, ma ritiene che il suo tracciato dovrebbe essere pi\u00f9 o meno quello della Linea Verde, il confine esistente prima del 1967.\nOz si \u00e8 opposto all'attivit\u00e0 colonizzatrice sin dall'inizio ed \u00e8 stato tra i primi a sostenere gli Accordi di Oslo e le trattative con l'OLP. Nei suoi discorsi e nei suoi saggi spesso Oz attaccava la sinistra antisionista ed enfatizza sempre la sua identit\u00e0 sionista. Molti osservatori di destra lo identificano come il portavoce pi\u00f9 eloquente della sinistra sionista. Le due seguenti citazioni possono aiutare a riassumere le sue opinioni:\nDue guerre israelo-palestinesi sono scoppiate in questa regione. Una \u00e8 quella della nazione palestinese per la sua libert\u00e0 dall'occupazione e per il suo diritto a essere uno Stato indipendente. Tutte le persone rispettabili dovrebbero sostenere questa causa. La seconda guerra \u00e8 mossa dall'Islam fanatico, dall'Iran a Gaza e dal Libano a Ramallah, per distruggere Israele e cacciare gli ebrei dalla loro terra. Tutte le persone rispettabili dovrebbero aborrire questa causa\". (April 7, 2002)\nPer molti anni Oz \u00e8 stato identificato con il Partito Laburista Israeliano ed \u00e8 stato vicino al suo leader Shimon Peres. Quando Shimon Peres si stava ritirando dalla leadership del partito, disse che aveva proposto Oz come uno dei tre possibili successori, insieme a Ehud Barak (poi Primo ministro) e Shlomo Ben-Ami (poi ministro degli esteri di Barak). Negli anni novanta Oz \u00e8 uscito dal Partito Laburista e ha aderito al partito Meretz, nel quale era in ottime relazioni con il leader, Shulamit Aloni. Negli ultimi anni Oz ha descritto il Partito Laburista come un partito che \"secondo me, non esiste pi\u00f9\". Nel 2003, alle elezioni per la sedicesima Knesset, Oz ha partecipato alla campagna elettorale televisiva di Meretz chiedendo al pubblico di votare per Meretz.\nIn luglio 2006 Oz ha sostenuto l'esercito israeliano durante la guerra con il Libano, scrivendo sul \"Los Angeles Times\": \"Molte volte in passato il movimento israeliano per la pace ha criticato le operazioni militari di Israele. Non questa volta. Questa volta, la battaglia non \u00e8 sull'espansione israeliana e la colonizzazione. Non c'\u00e8 nessun territorio libanese occupato da Israele. Non ci sono rivendicazioni territoriali da nessuna delle due parti\u2026 Il movimento israeliano per la pace dovrebbe sostenere lo sforzo di Israele per l'auto-difesa, pura e semplice, fintanto che questa operazione ha come obiettivo soprattutto Hezbollah e risparmia, per quanto possibile, le vite dei civili libanesi\nCome i colleghi scrittori israeliani David Grossman e Abraham Yehoshua, Amos Oz ha cambiato la sua posizione (di inequivocabile supporto a un atto militare \"di auto-difesa\" allo scoppio della guerra) davanti alla decisione del governo in una fase posteriore di estendere le operazioni in Libano. Grossman ha espresso le loro opinioni comuni in una conferenza stampa, dove ha dichiarato che Israele aveva gi\u00e0 esaurito il suo diritto all'auto-difesa."}
{"id": "658915", "revid": "119968480", "url": "https://it.wikipedia.org/wiki?curid=658915", "title": "Maria Ida Germontani", "text": "La carriera politica.\nSi affaccia alla politica nelle elezioni amministrative del 1993 avvicinandosi alla Lega Nord. Per la Lega (che si presenta nel centro e sud sotto il nome di \"Lega Italia Federale\") \u00e8 candidata come sindaco nella citt\u00e0 di Roma contro Francesco Rutelli e Gianfranco Fini. Raccoglie circa l'1% e non risulta eletta in consiglio comunale.\nNel 2006 \u00e8 eletta alla Camera dei deputati per Alleanza Nazionale in Emilia-Romagna. \u00c8 membro della VI Commissione (Finanze). Dal giugno del 2007 \u00e8 iscritta alla Federazione Provinciale di Reggio Emilia, presieduta da Tommaso Lombardini: \u00e8 il primo parlamentare nella storia della destra reggiana.\nNel 2008 \u00e8 rieletta al Senato della Repubblica per il Popolo delle libert\u00e0.\nA seguito dello scontro politico tra Gianfranco Fini e Silvio Berlusconi lascia il PdL e aderisce a Futuro e Libert\u00e0 per l'Italia, gruppo parlamentare vicino a Fini di cui diviene vice capogruppo vicario. Dopo l'abbandono di alcuni senatori di FLI e lo scioglimento del gruppo al Senato fonda insieme ai senatori del ApI di Francesco Rutelli il nuovo gruppo \"Per il Terzo Polo\" di cui \u00e8 tesoriere.\nNon \u00e8 ricandidata alle elezioni politiche del 2013 ma aderisce al partito politico di Mario Monti : Scelta Civica\nNel 2016 aderisce a Identit\u00e0 e Azione, partito di \"centro-destra\" fondato da Gaetano Quagliariello.\nAlle elezioni regionali del 2018 \u00e8 candidata consigliere nella lista Fontana Presidente nella circoscrizione di Brescia e ottiene 71 preferenze senza per\u00f2 essere eletta."}
{"id": "658916", "revid": "289247", "url": "https://it.wikipedia.org/wiki?curid=658916", "title": "Sultanato d'Iconio", "text": ""}
{"id": "658926", "revid": "1543377", "url": "https://it.wikipedia.org/wiki?curid=658926", "title": "Faro della Jument", "text": "Il faro della Jument, situato sull'isola di Ouessant in Bretagna (Francia), \u00e8 stato eretto tra il 1904 e il 1911 in un tratto di mare con presenza di fortissime correnti (\u00e8 considerato uno dei luoghi pi\u00f9 pericolosi del litorale) che \u00e8 stato soventemente teatro di tragedie del mare, una delle quali nel 1896 caus\u00f2 il naufragio del battello britannico \"Drummond Castle\" e cost\u00f2 la vita a 250 persone. La costruzione \u00e8 iniziata a seguito di una donazione di circa FF 400.000 da parte di Charles Eug\u00e8ne Potron, sfuggito ad un naufragio proprio in quella zona.\nCome i fari di Nividic e di K\u00e9reon non \u00e8 situato sulla terraferma, bens\u00ec al largo della punta sud-ovest dell'isola di Ouessant, su una roccia che in bretone veniva chiamata \"Ar Gazek-Coz\" (La Vecchia Giumenta in francese). (N.B. ci sono altri due fari sull'isola: Cr\u00e9ac'h e Stiff che per\u00f2 si trovano sulla terraferma).\nEra abitato originariamente da tre guardiani ed un cuoco (alcuni di loro si rifiutavano di recarvisi perch\u00e9 la struttura ha un difetto di costruzione che la fa tremare), ma il 26 luglio 1991 venne abbandonato definitivamente in quanto automatizzato completamente e posto sotto il controllo del computer del faro di Cr\u00e9ac'h.\nNel 1948 il regista francese Jean Epstein ha realizzato un film documentario, \"Le Feux de la mer\", dedicato al faro della Jument.\nQuesto faro \u00e8 stato reso celebre a livello internazionale grazie a un fotografo francese Jean Guichard il quale ha immortalato in una serie di foto l'arrivo di un'onda che travolgeva il faro alla cui porta si affacciava una persona (della quale \u00e8 disponibile un'animazione ). \nQui invece \u00e8 possibile ammirare una di queste foto in dettaglio.\nNote.\nLe coordinate geografiche indicate sono state ottenute dal sito World Lighthouse on the air"}
{"id": "658928", "revid": "62221", "url": "https://it.wikipedia.org/wiki?curid=658928", "title": "Sultanato di Iconio", "text": ""}
{"id": "658929", "revid": "984922", "url": "https://it.wikipedia.org/wiki?curid=658929", "title": "Cantone di Jou\u00e9-l\u00e8s-Tours-Nord", "text": "Il Cantone di Jou\u00e9-l\u00e8s-Tours-Nord era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Jou\u00e9-l\u00e8s-Tours."}
{"id": "658931", "revid": "113757", "url": "https://it.wikipedia.org/wiki?curid=658931", "title": "Regio Esercito italiano", "text": ""}
{"id": "658932", "revid": "984922", "url": "https://it.wikipedia.org/wiki?curid=658932", "title": "Cantone di Jou\u00e9-l\u00e8s-Tours-Sud", "text": "Il Cantone di Jou\u00e9-l\u00e8s-Tours-Sud era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte del comune di Jou\u00e9-l\u00e8s-Tours."}
{"id": "658933", "revid": "38275", "url": "https://it.wikipedia.org/wiki?curid=658933", "title": "Regio Esercito Italiano", "text": ""}
{"id": "658935", "revid": "767487", "url": "https://it.wikipedia.org/wiki?curid=658935", "title": "Cantone di Luynes", "text": "Il Cantone di Luynes era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658937", "revid": "767487", "url": "https://it.wikipedia.org/wiki?curid=658937", "title": "Fausto Sestini", "text": "Nato in una delle famiglie pi\u00f9 importanti della Campi ottocentesca, Sestini fu professore di Chimica Agraria alla Scuola delle Cascine di Firenze ed alla Scuola Superiore di Agraria di Pisa, dove fu anche direttore del locale Gabinetto di Chimica Agraria, scrivendo testi e dedicandosi allo studio di miglioramenti di conduzione per l'agricoltura toscana.\nTra le sue numerose opere, quella di maggior successo fu il\" Corso di chimica ad uso delle scuole secondarie\", pubblicato dai primi anni novanta del XIX secolo fino al 1921.\nFausto Sestini fond\u00f2 la stazione agraria di Forl\u00ec e diresse quella di Udine. Mor\u00ec a Lucca nel 1904."}
{"id": "658938", "revid": "287204", "url": "https://it.wikipedia.org/wiki?curid=658938", "title": "Rampardos", "text": ""}
{"id": "658940", "revid": "599013", "url": "https://it.wikipedia.org/wiki?curid=658940", "title": "Jdk", "text": ""}
{"id": "658942", "revid": "1452073", "url": "https://it.wikipedia.org/wiki?curid=658942", "title": "Headspin", "text": "L'headspin \u00e8 una mossa atletica effettuata tenendosi in equilibrio sulla testa e ruotando lungo l'asse verticale del corpo, solitamente senza altri supporti. Questa mossa \u00e8 una delle pi\u00f9 classiche e caratteristiche della break dance.\nL'headspin viene effettuato frequentemente all'interno di combinazioni pi\u00f9 complesse; la spinta necessaria per generare il movimento rotatorio viene ottenuta attraverso il movimento coordinato delle braccia e delle gambe.\nPer facilitare la rotazione e, soprattutto, per evitare di danneggiare il cuoio capelluto, alcuni dei ballerini di \"breakdance\" indossano dei caschi protettivi o degli opportuni berretti quando effettua questa mossa.\nVi sono numerose varianti dell\"'headspin\", che consentono di ruotare in posizioni diverse e personalizzate; una tecnica tipica consente di incrementare la velocit\u00e0 di rotazione distendendo le braccia lungo il corpo e raggiungendo una posizione completamente eretta, con le gambe chiuse (talvolta incrociate), per la legge di conservazione del momento angolare, sebbene in questa posizione sia molto pi\u00f9 difficile mantenere a lungo l'equilibrio."}
{"id": "658944", "revid": "1534511", "url": "https://it.wikipedia.org/wiki?curid=658944", "title": "Trattato di Br\u00e9tigny", "text": "Il trattato di Br\u00e9tigny fu firmato l'8 maggio 1360 nell'omonima localit\u00e0 (un villaggio vicino a Sours e Chartres), tra Edoardo III, re d'Inghilterra e Giovanni II, detto il Buono, re di Francia. L'accordo consentiva una tregua di nove anni nel corso della guerra dei cent'anni, segnando la fine della prima fase della guerra dei cent'anni, la \"Guerra edoardiana\", che infuri\u00f2 dal 1337 fino al 1360, e segn\u00f2 la fine dell'incontrastata egemonia francese sull'Europa occidentale.\nContesto.\nDue secoli di conflitti continui tra inglesi e francesi avevano ridotto i possedimenti dei primi in Francia: la Normandia e buona parte dell'Aquitania erano state progressivamente recuperate dalla dinastia dei Capetingi.\nLa guerra dei cent'anni era scoppiata per una disputa dinastica: essendo Edoardo III il nipote di Filippo il Bello e potendo aspirare al trono di Francia, gli fu invece preferito Filippo VI per delle ragioni di nazionalismo.\nLa prima fase della guerra fu segnata da cocenti sconfitte francesi, nella campagna in Guascogna, e anche nella battaglia di Cr\u00e9cy e in quella di Poitiers. Essendo la societ\u00e0 francese basata su un feudalesimo religioso, la nobilt\u00e0 doveva giustificare l'origine divina del suo potere mediante una condotta eroica sul campo di battaglia (\"Dio dona la vittoria ai pi\u00f9 virtuosi\"). L'esercito inglese inferiore numericamente, ma molto organizzato, riport\u00f2 di conseguenza delle vittorie schiaccianti, che screditarono l'aristocrazia francese.\nIl sovrano Giovanni II fu fatto prigioniero alla battaglia di Poitiers (1356) e detenuto a Londra.\nGli inglesi cercarono di imporre un primo trattato di Londra, ove la liberazione del re si sarebbe ottenuta mediante il pagamento di quattro milioni di libbre e la cessione dell'Aquitania al regno d'Inghilterra. Tale trattato non comportava la rinuncia di Edoardo III al trono francese.\nLe sconfitte francesi tuttavia avevano screditato la nobilt\u00e0 di Francia e nel 1358 il paese fu devastato dalla guerra civile: \u00c9tienne Marcel e Carlo II di Navarra volevano sfruttare la Jacquerie per conseguire il potere. La lotta tra \u00c9tienne Marcel e il Delfino, il futuro Carlo V di Francia, e lo scoppio della Jacquerie avevano di molto indebolito la capacit\u00e0 francese di rispondere e reagire alle minacce degli eserciti stranieri. Gli inglesi vollero quindi aumentare le rivendicazioni avanzate precedentemente mediante un secondo trattato di Londra, con cui reclamarono l'Aquitania e la Normandia, ma capirono che per ottenere una pace duratura dovevano rinunciare alla corona di Francia. Nonostante ci\u00f2, per la ratifica del suddetto trattato era necessario il consenso di Carlo V, il quale esercitava la reggenza durante la prigionia del padre. Carlo, con il consenso di quest'ultimo, riun\u00ec gli Stati generali, che rifiutarono l'accordo; questo permise di esonerare il re e il reggente da ogni responsabilit\u00e0, salvando nel contempo la vita del sovrano. Edoardo III organizz\u00f2 una nuova incursione a cavallo (denominata in francese \"chevauch\u00e9e\"), che doveva condurlo a Reims, la citt\u00e0 dell'incoronazione.\nContrariamente alle \"chevauch\u00e9e\" del 1346 e del 1356, che si erano concluse con delle vittorie schiaccianti a Cr\u00e9cy e Poitiers, questa si risolse in un fiasco. Edoardo III si confront\u00f2 con la cosiddetta tattica della \"terra deserta\" (ossia la pratica di fare il vuoto davanti al nemico, senza distruggere i centri abitati), ritrovandosi tormentato da tutte le parti, affamato e privo dei cavalli, morti per mancanza di foraggio. I resti del suo esercito furono decimati da una terribile ondata di gelo, fenomeno che fu interpretato come un segno divino. Infine il sovrano apprese che dei marinai normanni avevano attaccato e depredato il porto di Winchelsea, seminando il panico in Inghilterra. Edoardo si reimbarc\u00f2 mestamente, dopo aver negoziato gli accordi preliminari per il futuro trattato di Br\u00e9tigny. Il suo sogno di essere incoronato re di Francia si volatilizz\u00f2 con questo fallimento.\nIl trattato.\nIl trattato pose termine a quattro anni di prigionia a Londra di Giovanni II, ivi detenuto dalla battaglia di Poitiers (19 settembre 1356), il quale fu rilasciato per un riscatto di 3 milioni di scudi d'oro. Degli ostaggi furono liberati per garantire il pagamento, di cui il pi\u00f9 importante fu senza dubbio l'ambasciatore e consigliere Bonabes IV di Roug\u00e9 e di Derval.\nGli inglesi ottennero la Guienna e la Guascogna in tutta sovranit\u00e0 cos\u00ec come Calais, il Ponthieu e la contea di Guines. Ottennero inoltre la contea del Poitou (di cui tuttavia era conte Giovanni di Berry, figlio di Giovanni II), il P\u00e9rigord, il Limosino, l'Angoumois e la Saintonge. Infine divennero sovrani di tutte le terre della contea d'Armagnac, ricevendo l'Agenais, il Quercy, il Rouergue, la contea di Bigorre e la contea di Gaure.\nPer contro, Edoardo III rinunci\u00f2 al ducato di Normandia e di Turenna, alle contee del Maine e d'Angi\u00f2 e alla sovranit\u00e0 sulla Bretagna e sulle Fiandre. Egli rinunci\u00f2 soprattutto a rivendicare la corona di Francia. Tale trattato mir\u00f2 a neutralizzare tutte le lamentele che avevano portato all'innesco del conflitto.\nEffetti.\nCarlo V aveva bisogno di tempo per riorganizzare il paese e mettere fine all'instabilit\u00e0 che vi regnava. Egli invi\u00f2 quindi Bertrand du Guesclin a riunire le grandi compagnie di mercenari che devastavano le campagne per combattere Pietro I di Castiglia nel suo paese. Queste impegnarono gli inglesi in Spagna (alleati di Pietro il Crudele) e permisero di allacciare una preziosa alleanza con il nuovo re di Castiglia Enrico II. Il riscatto non fu pagato che parzialmente e il trattato Br\u00e9tigny non dur\u00f2 molto, ma permise una tregua di nove anni, la quale non chiudeva i conti sugli altri fronti di guerra: negli anni che seguirono, infatti, i francesi si batterono contro gli anglo-navarrini (si ricordi al proposito la vittoria di Bertrand du Guesclin a Cocherel il 16 maggio 1364) e contro i bretoni."}
{"id": "658947", "revid": "287204", "url": "https://it.wikipedia.org/wiki?curid=658947", "title": "Trattato di Bretigny", "text": ""}
{"id": "658949", "revid": "767487", "url": "https://it.wikipedia.org/wiki?curid=658949", "title": "Cantone di Montbazon", "text": "Il Cantone di Montbazon era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658964", "revid": "287204", "url": "https://it.wikipedia.org/wiki?curid=658964", "title": "Bastiodon", "text": ""}
{"id": "658966", "revid": "287204", "url": "https://it.wikipedia.org/wiki?curid=658966", "title": "Cantone di Montlouis-sur-Loire", "text": "Il Cantone di Montlouis-sur-Loire \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 4 a 5 comuni.\nComposizione.\nI 4 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "658967", "revid": "9595", "url": "https://it.wikipedia.org/wiki?curid=658967", "title": "San Clemente I Papa", "text": ""}
{"id": "658968", "revid": "9595", "url": "https://it.wikipedia.org/wiki?curid=658968", "title": "San Leone I Papa", "text": ""}
{"id": "658969", "revid": "834", "url": "https://it.wikipedia.org/wiki?curid=658969", "title": "Gidda", "text": ""}
{"id": "658972", "revid": "466539", "url": "https://it.wikipedia.org/wiki?curid=658972", "title": "Discorso di Gettysburg", "text": "Il discorso di Gettysburg (\"Gettysburg Address\" in inglese) \u00e8 il discorso pronunciato dal presidente statunitense Abraham Lincoln il pomeriggio del 19 novembre 1863, durante la guerra di secessione americana, alla cerimonia di inaugurazione del cimitero militare di Gettysburg, svoltasi quattro mesi e mezzo dopo la sanguinosa battaglia di Gettysburg.\nIl pensiero di Lincoln era rivolto allo sforzo della nazione nel corso della guerra civile, ma con l'ideale che a Gettysburg nessun soldato, dell'Unione o della Confederazione, del nord o del sud, fosse morto invano. Questo discorso rappresent\u00f2 una pietra miliare nella costruzione della futura nazione americana.\nLincoln parla di come gli esseri umani siano uguali, riprendendo quanto sancito nella Dichiarazione di Indipendenza. Sostenne anche che la guerra civile sia stata una lotta non solo per l'Unione, ma \u00abla rinascita della libert\u00e0\u00bb che avrebbe reso tutti davvero uguali all'interno di un'unica nazione finalmente unita.\nIl discorso inizia con il famoso \u00abOttantasette anni fa\u00bb, riferendosi al 1776, anno in cui avvenne la Rivoluzione Americana. Lincoln utilizz\u00f2 la cerimonia di Gettysburg per incoraggiare il popolo ad aiutare la democrazia americana, in modo che il \u00abgoverno del popolo, dal popolo, per il popolo, non abbia a perire (non sia distrutto) dalla terra\u00bb.\nNonostante questo discorso sia stato uno dei pi\u00f9 importanti della storia nazionale, non vi \u00e8 certezza riguardo alle esatte parole del testo pronunciato quel giorno, dato che i cinque manoscritti noti a riguardo si differenziano l'uno dall'altro per alcuni dettagli.\nContesto.\nTerminata la battaglia di Gettysburg, il 3 luglio 1863, la risepoltura dei caduti dell'Unione ebbe inizio il 17 ottobre dello stesso anno. David Wills, facente parte della commissione del Gettysburg National Cemetery, disse al presidente Lincoln: \u00abDesideriamo che lei, dopo l'Orazione, in qualit\u00e0 di Amministratore della nazione, metta formalmente da parte il ruolo sacro di queste terre con alcuni appropriati commenti\u00bb.\nImportante \u00e8 sottolineare la salute cagionevole del Presidente in quel periodo. Lincoln disse di sentirsi debole durante il viaggio in treno da Washington D.C. inoltre, nella mattina del 19 novembre 1863, sottoline\u00f2 a John Nicolay quanto gli girasse la testa. Inoltre, John Hay, che stava viaggiando insieme a lui, osserv\u00f2 che durante l'orazione il viso di Lincoln aveva un \u00abcolore pallidissimo\u00bb e quanto questo fosse \u00abtriste, afflitto, quasi smunto\u00bb. Sembra che il Presidente, quando tenne il discorso, fosse affetto da una forma leggera di vaiolo, il che contribuisce a spiegare le origini dell'eruzione vescicolare che consegu\u00ec nei giorni successivi al \"Gettysburg Address\".\nProgrammi ed eventi.\nIl programma stilato da David Wills comprendeva:\nAnche se fu il breve discorso di Lincoln a passare alla storia come il pi\u00f9 superbo esempio di oratoria, all'epoca si pens\u00f2 che questo onore sarebbe spettato all'arringa di Edward Everett, lunga 13,607 parole, che cos\u00ec iniziava:\nIl discorso di Everett si concluse due ore dopo:\nIn questo periodo non era raro imbattersi in discorsi lunghi e particolareggiati come quello di Everett. Questa tradizione risaliva al 1831, quando Justice Joseph Story pronunci\u00f2 una prolissa orazione al Mount Auburn Cemetery di Cambridge, nel Massachusetts, che per la sua forma riscosse comunque un buon successo di pubblico.\nTesto del discorso di Gettysburg.\nPoco dopo l'elogio funebre di Everett, Lincoln parl\u00f2 solo per pochi minuti. Con \u00abpochi commenti appropriati\u00bb fu in grado di riassumere il suo punto di vista sulla guerra in sole dieci frasi.\nSomiglianze ed allusioni.\nIspirazione neoclassica o biblica?\nIl giornalista statunitense Garry Wills not\u00f2 che vi erano numerose somiglianze fra il discorso di Lincoln e l'epitaffio di Pericle tramandataci da Tucidide. L'orazione funebre di Pericle, cos\u00ec come quella di Lincoln, inizia con una presa di coscienza dei riveriti predecessori:\nIn seguito, viene elogiata sia l'unicit\u00e0 dell'impegno preso dallo stato per difendere la democrazia e il sacrificio dei caduti:\nBen diversa \u00e8 l'interpretazione di Adam Gopnik, giornalista statunitense del New Yorker. Gopnik sostenne che, mentre l'elogio funebre di Everett fosse di chiara ispirazione neoclassica, con riferimenti a Pericle, la retorica di Lincoln sia, invece, \u00abdeliberatamente Biblica - \u00e8 molto difficile trovare un qualsiasi riferimento al mondo classico nei suoi discorsi. Lincoln ha padroneggiato il suono della bibbia di Re Giacomo in un modo cos\u00ec intenso tanto che era in grado di rimaneggiare questioni del diritto costituzionale in termini biblici, facendo sembrare la proposta di unire gli uffici postali del Texas e del New Hampshire direttamente uscita dalla Genesi\u00bb.\nOrigine della frase \u00abdel popolo, dal popolo, per il popolo\u00bb.\nNumerose teorie sono state avanzate per spiegare la provenienza della famosa frase \u00ab[La democrazia \u00e8 il] governo del popolo, dal popolo, per il popolo\u00bb. Il prologo della prima traduzione inglese della Bibbia, realizzata dal teologo John Wyclif nel 1384, include la frase:\nAlbert Shaw, nella sua pubblicazione \"A more probable origin of a famous Lincoln phrase\", inserita nel \"The American Monthly Review of Reviews\", attribuisce l'origine della frase agli scritti di William Herndon, il legale di Lincoln. Quest'ultimo scrisse infatti nel 1888 una biografia del Presidente, \"Abraham Lincoln: The True Story of A Great Life\", dove riporta:\nSecondo Craig R. Smith, Lincoln trasse ispirazione per la frase dal dibattito Webster-Hayne, dove il senatore del Massachusetts Daniel Webster descrisse il governo federale come \u00abfatto per le persone, fatto dalle persone, e gestito dalle persone\u00bb, tracciando la strada per la nota frase del Presidente. Webster mise in rilievo che \u00abil governo \u00e8 figlio della volont\u00e0 popolare\u00bb e non delle \u00ablegislature statali\u00bb, e che inoltre \u00abse proprio va detta tutta la verit\u00e0, la gente lo ha fatto nascere, e sostenuto , al fine di imporre determinate restrizioni molto salutari sulla sovranit\u00e0 dello Stato\u00bb."}
{"id": "658978", "revid": "287204", "url": "https://it.wikipedia.org/wiki?curid=658978", "title": "Mimiroru", "text": ""}
{"id": "658980", "revid": "1654832", "url": "https://it.wikipedia.org/wiki?curid=658980", "title": "Walter Salles", "text": "\u00c8 il figlio del banchiere e ambasciatore Walter Moreira Salles, e il fratello del regista Jo\u00e3o Moreira Salles.\nBiografia.\nInizi\u00f2 la sua carriera cinematografica negli anni ottanta realizzando qualche documentario. Il suo primo film di fiction fu \"Arte mortale\" (1991): a causa della crisi economica del paese, non pot\u00e9 continuare subito a realizzarne altri sino a \"Terra Estrangeira\" - diretto insieme a Daniela Thomas nel 1995, il quale fu considerato uno dei migliori film dell'anno da parte della critica brasiliana, e fu selezionato da pi\u00f9 di 40 festival nel mondo. Il film successivo \"Central do Brasil\" (1998) ottenne grande successo, vincendo 55 premi, fra i quali anche l'Orso d'Oro al Festival di Berlino e ottenendo due nomination agli Oscar. Come il successivo \"Disperato aprile\" (2001), il film fu prodotto da Arthur Cohn e venne distribuito a livello internazionale.\nNel 2003 Salles, dopo aver prodotto l'anno precedente il film \"City of God\" di Fernando Meirelles, \u00e8 stato votato come uno dei 40 migliori registi del mondo dal quotidiano The Guardian.\nIl suo pi\u00f9 grande successo di critica e pubblico \u00e8 stato \"I diari della motocicletta\" (2004), un film biografico sul giovane Che Guevara, vincitore, fra gli altri premi, di un Oscar per la canzone \"Al Otro Lado del R\u00edo\" e dell'Efebo d'oro. Fu il suo primo film in una lingua (lo spagnolo) diversa dalla sua lingua madre (il portoghese), ed ottenne ottimi risultati al botteghino in Europa e in America Latina.\nNel 2005 Salles ha realizzato il suo primo film hollywoodiano, \"Dark Water\", un adattamento dell'omonimo film giapponese del 2002."}
{"id": "658981", "revid": "767487", "url": "https://it.wikipedia.org/wiki?curid=658981", "title": "Cantone di Neuill\u00e9-Pont-Pierre", "text": "Il Cantone di Neuill\u00e9-Pont-Pierre era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658982", "revid": "104616", "url": "https://it.wikipedia.org/wiki?curid=658982", "title": "Gettysburg Address", "text": ""}
{"id": "658983", "revid": "104616", "url": "https://it.wikipedia.org/wiki?curid=658983", "title": "Appello di Gettysburg", "text": ""}
{"id": "658984", "revid": "767487", "url": "https://it.wikipedia.org/wiki?curid=658984", "title": "Cantone di Neuvy-le-Roi", "text": "Il Cantone di Neuvy-le-Roi era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "658987", "revid": "767487", "url": "https://it.wikipedia.org/wiki?curid=658987", "title": "Cantone di Saint-Avertin", "text": "Il Cantone di Saint-Avertin era una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Saint-Avertin."}
{"id": "658988", "revid": "767487", "url": "https://it.wikipedia.org/wiki?curid=658988", "title": "Cantone di Saint-Cyr-sur-Loire", "text": "Il Cantone di Saint-Cyr-sur-Loire \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 5 comuni.\nComposizione.\nPrima della riforma del 2014 comprendeva il solo comune di Saint-Cyr-sur-Loire.\nDal 2015 i comuni appartenenti al cantone sono i seguenti 5:"}
{"id": "658989", "revid": "1543377", "url": "https://it.wikipedia.org/wiki?curid=658989", "title": "Contea di Bristol (Rhode Island)", "text": "La contea di Bristol, in inglese \"Bristol County\", \u00e8 una contea dello Stato del Rhode Island negli Stati Uniti. Il suo capoluogo \u00e8 Bristol.\nGeografia fisica.\nLa contea confina a nord con la contea di Providence, a nord-est con la contea di Bristol del Massachusetts, a sud ha un confine marittimo con la contea di Newport ed a ovest l'estuario del Providence la separa dalla contea di Kent.\nLa contea \u00e8 la pi\u00f9 piccola dello Stato ed \u00e8 costituita principalmente da quattro penisole che si protendono nella baia di Narragansett.\nIl territorio \u00e8 pianeggiante. La citt\u00e0 principale \u00e8 Bristol, situata sulla baia di Narragansett, su una delle penisole che costituiscono il territorio della contea.\nLe altre due citt\u00e0 della contea sono Barrington e Warren.\nStoria.\nLa contea \u00e8 stata creata nel 1747 dalla ripartizione della Contea di Bristol del Massachusetts, a risoluzione di parte di una lunga disputa di confini tra i due stati.\nComuni.\nLa contea \u00e8 suddivisa in tre comuni (\"town\"):"}
{"id": "658990", "revid": "287204", "url": "https://it.wikipedia.org/wiki?curid=658990", "title": "Cantone di Saint-Pierre-des-Corps", "text": "Il Cantone di Saint-Pierre-des-Corps \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Saint-Pierre-des-Corps.\nDal 2015 i comuni appartenenti al cantone sono i seguenti 2:"}
{"id": "658991", "revid": "1226", "url": "https://it.wikipedia.org/wiki?curid=658991", "title": "San Nicola di Mira", "text": ""}
{"id": "658994", "revid": "767487", "url": "https://it.wikipedia.org/wiki?curid=658994", "title": "Cantone di Vouvray", "text": "Noto anche per l'omonimo vino, il Cantone di Vouvray \u00e8 una divisione amministrativa dell'Arrondissement di Tours.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 10 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "658998", "revid": "2175", "url": "https://it.wikipedia.org/wiki?curid=658998", "title": "Cantoni di Tours", "text": ""}
{"id": "659004", "revid": "122760052", "url": "https://it.wikipedia.org/wiki?curid=659004", "title": "Isla Sorna", "text": "Isla Sorna \u00e8 un'isola immaginaria che funge da ambientazione al romanzo \"Il mondo perduto\" di Michael Crichton e ai film derivati \"Il mondo perduto - Jurassic Park\" (1997) e \"Jurassic Park III\" (2001). Viene citata in \"Jurassic World - Il regno distrutto\" (2018) ma non vengono date informazioni aggiuntive sul suo stato attuale.\nLe sequenze dei film ambientati su Isla Sorna vennero girate principalmente nel Redwood National Park in California, e a Kauai e Molokai, entrambe isole dell'arcipelago delle Hawaii.\nIsla Sorna \u00e8 solo una delle due isole possedute dalla InGen e su cui sopravvivono i dinosauri. L'altra \u00e8 Isla Nublar, il \"sito A\".\nDescrizione.\nIsla Sorna si trova nell'arcipelago vulcanico de Las Cinco Muertes (\u201cDelle cinque morti\u201d in spagnolo), un gruppo di piccole isole, al largo della Costa Rica, che prendono il nome da un'antica leggenda dei nativi, che include anche Isla Matanceros, Isla Muerta, Isla Taca\u00f1o, Isla Pena e molti altri isolotti pi\u00f9 piccoli. Isla Sorna \u00e8 il luogo in cui la InGen, societ\u00e0 di ingegneria biomedica, ha compiuto i suoi esperimenti sui dinosauri.\nPoco dopo l'incidente nel parco di Isla Nublar (pi\u00f9 piccola di Isla Sorna), l'uragano Clarissa distrugge le strutture della InGen a Isla Sorna; il personale viene evacuato e i dinosauri liberati. Da quel momento, questi ultimi rimangono liberi di cacciare e riprodursi in natura.\nSull'isola si sviluppano spiagge sabbiose, scogliere frastagliate, fiumi impetuosi, laghi e canali che si dirigono verso il mare. Le grandi onde che si abbattono sulla scogliera formano inoltre numerose grotte marine.\nA differenza di Isla Nublar, su Isla Sorna tutte le specie sia animali che vegetali non deestinte sono autoctone.\nFlora.\nNel romanzo, la vegetazione arborea dell'isola \u00e8 costituita in prevalenza da alberi tropicali. Invece, essendo i film stati girati al Redwood National Park in California, e a Kauai e Molokai, entrambe isole dell'arcipelago delle Hawaii, la vegetazione rispecchia quella di questi luoghi. Tuttavia la vegetazione del terzo film appare molto pi\u00f9 tropicale rispetto a quella del secondo, e ci\u00f2 potrebbe essere ipoteticamente spiegato dalla differenza di condizioni ambientali resa possibile dalla catena montuosa che divide l'isola. Dove non specificato non \u00e8 possibile risalire alle specie.\nNel romanzo:\nNei film:\nNella realt\u00e0 alcune delle piante sopracitate non avrebbero potuto trovarsi sull'isola, in quanto facenti parte di gruppi non presenti nelle prossimit\u00e0 di dove avrebbe dovuto trovarsi la stessa.\nFauna.\nOltre alle creature preistoriche, data l'abbondanza di vegetazione e la variet\u00e0 di habitat presenti sull'isola, \u00e8 presente anche una fauna autoctona, descritta nel romanzo e distrattamente mostrata nei film. Dove non specificato non \u00e8 possibile risalire alle specie.\nCreature preistoriche presenti sull'isola.\nFlora.\nNon viene fatta menzione di piante deestinte su quest'isola, n\u00e9 nel romanzo, n\u00e9 nei film."}
{"id": "659006", "revid": "1305772", "url": "https://it.wikipedia.org/wiki?curid=659006", "title": "Ismail Omar Guelleh", "text": "Biografia.\nCon l'aiuto di suo zio l'anziano presidente del Gibuti (Hassan Gouled Aptidon), diresse i servizi d'informazione e le unit\u00e0 speciali.\nNel 1999 grazie al sostegno della Francia, Guelleh succede allo zio alla presidenza della repubblica.\nNel 2000, liquida il capo della polizia, Yacin Yabeh Galab, che tentava un golpe.\nL'8 aprile 2005, si presenta unico candidato alle elezioni presidenziali di Gibuti, e ottiene un secondo mandato per sei anni, l'opposizione gibutiana contesta duramente la vittoria e rifiuta l'esito delle elezioni.\nIl Governo Guelleh \u00e8 duramente contestato dai vicini africani per via delle cattive condizioni in cui riversa il paese; fame, corruzione, traffico di droga, e miseria. Ha creato per\u00f2 una sola centrale elettrica, ma mal funzionante perch\u00e9 priva di investimenti finanziari."}
{"id": "659008", "revid": "4175", "url": "https://it.wikipedia.org/wiki?curid=659008", "title": "Galina Loginova", "text": "Nata a Tuapse in Russia sovietica, crebbe in Ucraina a Dnipropetrovs'k e studi\u00f2 recitazione a Mosca, presso l'Istituto Statale di Cinematografia."}
{"id": "659015", "revid": "5256140", "url": "https://it.wikipedia.org/wiki?curid=659015", "title": "Songs for sanity", "text": ""}
{"id": "659019", "revid": "38120", "url": "https://it.wikipedia.org/wiki?curid=659019", "title": "Kariang", "text": ""}
{"id": "659020", "revid": "287204", "url": "https://it.wikipedia.org/wiki?curid=659020", "title": "Rioru", "text": ""}
{"id": "659021", "revid": "1782831", "url": "https://it.wikipedia.org/wiki?curid=659021", "title": "Nebula", "text": "I Nebula sono un gruppo stoner rock/rock psichedelico statunitense, formato nel 1997 da Eddie Glass (chitarra) e Ruben Romano (batteria) dopo aver lasciato il gruppo Fu Manchu. Al basso si aggiunse Mark Abshire fino alla pubblicazione dell'album \"Atomic Ritual\" del 2003. Abshire venne quindi sostituito da Simon Moon prima, ed alla fine da Tom Davies. \nIl loro brano \"So It Goes\" \u00e8 stato inserito nella colonna sonora del gioco \"Tony Hawk's Underground\"."}
{"id": "659023", "revid": "113260116", "url": "https://it.wikipedia.org/wiki?curid=659023", "title": "Monocero", "text": "Il monocero, spesso confuso con l'unicorno, anche perch\u00e9 i loro nomi hanno lo stesso significato, era un animale mitologico conosciuto in Asia e, successivamente, anche in Europa.\nDescrizione.\nQuesta creatura \u00e8 descritta da Plinio, nella sua \"Naturalis historia\"; viveva in India, possedeva il corpo di cavallo, zampe di elefante, coda di cinghiale, testa simile a quella di un cervo ma con un unico corno scuro lungo due cubiti (circa un metro) sulla fronte, altro particolare che lo accomuna all'unicorno; il suo verso sarebbe grave e non sarebbe possibile catturarla viva.\nSuccessivamente si aggiungeranno altri particolari come occhi blu, testa rossa, la base del corno candida con l'altra estremit\u00e0 appuntita e color cremisi e la parte centrale nera."}
{"id": "659035", "revid": "287204", "url": "https://it.wikipedia.org/wiki?curid=659035", "title": "Museo etnografico della Valle di Muggio", "text": "Il Museo etnografico della Valle di Muggio, detto anche MEVM, \u00e8 museo che ha sede a Cabbio, una localit\u00e0 che fa parte del comune di Breggia nel Cantone Ticino in Svizzera. Il museo si focalizza sul patrimonio etnografico e paesaggistico della Valle di Muggio. Nel 2014 il museo riceve a nome della Valle di Muggio il premio \"Paesaggio dell'anno 2014\". \nIl museo si costituisce in associazione nel 1980 e la sua sede \u00e8 all'interno della \"Casa Cantoni\" che \u00e8 concepita come un punto di informazione e l'inizio di un itinerario pi\u00f9 ampio nella valle, secondo una concezione vicina agli ecomusei. Il museo si definisce infatti un \"museo del territorio\" o un museo all'aperto e comprende oggetti restaurati al di fuori della sua sede come tre nev\u00e8re sul Monte Generoso (per la conservazione del latte), la graa di Roncapiano (per l'essiccazione delle castagne), il roccolo di Scudellate (per catturare gli uccelli di passo), la selva castanile di Caneggio, il muro a secco tra Scudellate e Erbonne e il mulino di Bruzella (il mulino che serve alla macina del granoturco e delle castagne viene messo in funzione settimanalmente e si pu\u00f2 comprare la farina che produce). Fanno quindi parte del patrimonio del Museo etnografico della Valle di Muggio quattro tipi di collezioni: gli oggetti della civilt\u00e0 rurale, le collezioni di immagini dedicate al paesaggio, la documentazione archivistica cartacea e digitale (conservate nella sede) e gli edifici del territorio collocati nel valle.\nIl museo ha come mandato la salvaguardia del patrimonio del territorio ed \u00e8 un punto di informazione. Il museo organizza inoltre eventi, mostre tematiche ed escursioni guidata durante tutto l'anno. Il museo fa parte dei musei etnografici regionali riconosciuti dal Canton Ticino e collabora con la citt\u00e0 di Mendrisio per progetti focalizzati sul Monte Generoso, come il restauro dei caselli del latte di Cragno."}
{"id": "659036", "revid": "41310", "url": "https://it.wikipedia.org/wiki?curid=659036", "title": "San Nicol\u00f2 Politi", "text": ""}
{"id": "659039", "revid": "259021", "url": "https://it.wikipedia.org/wiki?curid=659039", "title": "Storia di Enna", "text": "Le origini dell'insediamento di abitanti nel sito di Enna si perdono nella notte dei tempi.\nLe tracce del Neolitico.\nInsediamenti d'et\u00e0 neolitica, , sono venuti alla luce su un rilievo, il \"Cozzo Matrice\", nei pressi del lago Pergusa, dove sorgeva un villaggio fortificato, le cui mura e i resti sono ancora fruibili, in cui spiccano un tempio pi\u00f9 tardo dedicato alla dea Kore, e una interessante necropoli. Altri insediamenti neolitici, attorno al lago, testimoniano della presenza umana e dell'introduzione della coltivazione dell'ulivo che colora le colline della conca pergusina nonostante gli oltre 700 metri d'altitudine.\nAltri reperti neolitici sono le grotte sepolcrali nel quartiere Fundrisi nelle vicinanze della Porta di Janniscuru.\nI reperti sono custoditi nel Museo Archeologico Regionale di Enna e nel Museo Alessi di Enna.\nI Sicani.\nTracce di presenza dei Sicani fanno ritenere che sia stata utilizzata in virt\u00f9 della sua particolare posizione, a oltre 900 m sul livello del mare nonch\u00e9 nel centro geografico della Sicilia, utile pertanto per l'avvistamento e la difesa. . \n\u00c8 teoria diffusa che proprio i Sicani, tredici secoli prima di Cristo, abbiano eretto, sullo sperone orientale del monte Enna, una roccaforte militare di grandissima importanza per quell'epoca remota della storia, che adattamenti e rifacimenti svevi nel Medioevo trasformarono nell'attuale simbolo architettonico della citt\u00e0, l'imponente Castello di Lombardia. \nSembra proprio di origine sicana anche l'introduzione nella zona dell'agricoltura e del culto di una dea madre la cui identit\u00e0 si fonder\u00e0 poi con la Demetra dei greci, nota appunto come \"Dea delle Messi\". In suo onore fu eretto sulla \"Rocca di Cerere\" un grande Tempio pagano, descritto tra gli altri da Cicerone, che richiamava pellegrinaggi da tutto il mondo pagano.\nL'avanzata dei Siculi da oriente rese ancora pi\u00f9 importante l'esistenza del sito di Enna che riusc\u00ec a resistere e a stipulare un trattato di pace con gli invasori.\nIn seguito le due popolazioni si fusero e integrarono; per circa cinque secoli, fino all'arrivo dei greci, Henna e le citt\u00e0 circonvicine, Agyrio, Ergezio, Kentoripa, Enghion ed altre, formarono quasi una nazione ricca e fiorente che solo dopo parecchio tempo venne attratta nell'area di influenza greca. Soprattutto ad Henna l'elemento siculo mantenne una sua propria individualit\u00e0.\nI periodi greco-siceliota e romano.\nL'ellenizzazione della citt\u00e0 \u00e8 testimoniata dalla moneta battuta che \u00e8 di tipo greco gi\u00e0 nel V secolo a.C. La citt\u00e0, la \"polis\", fu chiamata Henna dai greci; era conosciuta in tutta la Sicilia per il suo tempio con il culto di Cerere, per i greci Demetra: i pellegrini vi si recavano persino da Roma. Il periodo presenta alterne vicende in cui Henna fa parte delle poleis sottomesse a Siracusa, come nel 396 a.C. quando il tiranno Dionigi I la conquist\u00f2 con l'inganno e altre, come nel il periodo di Timoleonte, in cui riacquist\u00f2 la propria autonomia.\nSi mantenne tuttavia abbastanza indipendente e fiorente almeno fino al 307 a.C. quando cadde definitivamente sotto il dominio del Regno siceliota di Agatocle che, alla maniera ellenistica dei diadochi orientali, si era incoronato Re di Sicilia, tale situazione politica si protrasse fino al regno di Gerone II e dei suoi successori; successivamente, le legioni romane riuscirono a sottomettere Henna dopo lunghe battaglie e un'orribile strage commessa da Lucio Pinario, uno dei generali del console Claudio Marcello, il conquistatore di Siracusa nel 212 a.C.\nLa presa di Henna da parte dei Romani fu certamente una delle pi\u00f9 ardue imprese che i soldati di Roma avessero mai condotto in Sicilia: essendo la citt\u00e0 arroccata su un altipiano imprendibile, e difesa da una fortezza d'origine sicana, essi dovettero ricorrere alla rete fognaria per infiltrarsi fino in cima al monte e conquistare la roccaforte di Sicilia. Da tale esperienza i Romani nominarono Henna \"Urbs Inexpugnabilis\". Cadde successivamente sotto l'influenza dei Cartaginesi. \nDopo la conquista romana ottenne il titolo di municipalit\u00e0 libera e divenne fornitrice di risorse alimentari in virt\u00f9 della fertilit\u00e0 del suo suolo definito il granaio di Sicilia, dovendo per\u00f2 pagare la decima dei prodotti agricoli a Roma. Tuttavia lo sfruttamento romano aliment\u00f2 un sempre pi\u00f9 grave malcontento finch\u00e9 nel 135 a.C. non scoppi\u00f2 la sanguinosa Prima guerra servile. A capo della rivolta uno schiavo siro di nome Euno che si proclam\u00f2 re e che fece battere moneta col nome di \"Basileus Antiocos\" e per ben tre anni tenne in scacco i romani, anche perch\u00e9 la rivolta, si era estesa a tutta l'isola. Furono commesse molte atrocit\u00e0 soprattutto verso le famiglie patrizie; la riconquista romana sottopose la citt\u00e0 ad un duro regime vessatorio culminato poi nelle espoliazioni del pretore saccheggiatore Verre che provocarono anche la dura protesta di Cicerone con le sue \"Verrine\". \nCon la costituzione dell'impero romano Enna riottenne il suo titolo di municipalit\u00e0 e la conserv\u00f2 anche dopo la caduta di questo. Quando iniziarono le invasioni barbariche fu proprio la sua posizione elevata e inespugnabile a salvarla. Nel 535 cadde sotto il dominio dell'impero romano d'oriente riacquistando la sua importanza proprio come roccaforte militare bizantina.\nIl periodo della Sikelia Bizantina e l'Emirato di Sicilia.\nFino all'858 Enna rimase sotto i bizantini che vi trasferirono il comando militare e amministrativo data la sua importanza come citt\u00e0 strategica. \nQuando gli arabi invasero la Sicilia, dopo la caduta di Palermo vi si asserragliarono le ultime forze di difesa bizantine. Gli assedianti si stanziarono a lungo sulla montagna di fronte, a Qualat-Shibeth (Calascibetta) e fu una delle ultime citt\u00e0 a cadere e non perch\u00e9 espugnata.\nIl periodo arabo fu comunque quello della rifioritura; governata dall'emiro Kaid venne identificata come nuova capitale musulmana dell'Isola assumendo il nome di Qasr-yannih, che vuol dire castello di Enna.\nEnna nel Regno di Sicilia.\nNon fu facile al conte Ruggero espugnare la citt\u00e0; gli occorsero ben quindici anni di assedio. \nEnna gli venne consegnata nel 1087 solo grazie ad un patto con il comandante saraceno, signore di Castrogiovanni e Girgenti, Ibn-Hamud. Il nome della citt\u00e0 a questo punto viene convertito nella forma di Castrogiovanni e tale rimarr\u00e0 fino all'epoca fascista. Il periodo normanno vede anche l'insediamento di colonie di lombardi e piemontesi a Castrogiovanni, ma anche a Nicosia, e Piazza Armerina. Ma, mentre le varie citt\u00e0 vennero assegnate come feudi ai cavalieri e alle diocesi, Castrogiovanni rimase citt\u00e0 demaniale divenendo importante centro culturale e politico del regno siciliano. Nel 1130 Ruggero II fece restaurare l'antica fortezza sicana oggi nota come il \"Castello di Lombardia\". \nFederico II Re di Sicilia e del Sacro Romano Impero, tra il 1200 e il 1240 vi fece costruire la Torre ottagonale, operando modifiche all'Antico Castello.\nDopo la breve parentesi angioina, terminata coi Vespri siciliani (1282), e l'avvento della nuova Dinastia aragonese sulla Sicilia, si riapr\u00ec la parentesi felice per Enna. Re Federico III di Sicilia stabil\u00ec a Enna la sua residenza estiva, vi ricevette il titolo di Re di Sicilia nel 1304 e vi convoc\u00f2 il Parlamento siciliano nel 1324. Con Federico III e la moglie Eleonora vi furono importanti restauri e l'edificazione del Duomo.\nLa citt\u00e0 durante il Viceregno.\nI privilegi di citt\u00e0 demaniale di Castrogiovanni decaddero quando dal XVI secolo il Regno di Sicilia entr\u00f2 a fare parte dell'Impero Spagnolo come vicereame e pian piano anche l'importanza della citt\u00e0 si ridusse. Gli spagnoli erano interessati solo allo sfruttamento delle ricchezze del suolo e della produzione agricola. Nel 1713 il Trattato di Utrecht assegn\u00f2 il Regno di Sicilia al Duca Vittorio Amedeo di Savoia ma questi dopo poco la baratt\u00f2 con la Sardegna consegnandola alla monarchia austriaca.\nEnna nel Regno di Sicilia durante la Dinastia Borbonica.\nLa dominazione austriaca dur\u00f2 poco; nel 1738 il trattato di Vienna assegn\u00f2 la Sicilia a Carlo III di Borbone, ma neanche questo nuovo cambiamento arrec\u00f2 beneficio alla citt\u00e0, che i borboni penalizzarono pesantemente, favorendo al contrario il ripopolamento delle campagne circostanti, con il chiaro intento di sfruttare solamente le potenzialit\u00e0 agricole del circondario.\nNel 1787 vi soggiorn\u00f2 per una notte Goethe in condizioni molto disagevoli:\nI Borboni favorirono politicamente il comprensorio nisseno, alla cui provincia aggregarono anche il territorio di Enna, che cos\u00ec rimase sino all'epoca fascista.\nDall'unit\u00e0 d'Italia all'elezione a capoluogo di provincia.\nL'allora Castrogiovanni, contava gi\u00e0 15.000 abitanti ed essendo uno dei centri pi\u00f9 popolosi dell'entroterra siciliano, fu attivamente coinvolta nell'impresa dei mille contribuendo all'unificazione dell'Italia.\nL'eroe dei due mondi, Giuseppe Garibaldi, pass\u00f2 da Castrogiovanni nel 1861, e parl\u00f2 al suo popolo, dal Palazzo Varisano, oggi sede del Museo Archeologico Regionale di Enna, di fronte al Duomo della citt\u00e0. Il discorso che Garibaldi tenne \u00e8 celebre per via del motto \"O Roma o la morte!\" con cui incit\u00f2 gli ennesi ad unirsi alla sua spedizione. \nNella seconda met\u00e0 dell'Ottocento, Castrogiovanni trovandosi al centro di un territorio ricchissimo di zolfo, con le sue miniere aliment\u00f2 per quasi un secolo il mercato internazionale. In realt\u00e0 le solfare erano dei veri campi di lavori forzati anche per giovanissimi solfatari, spesso non ancora adolescenti, venduti dalle famiglie pi\u00f9 povere per estrarre il minerale giallastro. Vennero a tale scopo approntate numerose linee ferrate minerarie sui cui vagoni veniva caricato. \nL'attivit\u00e0 mineraria andr\u00e0 sempre pi\u00f9 riducendosi fino al secondo dopoguerra, rimanendo tuttavia sempre ricchezza e piaga per la citt\u00e0 di Enna.\nIl nuovo secolo vede la intensa attivit\u00e0 politica e parlamentare del grande ennese Napoleone Colajanni, e il lustro letterario dei racconti di Nino Savarese, che suonarono come un segno di riscatto per la poco considerata e povera Castrogiovanni.\nCon l'avvento del fascismo vi furono sommosse nella citt\u00e0, finch\u00e9 il 12 gennaio 1927 non fu proprio il Duce Benito Mussolini a scegliere Castrogiovanni come capoluogo di una nuova provincia, a dispetto delle vicine Piazza Armerina e Caltagirone, all'epoca pi\u00f9 popolose di Enna. Sul finire dello stesso anno le fu restituito l'antico nome legato all'epoca storica greco-romana.\nDal 1927 agli anni Ottanta.\nQuando fu eretta a capoluogo di provincia, Enna aveva circa abitanti, e non conosceva altre attivit\u00e0 che non fossero l'agricoltura e l'estrazione dello zolfo. L'essere divenuta la nona provincia siciliana, proprio nel cuore dell'isola, con l'aumento di nuovi posti di lavoro nel terziario, apport\u00f2 un certo sviluppo alla citt\u00e0, che raggiunse i abitanti, limite tutt'oggi insuperato. Il nuovo status di capoluogo di provincia le permise di revisionare la propria struttura urbanistica, con l'abbattimento di vecchi rioni per far posto a piazze, viali, palazzi ed uffici.\nIl versante occidentale dell'altipiano in cui spicca la Torre di Federico II, che sino agli anni 1930 era ricoperto da un fitto bosco, venne disboscato e completamente urbanizzato, per l'incremento demografico e la necessit\u00e0 di uffici pubblici.\nBombardata dagli alleati il 13 luglio 1943, Enna conobbe un ridimensionamento demografico, anche a causa del crollo dell'attivit\u00e0 mineraria. Per tutto il periodo del dopoguerra fino alla met\u00e0 degli anni sessanta la vita della citt\u00e0 si trascin\u00f2 sonnolenta, mentre le campagne si spopolavano lentamente per effetto dell'emigrazione. A partire da allora si cominciarono a costituire i nuovi insediamenti di Enna Bassa e del Villaggio Pergusa, a valle di Enna. \nImportanti, ma fugaci, fasi della storia cittadina furono nel 1961 le competizioni automobilistiche di Formula 1 nell'Autodromo di Pergusa sulle rive del lago omonimo, in seguito la nascita del Teatro pi\u00f9 vicino alle Stelle nel castello di Lombardia, le gare di Formula 3000 e le esibizioni della Ferrari e di Michael Schumacher a Pergusa.\nIl 9 agosto del 1983 si verific\u00f2 il primo episodio eclatante di mafia: cadde vittima di un agguato Giovanni Mungiovino, esponente di spicco della Democrazia Cristiana e presidente dell'ospedale Umberto I. Giovanni Mungiovino venne punito, secondo la Direzione Distrettuale Antimafia, per aver preso posizione contro i Corleonesi, che decisero di ucciderlo \u00absu deliberazione della commissione regionale, presieduta da Salvatore Riina\u00bb.\nDagli anni Novanta ad oggi.\nNel 1995 nacque il Consorzio Ennese Universitario (CEU), che attiv\u00f2 a Enna un polo universitario decentrato con corsi di laurea sia dell'Universit\u00e0 di Palermo che dell'Universit\u00e0 di Catania. Il polo universitario di Enna divenne presto consistente; da ci\u00f2 ne consegu\u00ec la richiesta di istituire una nuova universit\u00e0 al Ministero. La regione siciliana sostenne il progetto di una quarta universit\u00e0 e ne individu\u00f2 la sede proprio a Enna. \nNel 2003 fu costituito un soggetto di diritto privato, la Fondazione Kore, cui venne affidato il compito di proporre l'istituzione di tale ente con la denominazione di Libera universit\u00e0 degli studi della Sicilia centrale \"Kore\" di Enna. Nel luglio 2004, il progetto della Fondazione Kore ricevette il parere favorevole del comitato nazionale per la valutazione del sistema universitario (CNVSU). La Libera Universit\u00e0 Kore di Enna avvi\u00f2 le proprie autonome attivit\u00e0 nell'anno accademico 2005/2006. \nL'ateneo ennese ha promossa una nuova aspettativa di sviluppo per la citt\u00e0, e ha calamitato in pochi anni migliaia di studenti universitari oltre a 78 milioni di euro d'investimenti per la realizzazione del Campus, il primo e l'unico della Sicilia. La completa autonomia \u00e8 arrivata con un nuovo statuto approvato del Ministro dell'Istruzione, emanato e pubblicato nel 2016. \nConcomitante lo sviluppo di Enna Bassa oggi diventata semi-centro, per servizi universitari, viabilit\u00e0 stradale e importanza commerciale e residenziale per il territorio.\nUn tentativo di svolta per la citt\u00e0 fu la realizzazione dell'idroscalo di Enna, al lago Nicoletti; tra il 2007 e il 2008 la struttura di Enna ebbe alcuni collegamenti con l'idroscalo di Siracusa, ma il fallimento della compagnia \"Aqua Airlines\" che effettu\u00f2 la prima serie di voli da e per l'idroscalo ennese blocc\u00f2 ogni ulteriore sviluppo del progetto."}
{"id": "659043", "revid": "1632387", "url": "https://it.wikipedia.org/wiki?curid=659043", "title": "Indiaca", "text": "Indiaca indica uno sport, di origini sud-americane, e la relativa attrezzatura per svolgerlo. L'indaca \u00e8 uno sport di squadra e si gioca, come nella pallavolo o nel badminton, in un campo diviso da una rete. Si usa una specie di palla, chiamata anch'essa indiaca, la quale \u00e8 colpita con le mani. Questo sport \u00e8 molto popolare in Germania in cui \u00e8 organizzata in tre federazioni: CVJM, Eichenkreuz e Deutschen Turnerbund (DTB).\nIl 26 maggio 2000 \u00e8 stata creata a Berlino l'International Indiaca Association (IIA), con lo scopo di uniformare le regole usate nei vari paesi ed organizzare i tornei internazionali. Importanti federazioni nazionali sono presenti in Germania ed in Giappone; sono affiliate allo IIA anche Svizzera, Estonia, Slovacchia, Brasile e Lussemburgo. Nell'agosto 2001 fu organizzato il primo campionato del mondo in Estonia; nel 2006 anche il secondo fu in Estonia.\nL'indiaca nasce dai nativi del Sud America, dove viene praticato da alcuni secoli. Nel 1936 fu scoperto dall'insegnante di ginnastica tedesco Karlhans Krohn mentre era a Copacabana e lo introdusse anche in Germania.\nRegole.\nViene giocato su un campo di 16 x 6,10 m, che \u00e8 diviso in due met\u00e0, una per ognuna delle due squadre rivali. L'altezza della rete varia, fra i 2,00\u00a0m e i 2,35\u00a0m, a seconda dell'et\u00e0 e del sesso dei giocatori. Le squadre sono composte da cinque giocatori o giocatrici ognuna sul campo, e al massimo di altri cinque in pi\u00f9 per i cambi.\nL'indiaca viene immessa in gioco tramite un servizio. Il giocatore, che si trova nella posizione dietro a destra, fa il servizio: deve far passare l'indiaca con un colpo, oltre la rete senza toccarla. Ogni squadra pu\u00f2 toccare l'indiaca al massimo tre volte, poi la deve scagliare di nuovo oltre la rete, senza fargli toccare il suolo. Si pu\u00f2 colpire o toccare l'indiaca solo con le mani, o con gli avambracci. Se una delle due squadre fa un errore, la squadra avversaria riceve un punto e il prossimo servizio. Quando il servizio cambia da una squadra all'altra, i giocatori di quest'ultima ruotano di una posizione in senso orario.\nLa squadra che vince il set, \u00e8 quella che si aggiudica per prima 25 punti, con almeno due punti di differenza con l'altra squadra. Si gioca con due o tre set.\nTecniche.\nLe tecniche per colpire la palla sono molto simili a quelle usate a pallavolo. Anche nell'indiaca ci sono: il servizio, il bagher o manchette, il passaggio, la schiacciata e il muro.\nIl servizio, possibile solo dal basso, dovrebbe essere ben allenato nei gruppi o nelle coppie. \u00c8 il colpo pi\u00f9 facile ed \u00e8 importante per iniziare bene il gioco. Inoltre saper far bene un servizio \u00e8 importante per imparare gli altri colpi.\nIl bagher \u00e8 molto simile al servizio, per importanza. Come nella pallavolo, il bagher, \u00e8 un colpo difensivo, eseguito dal basso verso l'alto, che si presta alla ricezione di palle basse e corte: ha successo se eseguito con una mano sola, tranne per la ricezione delle schiacciate, in cui si usano ambedue le mani. Pu\u00f2 essere allenato in piccoli gruppi o a coppie.\nPer imparare il passaggio da sopra, si pu\u00f2 partire dal bagher, imparando prima il passaggio dritto, per poi cominciare a direzionare il tiro.\nIl colpo pi\u00f9 importante, usato per piazzare l'indiaca in campo avversario, \u00e8 il tiro d'attacco o la schiacciata. Naturalmente questi dovrebbero essere effettuati in maniera tale da rendere la ricezione da parte degli avversari il pi\u00f9 difficile possibile.\nL'insegnamento della schiacciata parte dal direzionamento dell'indiaca in aria e dal lancio della stessa, per proseguire imparando la schiacciata da fermo, quindi al salto ed al volo.\nIl metodo pi\u00f9 efficace di contrastare la schiacciata \u00e8 il muro. Il difendente dovr\u00e0 saltare e tentare di respingere con ambedue le mani l'indiaca nel campo avversario. A differenza della pallavolo, le mani non possono oltrepassare la rete."}
{"id": "659062", "revid": "125220663", "url": "https://it.wikipedia.org/wiki?curid=659062", "title": "Marino Perani", "text": "Caratteristiche tecniche.\nGiocatore.\nAttaccante di fascia destra dal fisico minuto, dotato di classe e di buona visione di gioco, specialista nei cross da fondo campo. Era dotato di buon tiro dalla distanza, grazie al quale ha segnato oltre 80 reti in carriera.\nCarriera.\nGiocatore.\nClub.\nCresciuto nell'Atalanta, esord\u00ec in giovane et\u00e0 in Serie A nel campionato 1956-57 diventando titolare fin dal successivo, ricoprendo il ruolo di ala destra. Nel 1958, diciannovenne, pass\u00f2 al Bologna, legando in modo indissolubile il suo nome alla squadra rossobl\u00f9 e formando con Ezio Pascutti una celeberrima coppia di ali. Dopo una prima buona stagione, nel campionato 1959-60 fu mandato al Padova di Nereo Rocco per fare esperienza. Ripreso dal Bologna, fu titolare indiscusso dal 1960 al 1974.\nNel campionato 1963-1964 fu tra i protagonisti della conquista del settimo e fin qui ultimo scudetto da parte del Bologna, disputando anche lo spareggio a Roma contro l'Inter, che assegn\u00f2 il titolo. Nel corso dello stesso campionato Perani fu tra i 5 giocatori coinvolti nel clamoroso \"caso doping\", dal quale peraltro usc\u00ec, come i suoi compagni, prosciolto per non aver commesso il fatto. Con la maglia rossoblu vinse due Coppe Italia nel 1970 e nel 1974. Nello stesso anno 1970 vinse anche la Coppa di Lega Italo-Inglese giocando nella doppia finale contro il . \u00c8 il 5\u00ba giocatore di sempre per presenze con la maglia del Bologna, avendo totalizzato ben 415 presenze in incontri ufficiali.\nChiuse la carriera in Canada con la maglia del Toronto Metros-Croatia nel 1975. In totale ha collezionato 380 presenze in serie A.\nNazionale.\nCon la nazionale ha esordito il 14 giugno 1966, segnando anche una rete alla Bulgaria. In quello stesso anno, ha partecipato ai Mondiali in Inghilterra scendendo in campo in due gare della fase a gironi. Non venendo pi\u00f9 convocato in seguito, conta 4 presenze con la maglia azzurra.\nAllenatore.\nAppese le scarpe al chiodo nel 1975, Perani rimase a vivere a Bologna e lavor\u00f2 nella societ\u00e0 come allenatore delle squadre giovanili. I buoni risultati ottenuti indussero il presidente Conti, nel gennaio del 1979, ad affidargli la prima squadra dopo l'esonero di Bruno Pesaola. Ma dopo sole sette partite caratterizzate da risultati negativi Perani fu avvicendato da Cesarino Cervellati, che port\u00f2 la squadra alla salvezza, pareggiando l'ultima partita con Il Perugia per 2-2. Con decisione un po' a sorpresa, per il campionato successivo, quello del 1979-1980, la nuova dirigenza affid\u00f2 proprio a Perani la panchina della squadra; il traguardo della salvezza fu raggiunto senza patemi, ma comunque a fine stagione Perani fu sollevato dall'incarico.\nTerminato per sempre il rapporto pluriennale coi rossobl\u00f9, nel 1980 pass\u00f2 ad allenare l'Udinese, sempre in Serie A, ma fu esonerato verso met\u00e0 campionato. Nella stagione seguente, 1981-1982, alla 15\u00aa giornata subentr\u00f2 ad Alfredo Magni sulla panchina del Brescia, in Serie B, ma non riusc\u00ec a evitare la retrocessione delle rondinelle in Serie C1.\nNel 1982-1983 subentr\u00f2 sulla panchina della , in C1. La stagione 1983-1984 vide Perani di nuovo in C1 sulla panchina del : dopo un campionato di testa la squadra si piazz\u00f2 al primo posto del girone (a pari punti proprio col Bologna) e ottenne quindi la promozione in cadetteria; ma nel campionato successivo i negativi risultati dei ducali (poi retrocessi) indussero la societ\u00e0 a licenziare l'allenatore a stagione in corso.\nGli anni successivi, fino al 1990, videro Perani accettare panchine di C1 e C2 in sostituzione di colleghi esonerati. Nel 1997 allen\u00f2 l'Iperzola, squadra dell'\"hinterland\" bolognese, ritirandosi al termine della stagione.\nDopo il ritiro.\n\u00c8 stato opinionista in varie trasmissioni televisive locali di carattere sportivo. Da tempo ricoverato in una clinica bolognese, muore nell'ottobre 2017 a 77 anni. Le sue spoglie si trovano nel cimitero del suo paese natale, Ponte Nossa."}
{"id": "659063", "revid": "1480390", "url": "https://it.wikipedia.org/wiki?curid=659063", "title": "Contea di Newport", "text": "La contea di Newport, in inglese \"Newport County\", \u00e8 una contea del sud-est del Rhode Island negli Stati Uniti d'America. Il suo capoluogo \u00e8 Newport.\nGeografia fisica.\nLa contea a nord ha un confine marittimo con la contea di Bristol, a nord ed a est confina con la contea di Bristol del Massachusetts, a sud si affaccia sullo stretto del Rhode Island, ad ovest ha un confine marittimo con le contee di Washington e di Kent.\nLa contea \u00e8 costituita da un territorio pianeggiante. Solo la parte orientale \u00e8 continentale per il resto il territorio \u00e8 costituito dalle isole di Aquidneck, Conanicut, Prudence e da isole minori che affiorano nella baia di Narragansett. La parte continentale \u00e8 caratterizzata da numerosi laghi, i maggiori dei quali sono al confine con il Massachusetts. Le isole di Aquidneck e Conanicut sono collegate alla terraferma tramite ponti. La citt\u00e0 principale \u00e8 Newport posta sull'isola di Aquidneck nella baia di Narragansett.\nStoria.\nLa contea fu costituita il 22 giugno 1703.\nComuni.\nLa contea \u00e8 suddivisa in sei comuni, dei quali cinque hanno lo status di \"town\" e uno solo, il capoluogo Newport, quello di \"city\"."}
{"id": "659064", "revid": "1373765", "url": "https://it.wikipedia.org/wiki?curid=659064", "title": "Mulino di San Moro", "text": "Il mulino di San Moro, chiamato cos\u00ec dal nome della localit\u00e0 in cui \u00e8 sito, San Mauro a Signa, alla confluenza del Fosso Macinante col Bisenzio.\nIl mulino risale al XVII secolo ed \u00e8 l'unico esemplare rimasto dei numerosi che un tempo erano presenti lungo il Fosso Macinante, conservando ancor oggi, nonostante il cattivo stato di conservazione, l'apparato macinante e altri particolari architettonici.\nL'edificio, sebbene ubicato nel comune di Campi Bisenzio, "}
{"id": "659066", "revid": "161374", "url": "https://it.wikipedia.org/wiki?curid=659066", "title": "SS251", "text": ""}
{"id": "659071", "revid": "124818018", "url": "https://it.wikipedia.org/wiki?curid=659071", "title": "Ezio Pascutti", "text": "Giocava come ala.\nCarriera.\nGiocatore.\nClub.\nIl suo nome \u00e8 legato a doppio filo con quello del Bologna, squadra alla quale approd\u00f2 nel 1954-1955 a 17 anni. Esord\u00ec diciottenne in Serie A e a partire dal 1958-1959 form\u00f2 una coppia d'ali con Marino Perani.\nRimase al Bologna fino al 1969, con 296 partite in serie A e 130 reti. Con la propria squadra conquist\u00f2 anche il celebre scudetto del 1964, guadagnato nello spareggio con l', e una Coppa Mitropa.\nTra i tanti meriti sportivi, Pascutti ha detenuto per moltissimo tempo il record di reti consecutive in campionato senza calci di rigore (10), infranto nel 1994 da Gabriel Batistuta.\nNazionale.\nConta 17 presenze in Nazionale, con la quale segn\u00f2 anche 8 reti (oltre a 2 presenze e una rete con la Nazionale B). Ha inoltre partecipato a due campionati del mondo: nel 1962 e nel 1966.\nNonostante le sue indubbie qualit\u00e0 sportive, Pascutti \u00e8 ricordato anche per un episodio avvenuto in un incontro della nazionale contro l'URSS il 13 ottobre 1963: reag\u00ec al duro trattamento riservatogli dal terzino Dubinsky guadagnandosi un'espulsione al 23\u00ba; la Nazionale fu sconfitta ed eliminata dagli Europei.\nDa allora la fama di essere \"quello del pugno facile\" gli rimase attaccata come una maledizione, amareggiando ogni successiva vittoria sportiva. Pascutti si era solo avvicinato con impeto al difensore russo, ma non l'aveva toccato. Da allora in poi in tutti i campi d'Italia fu regolarmente insultato e fischiato, tanto da scendere in campo con tappi di cera nelle orecchie.\nAllenatore.\nDopo il ritiro, Pascutti ha conseguito il patentino di allenatore di seconda categoria per club semiprofessionistici. Ha allenato quindi squadre nelle serie inferiori, fra cui il Baracca Lugo, il Russi e la Sassolese in Serie D.\nStatistiche.\nCronologia presenze e reti in nazionale.\n "}
{"id": "659073", "revid": "41310", "url": "https://it.wikipedia.org/wiki?curid=659073", "title": "San Nicasio Camuto de Burgio", "text": ""}
{"id": "659074", "revid": "41310", "url": "https://it.wikipedia.org/wiki?curid=659074", "title": "Santa Notburga di Eben", "text": ""}
{"id": "659076", "revid": "767487", "url": "https://it.wikipedia.org/wiki?curid=659076", "title": "Agrocybe", "text": "\"Agrocybe\" Fayod, Annls Sci. Nat., Bot., s\u00e9r. 7 9: 358 (1889)\nAgrocybe \u00e8 un genere di funghi basidiomiceti appartenente alla famiglia Bolbitiaceae.\nDescrizione del genere.\nCappello.\nLiscio, biancastro o color camoscio.\nGambo.\nBiancastro con anello evidente.\nLamelle.\nBruno-grigiastre, poi bruno scure.\nSpore.\nBrune e lisce con poro germinativo.\nLe specie comprese in questo genere sono state distaccate dalle Pholiota in cui erano incluse.\nCommestibilit\u00e0 delle specie.\nInteressante.&lt;br&gt;\nGenere conosciuto al grande pubblico per via di una specie molto popolare, l'Agrocybe aegerita, meglio nota con l'appellativo di \"pioppino\", uno dei funghi pi\u00f9 apprezzati.&lt;br&gt;\nDiverse specie sono commestibili, altre sono senza valore, non risultano specie velenose.\nSpecie di Agrocybe.\nLa specie tipo \u00e8 \"Agrocybe praecox\" (Pers.) Fayod (1889), altre specie incluse sono:"}
{"id": "659078", "revid": "110157", "url": "https://it.wikipedia.org/wiki?curid=659078", "title": "Perimplantite", "text": "La perimplantite \u00e8 un processo infiammatorio, che colpisce i tessuti intorno all'impianto osteointegrato portando ad una perdita del tessuto osseo di sostegno.\nLa causa o \u00e8 infettiva, o \u00e8 un'errata passivazione implanto-protesica (trauma occlusale), anche se clinicamente si possono riscontrare entrambe le cause.\nL'esame radiografico permette di distinguere facilmente una perimplantite da trauma occlusale da una batterica.\nPer salvaguardare il processo di osteointegrazione, si utilizzano terapie che comprendono l'uso di farmaci antibiotici, antinfiammatori, oltrech\u00e9 un'eventuale revisione di \"curettage\" chirurgico dell'area interessata, ed anche la rigenerazione ossea guidata (GBR).\nTutte le terapie puntano a eliminare i batteri dalla superficie dell'impianto sia a cielo coperto (senza incidere la gengiva e vedere) che a cielo aperto (incidendo la gengiva e sollevandola).\nLe terapie a cielo chiuso hanno dalla loro minore invasivit\u00e0 ma non possono essere associate a rigenerazione dell'osso che richiede sempre il sollevamento di un lembo, inoltre essendo terapie alla cieca non permettono di visualizzare e controllare le aree se pulite.\nTra le terapie meccaniche vi \u00e8 l'uso di strumenti come curettes, il getto di bicarbonato o altre polveri,ed anche quello di frese per rimuovere tutte le spire e le rugosit\u00e0 implantari.\nTerapie non meccaniche prevedono l'uso di soluzioni antisettiche ed antibiotiche, sia sotto forma di lavaggi che in forme a lento rilascio dal gel alle fibre impregnate.\nIl Laser pu\u00f2 sterilizzare le superfici.\nLimite comune di tutte le terapie che si limitano a eliminare i batteri disinfettando o sterilizzando \u00e8 che essi ricolonizzeranno gli spazi in quanto i batteri non si trovano solo sugli impianti. Diviene fondamentale correggere tali difetti ossei perch\u00e9 non tornino ad essere serbatoi di infezione.\nLa GBR \u00e8 utile in questo senso, a meno che di ricorrere a terapie resettive che porteranno le superfici decontaminate all'aperto in zone pulibili."}
{"id": "659081", "revid": "76963", "url": "https://it.wikipedia.org/wiki?curid=659081", "title": "Katherine Moennig", "text": " \u00c8 principalmente nota per il ruolo di Shane McCutcheon in \"The L Word\" (2004-2009) e \"\" (2019-in corso). Dal 2013 al 2020, ha interpretato il ruolo di Lena nella serie di Showtime \"Ray Donovan\".\nBiografia.\n\u00c8 la figlia di una ballerina di Broadway, Mary Zahn, e del liutaio William H. Moennig III. Inoltre Kate \u00e8 la nipote dell'attrice Blythe Danner e cugina di Gwyneth Paltrow. A 18 anni Kate si trasferisce a New York per studiare all'American Academy of Dramatic Arts. Lavora come modella e prende parte ad alcuni spettacoli teatrali. Nel 1999 ottiene la parte principale nel videoclip della canzone \"Is Anybody Home?\" del gruppo canadese di rock alternativo Our Lady Peace. Il suo primo ruolo di rilievo lo ottiene nella serie televisiva \"Young Americans\", nella quale interpreta Jacqueline \"Jake\" Pratt, una ragazza che entra alla Rawley Boys Academy fingendosi un ragazzo e che finisce per innamorarsi di Hamilton (Ian Somerhalder), il figlio del Decano.\nKate, nota per il suo aspetto androgino, ha avuto molte parti di personaggi lesbici o transessuali. Ha partecipato all'audizione per la parte di Brandon Teena in \"Boys Don't Cry\" - che fu poi assegnata all'attrice Hilary Swank, che vinse l'Oscar per quella interpretazione. Inoltre ha recitato la parte di un transessuale prima di essere operato nella serie tv \"Law &amp; Order - Unit\u00e0 vittime speciali\" nella puntata \"Fallacy\". Dal 2004 al 2009 Kate recita nella serie \"The L Word\", interpretando uno dei personaggi principali. Il suo ruolo \u00e8 quello di Shane McCutcheon, una parrucchiera dall'infanzia e dall'adoloscenza tormentata, perch\u00e9 abbandonata dai genitori e finita in strada, che passa da una relazione con una donna ad un'altra.\nIl 12 aprile 2006 Kate fa il suo esordio a Broadway recitando in \"Guardians\", di Peter Morris. In questa rappresentazione teatrale Kate recita il ruolo di una ragazza statunitense, ispirato a Lyndie England, una giovane soldato dell'Esercito degli Stati Uniti del Virginia dell'Ovest che diviene il capro espiatorio in uno scandalo che tratta degli abusi sui prigionieri di una prigione in Iraq. Il racconto \u00e8 basato su una storia vera. Kate interpreta un ruolo minore nel film uscito nel 2006, \"Art School Confidential - I segreti della scuola d'arte\" recitando come Candace, una modella di arte che prova un interesse nei confronti del protagonista Jerome.\nNel 2007 partecipa ad un documentario, intitolato \"My Address: A Look At Gay Youth Homelessness\", girato da Gigi Nicolas, in cui intervista alcuni adolescenti gay cacciati di casa dai genitori e finiti in strada, ospitati presso l'Istituto a New York. Recita anche la parte del dott. Miranda Foster, un chirurgo che si sta specializzando in trapianti, nella serie televisiva \"Three Rivers\" nel 2009. O Sempre nel 2009 interpreta il piccolo ruolo di Jilly nel film \"Stanno tutti bene - Everybody's Fine\", remake dell'omonimo film di Giuseppe Tornatore, con Robert De Niro, Drew Barrymore e Kate Beckinsale.\nNell'ottobre 2010 appare anche nel quinto episodio della quinta stagione della serie televisiva americana \"Dexter\", nel piccolo ruolo di un'artista di tatuaggi. Nel 2011 interpreta la piccola parte di Gloria, una prostituta tossicodipendente, nel film di Brad Furman \"The Lincoln Lawyer\", e lavora al fianco di Amanda Seyfried nella pellicola \"Gone\", di Heitor Dhalia. Dal 2013 al 2019, ha interpretato il ruolo di Lena Barnum, nella serie tv \"Ray Donovan\". Nel 2019, Moennig riprende il suo ruolo di Shane McCutcheon nel sequel di \"The L Word\", \"\".\nVita privata.\nMoennig \u00e8 apertamente lesbica. Dal 2017 \u00e8 sposata con la regista e musicista brasiliana Ana Rezende.\nDoppiatrici italiane.\nNelle versioni in italiano, Katherine Moennig \u00e8 stata doppiata da:"}
{"id": "659091", "revid": "125944058", "url": "https://it.wikipedia.org/wiki?curid=659091", "title": "Le bizzarre avventure di JoJo", "text": " \u00e8 un manga scritto e disegnato da Hirohiko Araki, pubblicato in Giappone dal 1987 sulla rivista \"sh\u014dnen\" \"Weekly Sh\u014dnen Jump\" della casa editrice Sh\u016beisha e dal 2005 sul mensile \"seinen\" \"Ultra Jump\". In Italia \u00e8 pubblicato dalla Star Comics dal 1993. L'opera \u00e8 divisa in serie, e nel 2021 si \u00e8 conclusa la pubblicazione dell'ottava parte. Il manga \u00e8 stato adattato in due serie di OAV complementari, realizzate tra il 1993 e il 2002, per un totale di 13 episodi, tutti incentrati sulla terza serie. Nell'ottobre 2012 \u00e8 cominciata una serie televisiva anime.\nLa storia \u00e8 articolata intorno alle peripezie della famiglia Joestar; ciascuna delle otto serie si sofferma sulle avventure di uno dei suoi discendenti, e ognuna si svolge in un diverso momento storico. Tutti i protagonisti ottengono in una maniera o nell'altra il nomignolo \"JoJo\". In tutta l'opera \u00e8 presente una quantit\u00e0 innumerevole di citazioni musicali e cinematografiche, inizialmente velate e nascoste, e successivamente sempre pi\u00f9 palesi.\nTrama.\nLa storia narra l'epopea del casato Joestar in lotta contro il potente vampiro Dio Brando e le conseguenze delle sue azioni attraverso un arco temporale che oltrepassa i secoli. L'opera, ancora in corso di pubblicazione, \u00e8 ad oggi suddivisa in otto parti, ciascuna delle quali caratterizzata da personaggi, ambientazioni e tematiche differenti.\nLiverpool, Inghilterra di fine XIX secolo.\nJonathan Joestar \u00e8 l'unico erede del casato dei Joestar, il cui maggiore esponente \u00e8 suo padre, il ricco lord George Joestar I. Questi adotta Dio Brando, coetaneo di Jonathan e figlio di Dario Brando, uno sbandato che anni prima aveva tentato di derubarlo a seguito di un incidente e che lui crede gli abbia salvato la vita, in segno di riconoscimento dopo la sua morte per malattia. Dio, la cui vera indole \u00e8 ambiziosa e perversa, vuole in realt\u00e0 impadronirsi della fortuna dei Joestar, cercando nei primi mesi di convivenza di distruggere la vita del fratello adottivo e, sette anni dopo, di uccidere il padre adottivo con lo stesso veleno che aveva utilizzato per uccidere il proprio padre violento e abusivo. Scoperto e messo alle strette da Jonathan e dal brigante di strada Robert E.O. Speedwagon, Dio usa su di s\u00e9 la \"Maschera di Pietra\", un portentoso artefatto di origine azteca acquistato in passato dai Joestar in grado di trasformare un qualunque umano in un vampiro immortale, il cui unico punto debole \u00e8 la luce solare. Per affrontarlo, Jonathan apprende la tecnica delle \"onde concentriche\" dal misterioso avventuriero Will Antonio Zeppeli, anch'egli alla ricerca della maschera per distruggerla, grazie alla quale pu\u00f2 scontrarsi con zombie e cavalieri medievali evocati da Dio Brando fino allo scontro finale con il nemico: qui JoJo risulta vittorioso e, credendo di aver vendicato il padre e gli alleati caduti contro il vampiro, riesce finalmente a sposarsi con l'amica d'infanzia Erina Pendleton e a partire con lei in luna di miele per l'America. Sulla nave irrompe per\u00f2 il redivivo Dio, che per sopravvivere era riuscito a separare la testa dal corpo ormai inutilizzabile; JoJo muore nella lotta, mentre il battello viene distrutto da un'esplosione, da cui sopravvivono Erina e una bambina da lei salvata, ritrovati due giorni dopo a bordo di una bara rimasta intatta nell'incidente.\nL'anno \u00e8 il 1938. Joseph Joestar, nipote di Erina Pendleton e figlio del bambino concepito da quest'ultima prima della morte di Jonathan Joestar, si \u00e8 appena trasferito su richiesta dell'anziano Speedwagon a New York. In Messico e a Roma \u00e8 stata infatti scoperta l'esistenza di misteriosi esseri inglobati nella pietra che secondo una profezia stanno per risvegliarsi: sono gli Uomini del Pilastro, unici membri di una razza estinta di esseri simili a vampiri precursori dei ben pi\u00f9 primitivi umani e creatori delle maschere di pietra, il cui obiettivo \u00e8 impadronirsi della Pietra Rossa dell'Aja, necessaria per il funzionamento di una speciale maschera in grado di renderli immuni alle uniche due cose che possono danneggiarli, ossia i raggi solari e le onde concentriche. Joseph \u00e8 stato chiamato proprio perch\u00e9 dotato della capacit\u00e0 innata di generare onde concentriche, con le quali cerca invano di distruggerli, per cui con l'aiuto di Caesar Antonio Zeppeli (nipote di Will A. Zeppeli) e della misteriosa Lisa Lisa, in realt\u00e0 madre sotto falsa identit\u00e0 di JoJo, si allena a Venezia per affinare il potere ereditato dal nonno e sconfiggere i tre temibili avversari. Uscito vittorioso contro i primi due, nonostante l'improbabile aiuto dei Nazisti e di Speedwagon e la morte di Caesar, Joseph si trova in difficolt\u00e0 dopo che Kars, l'ultimo degli Uomini del Pilastro, riesce a indossare la maschera provvista di Pietra dell'Aja e a diventare l'Essere Supremo, una specie di mostro quasi onnipotente e completamente immortale e invulnerabile. Joseph riesce a sconfiggerlo solo lanciandolo nello spazio a velocit\u00e0 di fuga: incapace di tornare a terra e allo stesso tempo di morire, Kars impazzisce fino a perdere la facolt\u00e0 del pensiero.\nLa storia prende parte nel 1988 con la notizia che Dio Brando, dato per morto dopo lo scontro finale con Jonathan Joestar al termine della prima serie, \u00e8 in realt\u00e0 ancora vivo, perch\u00e9 la sua testa, staccatasi dal corpo, riusc\u00ec negli ultimi attimi prima dell'esplosione ad appropriarsi del corpo di Jonathan per poi rinchiudersi nel doppio fondo della bara utilizzata da Erina per salvarsi e sprofondare nell'abisso marino. Quasi cento anni dopo la bara viene recuperata e portata in superficie da un gruppo di incauti marinai. Il nuovo JoJo, Jotaro Kujo, nipote giapponese dell'ultrasessantenne Joseph Joestar, scopre di essere un portatore di \"stand\", un'estensione del corpo e della mente del suo portatore, generata dalla sua stessa energia vitale. Questo potere \u00e8 risvegliato in tutti i discendenti diretti della famiglia Joestar dai \"segnali di pericolo\" inviati dal corpo di Jonathan Joestar, di cui Dio Brando si \u00e8 impadronito, dopo che questi \u00e8 riuscito a sviluppare in qualche modo il suo potere. Lo stand, i cui poteri differiscono da persona a persona, viene controllato con successo da Jotaro e Joseph, ma rischia di uccidere Holly Joestar, la madre di Jotaro e figlia di Joseph, poich\u00e9 priva della fortezza d'animo necessaria a controllarlo: l'unico rimedio per evitare la morte e riportare lo stand a uno stadio dormiente \u00e8 uccidere la fonte del male, Dio Brando, che dimora in un antico palazzo de Il Cairo, in Egitto. Inizia cos\u00ec un avventuroso viaggio dal Giappone fino all'Egitto attraverso l'Asia, nel quale Jotaro, Joseph e il loro gruppo di alleati portatori di stand, ossia lo studente giapponese Noriaki Kakyoin, l'indovino egiziano Mohammed Abdul, lo spadaccino francese Jean Pierre Polnareff e il Boston Terrier Iggy, affrontano numerosi portatori di stand nemici, i cui nomi degli stand derivano dagli Arcani maggiori dei Tarocchi e dalle divinit\u00e0 egizie. Lo scontro finale con Dio e il suo The World, in grado di fermare il tempo, vede vittorioso Jotaro e il suo Star Platinum, che vendicano la morte dei loro alleati Abdul, Iggy e Kakyoin disintegrando il corpo del nemico e spezzando la maledizione che grava sulla madre.\nSiamo nel 1999 e il nuovo protagonista \u00e8 Josuke Higashikata, studente liceale e figlio illegittimo dell'attempato Joseph Joestar. Recatosi nella fittizia cittadina giapponese di Morio-cho per metterlo in guardia da un'oscura minaccia che incombe sulla citt\u00e0, Jotaro incontra questo suo zio che ha soli sedici anni e gli insegna ad avvalersi del suo potere stand Crazy Diamond, generato anch'esso dai \"segnali\" emanati dal corpo di Jonathan. Nella piccola cittadina Jotaro e Josuke vanno alla ricerca dell'Arco e delle Frecce, misteriosi artefatti con il potere di risvegliare il potere stand di chi ne viene trafitto, originariamente in possesso di Dio e di vari uomini di fiducia grazie al quale hanno potuto risvegliare i propri stand e quelli dei loro alleati, per evitare che rimangano nelle mani sbagliate: molti cittadini di Morio-cho hanno infatti cominciato a sviluppare poteri stand, stavolta chiamati come canzoni e gruppi musicali, per le mire egoistiche dei proprietari delle frecce. Tra questi c'\u00e8 Yoshikage Kira, un serial killer dotato dello stand Killer Queen, che ossessionato dalla sua esistenza tranquilla ha inscenato per tutta la vita una falsa mediocrit\u00e0 per essere \"lasciato in pace\", arrivando addirittura a rubare l'identit\u00e0 del mediocre Kosaku Kawajiri, padre di famiglia odiato dalla moglie Shinobu e ignorato dal figlio Hayato, il quale per\u00f2 comincia a dubitare del capofamiglia. Per evitare che la copertura salti Kira si fa colpire nuovamente dalla freccia, sviluppando un potere che gli permetta di sbarazzarsi di chiunque scopra la verit\u00e0 su di lui, ma viene sconfitto dall'arguzia di Hayato e la forza di Josuke e dei suoi alleati.\n2001, Italia. Giorno Giovanna, portatore dello stand Gold Experience e figlio che Dio Brando ha concepito usando il corpo di Jonathan Joestar, ha ereditato i valori e lo spirito dei Joestar, e aspira a diventare il pi\u00f9 importante boss mafioso, o una \"gangStar\", come dice lui, per controllare la criminalit\u00e0 della citt\u00e0 di Napoli e porre fine alle molte ingiustizie che coinvolgono innocenti, come il traffico di droga. Diventa a tale scopo un membro di \"Passione\", un'organizzazione mafiosa molti dei cui esponenti possiedono uno stand, entrando in una squadra composta dal pistolero Guido Mista, il giovane e ingenuo Narancia Ghirga, l'ex poliziotto Leone Abbacchio, il razionale e irascibile Fugo Pannacotta e il capo Bruno Bucciarati, che confida nella forza del giovane. In un primo momento Giorno e il suo gruppo obbediscono agli ordini del Boss con il compito di proteggere sua figlia, Trish Una, dai membri della Squadra Esecuzioni, che vorrebbero sfruttarla per scoprire la vera identit\u00e0 del misterioso e sfuggente padre. In seguito, per\u00f2, scoprono che questi in realt\u00e0 vuole ucciderla proprio perch\u00e9 ultimo elemento che permetta di rintracciarlo e tagliarsi quindi fuori dal resto del mondo; il suo stand King Crimson \u00e8 l'apoteosi di questo desiderio, poich\u00e9 gli permette di farla sempre franca cancellando dalla percezione altrui qualunque azione voglia compiere e sfuggire al fato. Giorno, Trish e i loro compagni devono cos\u00ec scappare dal boss e dall'Unit\u00e0 Speciale, una squadra di sicari rimasta fedele al boss pronta a tutto pur di ucciderli. Aiutati da un personaggio proveniente dal passato, il francese Jean-Pierre Polnareff, si viene a sapere di pi\u00f9 sulle Frecce della serie precedente: queste furono create anni addietro dal metallo proveniente da un meteorite abitato da un virus alieno in grado di uccidere istantaneamente o donare poteri a chi viene colpito, e si scopre che Jotaro e Polnareff erano consapevoli della loro esistenza (ma non dei loro poteri) e ne erano alla ricerca da anni. Quest'ultimo offre il proprio aiuto al gruppo rivelando loro che, colpendo con la freccia il proprio stand, se ne ottiene una versione potenziata dal nome di Requiem. Diavolo emerge finalmente dall'oscurit\u00e0 che si \u00e8 creato attorno per possedere il potere di Requiem, ma la freccia sceglie Giorno, che annienta il suo nemico spedendolo in un limbo di morti infinite con il suo Gold Experience Requiem, e diventa cos\u00ec il nuovo boss di Passione.\nLa vicenda \u00e8 ambientata in Florida e racconta di come Jolyne Kujo, figlia di Jotaro Kujo, rimanga invischiata in un complotto ordito da un vecchio alleato di Dio Brando e venga imprigionata nel carcere di massima sicurezza di Green Dolphin Street, conosciuto anche come \"L'Acquario\", dove conosce un bambino di nome Emporio che gli rivela l'esistenza di White Snake, uno stand in grado di prelevare sotto forma di dischi i ricordi e i poteri delle persone. Il cappellano del carcere, Padre Enrico Pucci, amico del defunto Dio Brando e proprietario di White Snake, intende infatti attirare Jotaro nel carcere per estrarne i ricordi: nella memoria dell'uomo \u00e8 infatti conservato il ricordo di un diario scritto dal vampiro che spiega come raggiungere uno stato mentale che lui definisce Paradiso, un mondo dove tutti sono consapevoli delle loro azioni future e di ci\u00f2 che il fato serba per loro. Nonostante gli sforzi di Jolyne, del suo potere Stone Free e dei suoi alleati nel recuperare i ricordi e lo stand del padre, Pucci finisce con l'impossessarsi del potere che Dio tanto agognava fondendosi con il neonato verde, una sorta di reincarnazione di questi. Dopo numerosi combattimenti tra stand fuori e dentro la prigione, si arriva allo scontro finale nel quale il prete riesce con il suo nuovo potere Made in Heaven a uccidere Jolyne, Jotaro e i loro compagni eccetto Emporio, e ad accelerare il tempo fino a creare un nuovo universo dove ogni essere vivente sopravvissuto all'accelerazione ha una completa consapevolezza del proprio destino e dove nessuno di coloro che ha ucciso, sostituiti da controparti leggermente diverse, pu\u00f2 dare fastidio al cappellano. Emporio, entrato in possesso del potere stand Weather Report, fratello di Pucci, riesce per\u00f2 ad accelerare nuovamente il tempo per creare un nuovo universo e fa infine fuori il malvagio prete. Senza Pucci a poter controllare il potere, per\u00f2, si viene a creare un universo in cui ogni evento passato \u00e8 rimasto intatto ma dove il prete non \u00e8 mai esistito: l'assenza della sua influenza negativa sulla famiglia Joestar e su tutti i personaggi della sesta parte ha permesso la creazione di controparti di essi con una vita decisamente migliore, e in cui il nomignolo \"JoJo\" non \u00e8 pi\u00f9 necessario per i nuovi discendenti della famiglia.\nLa storia si svolge negli Stati Uniti d'America di fine XIX secolo durante una folle corsa a cavallo chiamata \"Steel Ball Run\". La gara a tappe parte da San Diego e arriva a New York per una lunghezza totale di circa seimila chilometri, e propone un ricchissimo premio di 50 milioni di dollari per il vincitore. Fra coloro che vi prendono parte figurano anche un certo Johnny Joestar, ex fantino ora paraplegico, e J.Lo Zeppeli, rampollo di una stirpe nobiliare del Regno di Napoli in Italia, che insegna a Johnny come utilizzare lo spin, la controparte dell'hamon (detto anche \"onde concentriche\"), che avrebbe permesso a Johnny di riutilizzare le sue gambe. Nel corso dell'opera vengono scoperti gli interessi reali per i quali \u00e8 stata finanziata la gara: attraverso di essa, il Presidente degli USA Funny Valentine intende infatti recuperare tutte le parti di una reliquia sacra dai grandi poteri. Nella storia ci sar\u00e0 anche lo zampino della controparte di Dio Brando, Diego Brando.\n2011, Morioh Cho, nell'universo alternativo di Steel Ball Run. In seguito al terremoto di Sendai a un centinaio di metri dalle coste della citt\u00e0 sono spuntati dal sottosuolo dei muri di terra denominati dagli abitanti \"Wall Eyes\". Una ragazza di nome Yasuho Hirose soccorre e disotterra un misterioso ragazzo mezzo sepolto. Nudo e confuso, per qualche bizzarro motivo si scopre che il ragazzo possiede quattro testicoli e una voglia a forma di stella sulla spalla sinistra, circondato da quello che sembra essere un morso umano ancora sanguinante. In seguito Yasuho aiuta il ragazzo a ricordare la sua identit\u00e0, trovando il luogo dove apparentemente abita e scoprendo il suo nome: Yoshikage Kira. Ma nell'appartamento i due trovano solo una ragazza in ostaggio, in quella che \u00e8 una trappola. Il protagonista scopre di non essere Yoshikage Kira, il cui presunto corpo viene ritrovato senza vita nel luogo in cui Yasuho ha incontrato il protagonista. Privo di casa e ricordi, quest'ultimo viene adottato nella famiglia Higashikata, con il nome Josuke.\nPersonaggi.\nI protagonisti di ogni arco narrativo sono accomunati dal soprannome , che deriva direttamente da contrazioni del loro nome di battesimo: Jonathan Joestar, Joseph Joestar, Jotaro Kujo, Giorno Giovanna (Joruno Job\u0101na), Jolyne Kujo e Johnny Joestar. Nel caso di Josuke Higashikata, il suo nomignolo \"JoJo\" \u00e8 giustificato dal secondo kanji del suo nome, normalmente pronunciato \"suke\" ma che in alcuni casi pu\u00f2 essere pronunciato \"jo\". Araki ha coniato il soprannome ispirandosi al testo della canzone dei Beatles \"Get Back\". Allo stesso modo, data la passione dell'autore per la musica occidentale, molti nomi dei personaggi della serie sono ripresi da nomi di famosi gruppi rock e pop\nI personaggi sono stati descritti dalla critica come ingombranti e muscolosi, ma allo stesso tempo in grado di rendersi agili e flessibili. In effetti Araki, come altri \"mangaka\" attivi negli anni ottanta, \u00e8 stato influenzato dai film di \"Rambo\" e \"Terminator\". Con il passare del tempo lo stile di Araki si \u00e8 modificato, rendendo i personaggi pi\u00f9 magri, sinuosi e sgargianti.\nAlbero genealogico.\nI protagonisti dei diversi archi narrativi sono evidenziati in verde.\nProduzione.\nDall'origine a \"Stardust Crusaders\".\nL'idea di base per \"Le bizzarre avventure di JoJo\" nasce dalla passione di Hirohiko Araki per il cinema. Negli anni ottanta erano molto popolari in Giappone i film di Sylvester Stallone e Arnold Schwarzenegger, da cui l'autore prese ispirazione per i personaggi della sua serie, resi molto muscolosi. Araki desiderava scrivere una storia che trattasse dell'immortalit\u00e0, della vita e della giustizia, e questi temi, uniti alla ricerca di una risposta alla domanda su chi fosse l'uomo pi\u00f9 forte del mondo, diedero inizio a \"Phantom Blood\". Per lo stile cerc\u00f2 di ispirarsi alla rappresentazione della figura umana nell'arte italiana, da cui era rimasto affascinato durante un viaggio in Italia qualche anno prima. La cura per l'abbigliamento dei personaggi, invece, gli deriva dall'irruzione in Giappone della moda occidentale, soprattutto Christian Dior e Gianni Versace, verificatasi in quegli anni.\nI due protagonisti, Jonathan e Dio, vennero rappresentati per idealizzare i valori assoluti del bene e del male. Araki fu uno dei primi a scegliere un'ambientazione occidentale, nonostante all'epoca fosse una sorta di tab\u00f9 introdurre come protagonista di un manga uno straniero. A proposito dell'origine del nome \"JoJo\", l'autore ha affermato che voleva usare il nome \"Jonathan\" per il suo personaggio e al tempo stesso un cognome che creasse un'assonanza, quindi \"Joestar\" venne quasi in automatico. La nemesi di JoJo, Dio, \u00e8 un personaggio arrogante e desideroso di essere al di sopra di tutti, quasi una divinit\u00e0; per questo Araki scelse di chiamarlo con il termine italiano per \"Dio\" e anche in riferimento a Ronnie James Dio dell'heavy metal. Dal manga \"Babil Junior\" di Mitsuteru Yokoyama Araki prese l'idea di combattimenti che seguono delle regole precise, da cui svilupp\u00f2 le onde concentriche che appaiono in \"JoJo\". Egli not\u00f2 inoltre che si adattavano bene a un manga, in quanto sono poteri psichici, ma si prestano a essere rappresentati graficamente, come \"una goccia che perturba uno specchio d'acqua\".\nAraki era interessato a quelle storie che proseguono per generazioni, come \"La valle dell'Eden\", la serie TV \"Radici\" e \"Il padrino\", dove i personaggi principali cambiano ma la storia avanza. Si rendeva conto che questa narrazione usciva dagli schemi tipici di un prodotto \"Jump\", ma desiderava percorrere una strada dove nessun altro si era ancora spinto. Decise quindi, in accordo con i suoi editori, di far morire Jonathan e di passare il testimone a uno dei suoi discendenti. Desiderando far ritornare Dio a un certo punto della serie, Araki cominci\u00f2 a pianificare una storia divisa in tre parti, ognuna in qualche modo differente dalle altre. La terza parte, in particolare, ha il sapore di un gioco di ruolo, ed \u00e8 stata ispirata dal film \"Il giro del mondo in 80 giorni\".\nDeciso ad abbandonare l'idea delle onde concentriche gi\u00e0 vista nelle prime due parti, Araki si sforz\u00f2 di creare un nuovo potere che non funzionasse solo a distanza, ma che fosse in grado di colpire direttamente. La sua prima rappresentazione di quello che poi sarebbe diventato lo stand, uno \"spirito guardiano che appare e sferra un pugno\", \u00e8 stata influenzata dallo shintoismo. Sebbene gli stand si riferiscano inizialmente agli arcani maggiori dei tarocchi, durante lo sviluppo della terza serie stessa e nelle serie successive l'autore progressivamente elimina tale vincolo. Infatti, il mangaka si rendeva conto che con l'introduzione degli stand poteva creare una serie virtualmente infinita di personaggi, variazioni e poteri, perci\u00f2 ha descritto la scoperta degli stand come la sua \"miniera d'oro\". La difficolt\u00e0 nell'introduzione di queste nuove abilit\u00e0 fu legata soprattutto nel farla accettare agli editori e spiegarla ai lettori.\nProseguimento della serie.\nConclusa la \"trilogia\" iniziale, le storie di JoJo continuano in modo pi\u00f9 slegato, dando ad Araki la possibilit\u00e0 di concentrarsi su idee non utilizzate nelle prime parti o di sperimentare nuove forme narrative all'interno dell'universo fantastico da lui creato. Nella terza parte si era assistito a dei portatori di stand che aspettano fermi in un posto l'arrivo dei protagonisti, nel loro viaggio verso l'Egitto. Giocando con quest'idea di persone come \"ragni appostati nella loro tana\", Araki svilupp\u00f2 il concetto per la quarta parte, in cui decise di inserire un gran numero di portatori di stand tutti in un'unica citt\u00e0, in modo che in ogni casa potesse esserci un potenziale avversario. Il modello per la citt\u00e0 di Morio-cho venne da Sendai, la citt\u00e0 natale dell'artista. Secondo Araki la forte urbanizzazione avvenuta a partire dagli anni 80 port\u00f2 inizialmente un senso di sfiducia dei residenti pi\u00f9 anziani nei confronti dei nuovi venuti. Quest'idea, unita alla notizia di un serial killer attivo in Giappone in quel periodo, gett\u00f2 le basi per un racconto pi\u00f9 cupo e carico di mistero, in cui gli antagonisti dei protagonisti sono i loro stessi concittadini e vicini di casa. Con la parte quattro si pass\u00f2 inoltre a descrivere eventi contemporanei e della vita di tutti i giorni, in contrapposizione alle prime storie dall'ambientazione mitica e fantastica.\nIn un colloquio con il suo editore era emersa l'assenza di tristezza negli archi narrativi precedenti, nonostante la variet\u00e0 di altre emozioni rappresentate. Araki decise quindi, nella quinta parte, di mostrare \"la tristezza di essere contrastati dalla societ\u00e0 ma avere comunque un senso di giustizia personale\", che attribuisce a dei mafiosi italiani. Anche in questa parte continua la tendenza a disegnare personaggi pi\u00f9 magri e sinuosi, come si era gi\u00e0 visto nella precedente.\nLa sesta parte nasce dal pensiero di una donna \"tosta\", che sia in grado di battersi alla pari con un uomo. Per questo Araki ambient\u00f2 la serie in una prigione. Lo stand di Enrico Pucci, l'antagonista principale, venne sviluppato per cercare di avvicinarsi e superare quello di Dio. Araki temeva infatti di aver raggiunto il limite di forza di un potere, dando a Dio la possibilit\u00e0 di fermare il tempo, ma desiderava immaginare qualcosa di pi\u00f9 forte che potesse stupire i fan. Pens\u00f2 quindi a uno stand in grado di accelerare il tempo cos\u00ec tanto da far ripartire tutto l'universo dall'inizio. Mentre tutti i precedenti archi narrativi erano raccolti sotto il titolo comune de \"Le bizzarre avventure di JoJo\", questo racconto venne intitolato \"Part 6 K\u016bj\u014d Jolyne: Stone Ocean\", generando confusione se fosse parte integrante della saga o costituisse un capitolo spin-off. Dopo l'ufficializzazione come sesta parte della serie, sulla falsariga di \"Stone Ocean\", ognuna delle parti precedenti venne rinominata con un sottotitolo, poi usato per ogni successiva ristampa del manga.\nMedia.\nManga.\nIl manga ha iniziato la serializzazione a cadenza settimanale sulla rivista \"Weekly Sh\u014dnen Jump\" nel 1987. I singoli capitoli sono raccolti in volumi \"tank\u014dbon\" editi da Sh\u016beisha, con il primo che \u00e8 stato pubblicato il 10 agosto 1987. L'opera \u00e8 divisa in archi narrativi o parti, che trattano le avventure di altrettanti membri della casata dei Joestar dalla fine del XIX secolo fino ai giorni nostri. La prima parte del manga si intitola e copre i primi cinque volumi (tre nella nuova edizione) dell'opera, pubblicati dal 1987 al 1988. La seconda parte, , comprende sette \"tank\u014dbon\" (quattro nella nuova edizione) pubblicati dal 1988 al 1989. costituisce la terza parte della storia e si compone di 16 volumi (10 nella nuova edizione) pubblicati dal 1989 al 1993. \u00c8 inoltre considerato l'arco narrativo pi\u00f9 popolare del manga e quello ad aver ricevuto il maggior numero di adattamenti.\nLa quarta parte si intitola e comprende 18 albi (12 nella nuova edizione), pubblicati dal 1992 al 1996. Il quinto arco narrativo \u00e8 , che comprende 17 volumi (10 nella nuova edizione) usciti tra il 1996 e il 1999. La parte numero sei, , \u00e8 stata pubblicata dal 2000 al 2003 per un totale di 17 volumi (11 nella nuova edizione). \"Stone Ocean\" \u00e8 la prima parte a introdurre come protagonista un personaggio femminile e a proporre una numerazione indipendente per i suoi volumi. La settima parte, , \u00e8 stata pubblicata in 24 volumi (16 nella nuova edizione) dal 2004 al 2011. Essa \u00e8 ambientata in un universo alternativo rispetto alle parti precedenti. Durante la realizzazione di questo arco narrativo, la serie si \u00e8 spostata sulle pagine di \"Ultra Jump\" ed \u00e8 passata da settimanale a mensile. L'ottava parte, , \u00e8 iniziata nel 2011 ed \u00e8 ancora in corso di pubblicazione.\nUna versione \"deluxe\" delle prime tre parti intitolata \u00e8 stata pubblicata da Shueisha dal 4 dicembre 2013 al 4 marzo 2015. I 17 volumi formato A5 che compongono la serie presentano tutte le pagine a colori create da Araki per \"JoJo\" e apparse sulle pagine di \"Weekly Sh\u014dnen Jump\", oltre a extra sui retroscena alla creazione della serie.\nL'editore Viz Media aveva in progetto di esportare il manga in Nord America nei primi anni novanta con il titolo \"The Strange Adventures of Jojo\". Il piano sfum\u00f2, tuttavia, dopo che \"Baoh\", altra opera di Araki, si rivel\u00f2 un flop nel mercato nordamericano. Nel 2002 si riprese a parlare di una possibile pubblicazione seriale di \"JoJo\", ma anche questo progetto non and\u00f2 in porto. Solo l'8 novembre 2005 venne pubblicato il primo volume in inglese dell'opera, il primo della terza parte originale, per cercare di sfruttare la notoriet\u00e0 derivante dalla serie OAV uscita qualche anno prima. Il 7 dicembre 2010 \u00e8 stato pubblicato l'ultimo dei 16 volumi della terza parte senza che la serie ottenesse il successo sperato.\nUn'edizione in francese \u00e8 stata curata inizialmente dall'editore J'ai lu, che ha pubblicato le prime quattro parti per poi interrompere la serie. Tonkam ha rilevato i diritti dell'opera e ripreso la pubblicazione a partire dalla quinta parte nell'aprile 2007. Da febbraio 2013 \u00e8 in corso la ripubblicazione della terza parte. A Taiwan il manga \u00e8 pubblicato da Daran Culture Enterprise e Tong Li Publishing, in Malaysia da Comics House.\nL'opera \u00e8 edita in italiano da Star Comics, che ha pubblicato le prime sei serie sul mensile \"Action\" ininterrottamente dal novembre 1993 all'aprile 2004 con un'unica pausa tra agosto 2001 e marzo 2002. La serie fu pubblicata in formato \"occidentale\" con lettura da sinistra a destra fino alla quinta e alla sesta parte, che mantengono il senso di lettura originale con poche modifiche per coerenza con le serie precedenti (fu ribaltata ad esempio una vignetta che mostrava Enya Geil, che nell'edizione italiana aveva due mani sinistre invece di due destre), e il formato ridotto dell'edizione italiana ha fatto s\u00ec che gli 80 volumi originali diventassero 121. Da marzo 2006 a febbraio 2012, sempre su \"Action\", \u00e8 stata pubblicata la settima serie \"Steel Ball Run\", mentre l'ottava, \"JoJolion\", viene pubblicata da aprile 2013. Nell'ottobre 2009 \u00e8 partita la riedizione di tutte le serie, sempre a opera di Star Comics. Questa nuova versione \u00e8 basata sull'edizione \"bunko\" giapponese del 2002; i volumi perci\u00f2 sono pi\u00f9 corposi, con pi\u00f9 di 300 pagine ad albo.\nAnime.\nSerie OAV.\nNel 1993 lo Studio APPP realizz\u00f2 , una serie OAV di sei episodi tratti dalla terza parte del manga. Le sei puntate rispecchiano solo la parte finale della storia, ambientata gi\u00e0 in Egitto, e trattano gli ultimi combattimenti degli eroi contro Vanilla Ice e Dio Brando. Cos\u00ec nel 2000 fu realizzata una nuova serie di sette episodi, che fungono da \"prequel\" alla prima serie OAV.\nLa regia dell'opera \u00e8 di Hidei Futamura, Norobu Furuse, Yasuhito Kikichi e Yasunori Urata, il character design di Junichi Hayama, la fotografia di Hideo Okazaki; le musiche sono dell'italiano Marco D'Ambrosio e gli effetti sonori della Skywalker Sound di George Lucas. In Italia tutti e 13 gli episodi sono stati riordinati cronologicamente e raccolti in 6 DVD editi da Yamato Video dal 2004.\nFilm d'animazione.\nIl 17 febbraio 2007, solo nei cinema giapponesi, \u00e8 uscito il film di animazione , trasposizione della prima serie de \"Le bizzarre avventure di JoJo\", che narra la lotta tra Jonathan Joestar e Dio Brando, ripercorrendo il mistero della Maschera di Pietra. L'animazione venne affidata dallo studio A.P.P.P., che si era gi\u00e0 occupato della prima serie OVA, mentre la canzone \"Voodoo Kingdom\" dei Soul'd Out serv\u00ec da colonna sonora per il film.\nIl film, creato per celebrare il ventennale del manga di Hirohiko Araki in patria, \u00e8 stato proiettato in poche sale cinematografiche giapponesi ed \u00e8 ancora inedito sia nel mercato home video che in Occidente. A oggi non \u00e8 dunque possibile reperirlo in nessuna maniera.\nSerie televisiva.\nNel 2012 \u00e8 stata prodotta una serie televisiva anime che si propone come obiettivo ambizioso di coprire tutte e otto le serie; essa \u00e8 realizzata da David Production e diretta da Kenichi Suzuki. La prima stagione comprende 26 episodi che coprono i primi due archi narrativi del manga, \"Phantom Blood\" e \"Battle Tendency\", ed \u00e8 stata trasmessa su Tokyo MX dal 5 ottobre 2012 al 5 aprile 2013. La sigla introduttiva della prima parte \u00e8 di Hiroaki \"Tommy\" Tominaga, mentre quella della seconda \u00e8 \"Bloody Stream\" del gruppo Coda. La sigla di chiusura adottata \u00e8 il singolo del 1972 degli Yes \"Roundabout\".\nIl 18 ottobre 2013 la Shueisha e Warner Bros. Japan hanno annunciato sul volume 5 di \"JoJolion\" e con un inserto speciale in \"Weekly Sh\u014dnen Jump\" che nel 2014 sarebbe iniziata la trasmissione di una nuova stagione che avrebbe coperto la terza parte: \"Stardust Crusaders\". Come per le prime due stagioni, i produttori hanno voluto effettuare dei cambi nello stile grafico dell'animazione. L'inizio della trasmissione della seconda stagione \u00e8 avvenuto dunque il 4 aprile 2014, con il titolo di \"Stardust Crusaders\". Il 20 giugno 2014 \u00e8 stato annunciato che la serie sarebbe durata per un anno, concludendosi il 19 giugno 2015 con la puntata numero 48. Le sigle introduttive s'intitolano \"Stand Proud\" di Jin Hashimoto e \"JoJo sono chi no kioku ~end of THE WORLD~\" di Tominaga, Coda e Hashimoto, accreditati come il gruppo JO\u2606STARS ~TOMMY,Coda,JIN~, mentre le sigla di chiusura adottate sono il singolo del 1986 \"Walk Like an Egyptian\" delle The Bangles e il brano del 1987 dei Pat Metheny Group \"Last Train Home\".\nL'adattamento del quarto arco narrativo, \"Diamond is Unbreakable\", \u00e8 stato annunciato il 24 ottobre 2015 e ha debuttato in Giappone il 1\u00ba aprile 2016, concludendosi in 39 puntate il 23 dicembre 2016. Questa stagione \u00e8 la prima a essere resa disponibile in simulcast da Dynit sulla web TV VVVVID. Le sigle di apertura sono \"Crazy Noisy Bizarre Town\" dei The DU, \"Chase\" dei batta e \"Great Days\" di Karen Aoki e Daisuke Hasegawa, mentre la sigla di chiusura \u00e8 il singolo del 1996 dei Savage Garden \"I Want You\".\nIl 22 giugno 2018 \u00e8 stata annunciata la trasposizione anime della quinta parte, \"Vento Aureo\", terminata il 28 luglio 2019.\nDurante l'evento live JoJo's Bizarre Adventure the Animation Special Event: Joestar Inherited Soul, tenutosi il 4 aprile 2021, Araki ha annunciato l'adattamento anime della sesta serie \"Stone Ocean\".\nTutte le stagioni della serie sono attualmente disponibili su Netflix.\nLight novel.\nSono state pubblicate diverse light novel basate su \"Le bizzarre avventure di JoJo\", ognuna scritta da un autore diverso ma tutte contenenti illustrazioni di Hirohiko Araki. La prima, basata sulla terza parte e intitolata semplicemente , \u00e8 stata scritta da Mayori Sekijima e Hiroshi Yamaguchi e pubblicata in Giappone il 4 novembre 1993. Il libro \u00e8 una storia originale ambientata durante il viaggio di Jotaro e dei Crusaders nel Cairo, dove combattono contro tre nuovi Stand mai presentati nell'opera originale. Un'edizione italiana del romanzo \u00e8 stata pubblicata in Italia da Kappa Edizioni il 5 dicembre 2003. La seconda light novel, , scritta da Gichi \u014ctsuka e Miya Sh\u014dtar\u014d e basata sulla quinta parte \u00e8 stata pubblicata il 28 maggio 2001. La storia stavolta parla di Coniglio, una ragazza italiana portatrice inconsapevole di uno Stand potentissimo ma difficile da controllare, The Cure. L'adattamento italiano \u00e8 uscito per conto di Kappa Edizioni a novembre 2004.\nNel 2000 \u00e8 stata data la notizia che l'autore Otsuichi avrebbe scritto un romanzo basato sulla quarta parte dell'opera. Il racconto si dimostr\u00f2 difficile da completare; nell'edizione 2004 di \"Kono mystery ga sugoi!\", Otsuichi dichiar\u00f2 di aver scritto oltre 2000 pagine, ma di averle buttate tutte via. Deciso a scrivere una light novel che potesse essere all'altezza del manga, riusc\u00ec a completare la stesura del testo solo nel 2007. L'opera \u00e8 stata intitolata \"The Book: JoJo's bizarre adventure 4th another day\" ed \u00e8 stata messa in commercio il 26 novembre 2007. Il libro parla di eventi successivi a quelli della quarta parte, in cui i vari protagonisti rimarranno coinvolti.\nNell'aprile 2011 \u00e8 stato annunciato che Nisio Isin, K\u014dhei Kadono e \u014ctar\u014d Maij\u014d erano impegnati ognuno nella stesura di un adattamento de \"Le bizzarre avventure di JoJo\" in occasione dell'anniversario dei 25 anni dall'inizio dell'opera. Il romanzo di Kadono, intitolato \u00e8 stato pubblicato il 16 settembre 2011 ed \u00e8 basato sulla quinta parte, narrando una storia successiva alla serie con il personaggio di Pannacotta Fugo come protagonista. Quello di Isin \u00e8 uscito il 16 dicembre 2011, contenente il diario dell'antagonista della serie Dio Brando e intitolato \"JoJo's Bizarre Adventure Over Heaven\". L'adattamento di Maij\u014d, \"JORGE JOESTAR\", \u00e8 stato pubblicato il 19 settembre 2012. Racconta due storie parallele: quella di George Joestar II, figlio di Jonathan e padre di Joseph, durante la sua infanzia a La Palma dove \u00e8 conosciuto come \"Jorge Joestar\" e quella di Joji Joestar, sua versione alternativa che vive in una Terra modificata da 36 reset temporali (da parte di Made in Heaven, che si scopre aver causato un susseguirsi ciclico di reset che influenza solo la Terra) impegnato nel risolvere il mistero di un'isola mobile, che lo porter\u00e0 in seguito a scontrarsi contro un redivivo Dio Brando accompagnato da versioni alternative di personaggi gi\u00e0 noti, il Kars originale e tanti altri. Interessante notare come gli Stand qui prendano il nome da film e serie TV e non da canzoni.\nVideogiochi.\nSono stati prodotti numerosi videogiochi su \"Le bizzarre avventure di JoJo,\" segue un elenco dei titoli pi\u00f9 significanti:\nIl primo \u00e8 stato un gioco di ruolo basato sulla terza serie e pubblicato per Super Nintendo Entertainment System nel 1993. Sempre dalla terza serie, la Capcom ha sviluppato nel 1993 un picchiaduro arcade intitolato \"JoJo's Bizarre Adventure\" e distribuito come \"JoJo's Venture\" al di fuori del Giappone. \"JoJo's Bizarre Adventure: Heritage for the Future\", una versione aggiornata del gioco, \u00e8 stata pubblicata l'anno seguente. Il videogioco arcade originale \u00e8 stato poi trasposto per console PlayStation e Sega Dreamcast nel 1999 e un'edizione in alta definizione \u00e8 stata pubblicata per PlayStation Network e Xbox Live Arcade nell'agosto del 2012. Un terzo videogioco Capcom, basato sulla quinta serie ed intitolato , \u00e8 stato messo in commercio per PlayStation 2 il 25 luglio 2002. Questo gioco non \u00e8 stato esportato in Europa per via degli espliciti riferimenti a nomi di gruppi musicali e il rifiuto di Araki di modificare i nomi in questione per evitare provvedimenti legali. Anche l'annuncio della pubblicazione del gioco negli Stati Uniti non \u00e8 stato seguito da azioni concrete.\nIn previsione dell'uscita nelle sale cinematografiche giapponesi del film \u00e8 stato distribuito dal 26 ottobre 2006 un videogioco \"tie-in\" per PlayStation 2. Esso consiste in un gioco che mescola elementi d'azione e di avventura, con una storia basata sul primo arco narrativo. Araki ha verificato di persona la qualit\u00e0 del gioco e la sua fedelt\u00e0 alla storia originale. L'uscita del videogioco \u00e8 coincisa con il 25\u00ba anniversario dall'inizio della carriera di Hirohiko Araki e il gioco include un disco extra per le celebrazioni del 20\u00ba anno di pubblicazione di \"JoJo\". Per il venticinquesimo anniversario della serie \u00e8 stato sviluppato un picchiaduro per PlayStation 3 intitolato \"\", prodotto da CyberConnect2 e pubblicato da Bandai Namco Holdings. Per promuovere l'uscita del videogioco in Giappone \u00e8 stato allestito un treno speciale lungo la linea Yamanote, con interni ed esterni decorati in stile \"Le bizzarre avventure di JoJo\" e video promozionali del gioco trasmessi sugli schermi interni. Il videogioco \u00e8 stato pubblicato in patria il 29 agosto 2013, mentre la sua uscita europea \u00e8 avvenuta il 25 aprile 2014. Un ulteriore picchiaduro, intitolato , prodotto sempre da CyberConnect2 e distribuito da Bandai Namco per PlayStation 3 e PlayStation 4, \u00e8 stato pubblicato il 17 dicembre 2015 in Giappone, il 28 giugno 2016 in Nord America e il 1\u00ba luglio 2016 in Europa. Il gioco si articola in scontri uno contro uno o due contro due in vaste arene tridimensionali e permette di controllare personaggi di tutte e otto le serie del manga.\nAlcuni personaggi di \"JoJo\" \u2014 Joseph Joestar, come personaggio giocabile; Santana e Speedwagon, in ruoli cameo \u2014 sono comparsi nel gioco del 1989 , un \"crossover\" di Bandai sulle serie di \"Weekly Sh\u014dnen Jump\". Il suo seguito , pubblicato nel 1991, presenta Jotaro Kujo tra i personaggi giocabili, mentre Joseph, Avdol, Kakyoin e Polnareff fanno delle apparizioni. Altre apparizioni dei personaggi della serie si sono ripetute nel videogioco \"crossover\" \"Jump Super Stars\" del 2005 e nel suo sequel \"Jump Ultimate Stars\". Tra i personaggi giocabili compaiono infatti Jotaro Kujo e Dio Brando. Ultimo in ordine di tempo, il videogioco del 2014 \"J-Stars Victory Vs\" permette al giocatore di vestire i panni di Jonathan o Joseph Joestar. Jotaro Kujo e Dio Brando compaiono come personaggi giocabili anche in \"Jump Force\" insieme a Giorno Giovanna.\nFilm live action.\nil 4 agosto 2017 \u00e8 uscito nelle sale giapponesi \"\", adattamento in live action della quarta serie \"Diamond is Unbreakable\", con la regia di Takashi Miike.\nAltre opere derivate.\nEsistono almeno due racconti brevi di Araki dedicati a JoJo: \"Deadman's Questions\" (ambientata in un \"bizzarro\" aldil\u00e0, il protagonista \u00e8 il defunto Yoshikage Kira della quarta serie) e \"Cos\u00ec parl\u00f2 Rohan Kishibe\" (ambientata in Italia; il protagonista \u00e8 Rohan Kishibe, personaggio sempre della quarta serie), contenuti in \"Under Execution, Under Jailbreak\".\nAccoglienza.\n\"Le bizzarre avventure di JoJo\" ha venduto oltre 80 milioni di copie nel solo Giappone e costituisce una delle serie di maggior successo commerciale mai pubblicata su \"Weekly Sh\u014dnen Jump\". Il sito IGN ha dichiarato la serie un \"must read\" e lo stile di uno \u00abstandard virtualmente scomparso nella maggior parte dei manga prodotti al giorno d'oggi\u00bb. Alla decima edizione del Japan Media Arts Festival, nel 2006, il pubblico giapponese ha eletto \"Le bizzarre avventure di JoJo\" al secondo posto nella lista dei migliori 10 manga di tutti i tempi. \"JoJo\" si \u00e8 classificato al decimo posto nel sondaggio condotto da Oricon sulle serie manga di cui i fan desiderano maggiormente un adattamento live action.\nJason Thompson gli assegna quattro stelle su quattro e lo definisce \"il capolavoro di un artista altamente originale\". Egli sottolinea inoltre che lo stile del manga, pur non potendo essere definito \"bello\", evita la rigidit\u00e0 tipica di altre opere degli anni ottanta. Altri aspetti che hanno ricevuto elogi da parte del critico sono il clima di suspense e di vero e proprio \"terrore\" che pervade la storia, i dialoghi e la trama sostenuta.\nL'edizione di ottobre 2012 di \"Ultra Jump\" aveva in allegato un opuscolo speciale intitolato \"25 Years With JoJo\", per il 25\u00ba anniversario della serie, che contiene messaggi e disegni dedicati a \"JoJo\", realizzati da altri mangaka di successo, come Akira Toriyama, Yoshihiro Togashi, Eiichir\u014d Oda, CLAMP e molti altri.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Le bizzarre avventure di JoJo\" si \u00e8 classificata al 10\u00ba posto.\nControversie.\nNel maggio del 2008 Shueisha e Studio APPP interruppero la distribuzione del manga e degli OAV de \"Le bizzarre avventure di JoJo\" a livello mondiale per via di una serie di proteste da parte del pubblico musulmano. In particolare veniva accusata una scena del sesto episodio dell'anime, \"Le nebbie della vendetta\", in cui Dio Brando tiene in mano e legge dei passi da una copia del Corano mentre d\u00e0 ordine di uccidere Jotaro Kujo. Tale scena \u00e8 presente solo negli OAV, mentre nel manga originale il testo in questione presenta dei caratteri illeggibili. In un comunicato pubblicato il 22 maggio Shueisha e Studio APPP si scusarono per l'accaduto e si impegnarono a rimuovere le parti incriminate da tutte le pubblicazioni successive. Nonostante il manga non contenesse questa scena, ad Araki venne chiesto comunque di ridisegnare alcune scene in cui i personaggi combattono in prossimit\u00e0 di moschee, danneggiandole. \"Stardust Crusader\" venne dunque ristampato e pubblicato in Giappone a partire da febbraio 2009. L'interruzione delle pubblicazioni del manga a livello internazionale ha influenzato anche l'edizione italiana, facendo slittare l'uscita della ristampa Star Comics delle prime tre parti di diversi mesi.\nInfluenza culturale.\nLe caratteristiche e l'originalit\u00e0 dell'opera di Araki \u2014 soprattutto il concetto di poteri come gli stand \u2014 hanno profondamente influenzato molte opere successive.\nLe \"JoJo pose\".\nI personaggi de \"Le bizzarre avventure di JoJo\" assumono spesso posizioni insolite e innaturali, diventate oggetto di numerose imitazioni da parte dei fan, che hanno iniziato a riferirsi a esse come . Le pose JoJo hanno guadagnato rapidamente una grande popolarit\u00e0 in Giappone, dove gli appassionati organizzano periodicamente raduni e flash mob imitando le pose pi\u00f9 disparate. Il termine stesso \u00e8 stato incluso nell' e anche Araki ha partecipato al fenomeno, scattando una foto che lo ritrae in una posa JoJo. Tra le celebrit\u00e0 che hanno omaggiato la serie interpretando pose JoJo vi sono: Kyary Pamyu Pamyu, grande appassionata del manga che ha addirittura chiamato il proprio cane \"Jojo\"; Sh\u014dko Nakagawa, che ha partecipato a un'intervista ad Hirohiko Araki, vestita da Jotaro Kujo; Yuka Kashino delle Perfume, che ha dichiarato di essere una fan di \"JoJo\" e che ha coinvolto le sue compagne nel creare coreografie ispirate a pose JoJo durante i loro video e spettacoli.\nNei meme.\nL'opera ha profondamente influenzato anche i meme attraverso i social: una popolare frase di internet \u00e8 infatti \"Is This a JoJo Reference?\" (lett. \"\u00c8 un riferimento a JoJo?\"), che divent\u00f2 virale dal 2009 dopo che un utente di 4chan la utilizz\u00f2 per commentare un post; da allora il termine \"JoJo Reference\" viene attribuito a ogni citazione o battuta famosa riguardante il manga o l'anime estrapolata dal contesto originario."}
{"id": "659093", "revid": "117201386", "url": "https://it.wikipedia.org/wiki?curid=659093", "title": "North American Aerospace Defense Command", "text": ""}
{"id": "659094", "revid": "9", "url": "https://it.wikipedia.org/wiki?curid=659094", "title": "Norad", "text": ""}
{"id": "659096", "revid": "56620", "url": "https://it.wikipedia.org/wiki?curid=659096", "title": "Periodontite", "text": ""}
{"id": "659101", "revid": "729019", "url": "https://it.wikipedia.org/wiki?curid=659101", "title": "Mathieu K\u00e9r\u00e9kou", "text": "\u00c8 stato Presidente del Benin dal 1972 al 1990 ed ancora dal 1996 al 2006.\nNato a Kouarfa nel nord-ovest della regione, suo padre era un Bariba. Dopo gli studi nell'accademia militare nel Mali e in Senegal, K\u00e9r\u00e9kou prest\u00f2 il servizio militare, ottenendo il grado di maggiore.\nAcquist\u00f2 il potere militare in Benin a seguito di un colpo di Stato il 26 ottobre 1972, dando fine ad un sistema presidenziale a rotazione composto da tre membri: Hubert Maga, Justin Ahomadegb\u00e9 e Paul-\u00c9mile de Souza.\nDurante i suoi primi due anni al potere, K\u00e9r\u00e9kou giustific\u00f2 il suo colpo di Stato con ragioni nazionalistiche. Il 30 novembre 1974 annunci\u00f2 l'adozione della ideologia marxista-leninista come ideologia di stato. Un anno dopo il paese pass\u00f2 dall'antico nome coloniale Dahomey nel nuovo nome di Benin e le banche e le industrie petrolifere vennero nazionalizzate. Il Partito Popolare Rivoluzionario del Benin (PRPB) divenne l'unico partito esistente. Nel 1980 K\u00e9r\u00e9kou venne eletto presidente della Assemblea Nazionale Rivoluzionaria, e si ritir\u00f2 dall'esercito nel 1987.\nIl regime della Repubblica Popolare del Benin ha subito importanti trasformazioni durante la sua esistenza: un breve periodo di nazionalismo. (1972-1974); una fase socialista. (1974-1982); e una fase di apertura verso i paesi occidentali e il liberalismo economico (1982-1990). Nel 1974, sotto l'influsso dei giovani rivoluzionari, il governo ha intrapreso un programma socialista di nazionalizzazione dei settori strategici dell'economia, la riforma del sistema educativo, la creazione di cooperative agricole e di nuove strutture di governo locale, e una campagna per sradicare le \"forze feudali\", compreso il tribalismo\nDurante la sua carica Mathieu K\u00e9r\u00e9kou \u00e8 sopravvissuto a diversi attentati, tra i quali l'assalto da parte di forze mercenarie all'aeroporto di Cotonou nel gennaio 1977, nonch\u00e9 a due tentativi di colpo di Stato entrambi nel 1988.\n\u00c8 stato affermato che la scelta dell'ideologia marxista-leninista da parte di K\u00e9r\u00e9kou sia stata dettata da motivi pragmatici, e che egli stesso non fosse affatto di idee radicali. La nuova ideologia gli permise di giustificare per\u00f2 diverse scelte politiche, a partire dalla distinzione del nuovo regime da quelli che lo avevano preceduto.\nHa guidato - assieme all'arcivescovo cattolico Isidore de Souza - la Conferenza nazionale delle forze vive della Nazione nel febbraio 1990, che condurr\u00e0 il paese alla transizione dal marxismo verso un'economia di libero mercato."}
{"id": "659102", "revid": "964", "url": "https://it.wikipedia.org/wiki?curid=659102", "title": "La Guera", "text": "La Guera anche La G\u00fcera, Uad Guenifa, La Ag\u00fcera o Lagouira \u00e8 una citt\u00e0 sulla costa atlantica del Sahara Occidentale.\nPosizione geografica.\n\u00c8 posizionata nell'estremo sud del Sahara Occidentale al confine mauritano, sul lato occidentale della penisola, lunga 65 chilometri conosciuta come Cabo Blanco (o penisola di Ras Nouadhibou) vicino alle citt\u00e0 mauritane di Nouadhibou e Cansado.\nSociet\u00e0.\nEvoluzione demografica.\nTabella abitanti:\nStoria.\nDurante l'amministrazione spagnola, si chiamava \"La Ag\u00fcera\". \nLa Ag\u00fcera fu fondata nel 1920 dal colonnello Bens, quando la Spagna costru\u00ec una base aerea nella parte occidentale della penisola, a pochi chilometri dall'insediamento francese di Port-\u00c9tienne (attuale Nouadhibou) nella parte orientale della stessa penisola (nella Convenzione di Madrid del 1912, la Spagna e la Francia si accordarono su una frontiera, fra la colonia francese della Mauritania e i possessi spagnoli, che tagliava a met\u00e0 la penisola). Dopo pochi anni, nel 1924 fu incorporata nella colonia confinante del R\u00edo de Oro. Durante il breve periodo in cui fu una colonia separata, furono emessi francobolli propri.\nFu occupata dalla Mauritania il 20 dicembre 1975, confermandone l'annessione con gli accordi di Rabat del 14 aprile 1976, fra il Marocco e la Mauritania. Sconfitta la Mauritania dalle truppe del Fronte Polisario, il governo mauritano abbandona la zona sud del Sahara Occidentale (occupata in tempi brevi dal Marocco) e riconosce la Repubblica Democratica Araba dei Sahraui. La Guera \u00e8 ora amministrata dalla Mauritania visto che la costruzione del Muro marocchino rasenta il confine e non permette continuit\u00e0 fra la penisola e le zone controllate dalla RASD.\nI francobolli della colonia.\nNel giugno 1920, la Spagna emise francobolli con la sovrastampa \"LA AG\u00dcERA\" su precedenti della colonia del R\u00edo de Oro. Nel 1922 emise una serie con Alfonso XIII con la doppia iscrizione \"SAHARA OCCIDENTAL / LA AG\u00dcERA\". Furono sostituiti nel 1924 da francobolli del Sahara Spagnolo.\nL'andamento demografico della citt\u00e0.\nLa stima degli abitanti al momento dell'assorbimento della citt\u00e0 nel R\u00edo de Oro era di circa 1.000 persone, nel 1994 al censimento le persone erano 509 e nel 2004 erano salite a 3729.\nLa foca monaca a La Guera.\nLa foca monaca viene considerata una delle dieci specie di mammiferi col maggior rischio di estinzione. A La Guera c'\u00e8 la colonia di foche monache che viene stimata come la pi\u00f9 popolosa al mondo. Si stima una quantit\u00e0 di 150 foche su una popolazione mondiale di 500 esemplari. Intorno al 1995-2000 la colonia sub\u00ec una epidemia virale dovuta a un'alga che fece morire il 75% della popolazione. Risolto il problema e recuperato un livello sufficiente della popolazione si sta programmando un trasferimento in zone dove la specie si \u00e8 estinta o senza la possibilit\u00e0 di riproduzione. \u00c8 in programma un primo trasferimento in Spagna.\nLa Guera a Tindouf.\nNelle quattro wilaya in cui si strutturano i campi dei rifugiati Saharawi a Tindouf, La Guera \u00e8 una daira nella wilaya de Auserd della RASD."}
{"id": "659103", "revid": "10652", "url": "https://it.wikipedia.org/wiki?curid=659103", "title": "Rhodopaxillus", "text": ""}
{"id": "659114", "revid": "287204", "url": "https://it.wikipedia.org/wiki?curid=659114", "title": "Palazzo Benini", "text": "Il Palazzo Benini, chiamato cos\u00ec dal nome di un'importante famiglia campigiana che ne fu proprietaria, ospita oggi una parte degli uffici comunali.\nL'edificio, costruito nella prima met\u00e0 del XIX secolo, appartenne alla famiglia Benini fino al 1867 quando fu venduto al comune che lo trasform\u00f2 in edificio scolastico. Il palazzo rimase destinato a questa destinazione fino al 1935, quando le scuole comunali furono trasferite nel nuovo edificio di Viale Firenze (oggi Viale Buozzi). Rimasto disabitato per alcuni anni, il Palazzo Benini fu poi scelto come nuova sede del municipio nel 1939, dopo che era fallito un tentativo di allargare gli spazi della vecchia sede, oggi Palazzo Spartaco Conti. In questa occasione la nuova sede comunale venne abbellita con un affresco trecentesco, raffigurante l'Annunciazione, tolto dal vecchio municipio e collocato in una sala usata fino agli anni ottanta del XX secolo per le riunioni del consiglio comunale.\nIl 2 settembre 1944 la piazza antistante il Palazzo Comunale fu teatro di una terribile strage, causata da un colpo di artiglieria lanciato dai tedeschi in fuga sulla popolazione festeggiante l'arrivo dei soldati americani in paese.\nNegli anni ottanta del XX secolo il Palazzo Benini fu sottoposto ad un accurato restauro generale, che vide tra l'altro la copertura del cortile interno con un gradevole lucernario e la collocazione nello stesso di alcuni stemmi provenienti dalla facciata del vecchio municipio. In questa occasione fu anche decisa la costruzione di una nuova sala consiliare, essendo oramai insufficiente la vecchia per l'accresciuto numero dei consiglieri comunali.\nLa nuova sala, progettata dell'architetto Marco Dezzi Bardeschi, fu costruita tra il 1987 ed il 1993 al posto della vecchia costruzione accanto al municipio. Il progetto dest\u00f2 in principio notevoli perplessit\u00e0 e critiche nella cittadinanza, a causa dell'indubbia originalit\u00e0 che mostrava un edificio moderno, realizzato con mattoni a vista, con design ricordante una vecchia fabbrica, poggiante su pilastri d'acciaio e sovrastante la facciata del vecchio edificio.\nLa sala consiliare, dedicata a Sandro Pertini, \u00e8 oggi impreziosita da un affresco del maestro Antonio Manzi, che ha pure realizzato un affresco dedicato alla battaglia di Valibona nel lucernario del palazzo comunale."}
{"id": "659116", "revid": "125329116", "url": "https://it.wikipedia.org/wiki?curid=659116", "title": "Perseo con la testa di Medusa", "text": "Perseo con la testa di Medusa \u00e8 una scultura bronzea di Benvenuto Cellini, considerata un capolavoro della scultura manierista italiana, ed \u00e8 una delle statue pi\u00f9 famose di Piazza della Signoria a Firenze.\nStoria.\nNell'antichit\u00e0 le statue in bronzo venivano normalmente realizzate assemblando parti fuse separatamente, saldando le parti con riporti in bronzo usando una tecnica detta \"brasatura forte\". Alla fine dell'antichit\u00e0, mentre diminuiva la domanda per statue di bronzo di grandi dimensioni, aumentavano al contrario le richieste di oggetti, come le campane, che per motivi funzionali dovevano essere fuse in un unico getto.\nDurante il rinascimento l'interesse per i grandi gruppi statuari antichi port\u00f2 gli scultori a riscoprire le tecniche statuarie della fusione con assemblaggio, di cui un classico esempio \u00e8 la Giuditta di Donatello, anch'essa in piazza della Signoria; ma alla fine la competizione con le grandi statue marmoree in un blocco unico port\u00f2 a tentare la fusione di grandi statue in atteggiamenti complessi in un solo getto. Il Perseo \u00e8 il pi\u00f9 celebre di questi esperimenti. Infatti la statua attualmente visibile \u00e8 costituita di soli tre pezzi (o quattro, contando la spada); il corpo dell'eroe, il corpo della Medusa, su cui posa i piedi Perseo, e la testa della Medusa, che Cellini riferisce nella sua Vita di avere fuso come esperimento per il resto del gruppo.\nLa fusione del Perseo fu molto complessa e mise a dura prova il Cellini e i suoi assistenti. Cos\u00ec come viene raccontata nell'autobiografia dell'artista, fu un'operazione quasi \"epica\", con lo scultore preso da febbri e sudorazione (forse una \"febbre del fonditore\" causata dalle esalazioni dei metalli e documentata anche in altri casi), il fuoco della fornace che si era abbassato per via di un temporale, poi la supposta insufficienza dello stagno, alla quale il Cellini avrebbe rimediato gettando nella fusione tutte le stoviglie di casa, e infine un principio di incendio della bottega.\nUna volta raffreddata, la statua (che per le sue dimensioni e le braccia proiettate in alto e molto esternamente rispetto al tronco, era stata ritenuta impossibile da fondersi in un solo getto), risult\u00f2 in gran parte ben fusa, pur richiedendo una lunga operazione di rinettatura. A detta del Cellini, si dovettero rifare a parte solo tre dita del piede destro su cui pesava tutta la fusione: in realt\u00e0 tutto il piede destro e una notevole sezione dello stinco dovettero essere rigettate. L'operazione che, minimizzando, Cellini chiama rinettatura, dur\u00f2 dal dicembre 1549 all'aprile 1554, mese in cui la statua fu finalmente mostrata in piazza. Gli esami del tenore di stagno nella lega del Perseo non hanno consentito di confermare la versione del Cellini; quello che sembra accertato \u00e8 che il tenore di stagno \u00e8 pi\u00f9 alto nella testa della Medusa, pi\u00f9 basso in quello del corpo di Perseo.\nDescrizione.\nCollocata sotto la Loggia dei Lanzi, la scultura rappresenta Perseo in piedi sul corpo di Medusa, appena decapitata con la falce impugnata nella mano destra, mentre la sinistra solleva trionfante la testa del mostro tenuta per i capelli.\nPosta su un alto piedistallo ornato da bellissimi bronzetti (copie realizzate dalla Fonderia Artistica Ferdinando Marinelli di originali conservati al Bargello) \u00e8 stata ideata in modo da guardare in basso verso lo spettatore. Insieme al gruppo del ratto delle Sabine, del Giambologna, \u00e8 l'unica statua conservata nelle Logge dell'Orcagna ad essere stata concepita espressamente per quella collocazione. Sulla nuca della statua, in posizione estremamente defilata, \u00e8 presente un dolente autoritratto di Cellini. Il piedistallo, rimosso nel XX secolo e sostituito con una copia, \u00e8 un capolavoro in s\u00e9: nella finezza dei piccoli bronzetti rappresentanti divinit\u00e0 connesse al mito di Perseo si manifesta tutta l'abilit\u00e0 di Cellini orefice nel lavoro in piccola scala.\nCommissionata da Cosimo I dopo il suo insediamento come Duca della citt\u00e0, fu realizzata tra il 1545 e il 1554. La statua che si ammira oggi \u00e8 quella originale ed \u00e8 stata spostata solo in occasione di una profonda pulitura e restauro conclusosi nel 1998. Direttamente collegata per tema alla vicina \"Giuditta e Oloferne\" di Donatello, in realt\u00e0 si discosta profondamente dalla misura del primo Rinascimento abbracciando lo spiccato titanismo tipico del periodo detto manierismo, quando gli scultori imitavano le grandiose opere di Michelangelo.\nIl \"Perseo\" ha anche un significato politico, come la maggior parte delle statue poste sulla piazza: rappresenta infatti l'affermazione del Duca che d\u00e0 un \"taglio\" alle esperienze repubblicane, rappresentate da Medusa. Dal corpo di Medusa escono infatti i serpenti, allusione alle proverbiali discordie cittadine che avevano da sempre minato una vera democrazia.\nNonostante la fama, dovuta soprattutto alle circostanze della fusione (vedi \"infra\"), la critica \u00e8 tutt'altro che unanime nell'acclamare il \"Perseo\" come un capolavoro del manierismo; si imputa alla statua la sua posa languida e l'eccessiva cura dei particolari, tipica dell'orafo che ha preso in ultimo il sopravvento sullo scultore. In particolare la critica mette in evidenza quanto i due bozzetti conservati, uno in cera e uno in bronzo, entrambi al \"Museo nazionale del Bargello\", siano superiori per plastica ed inventiva nella posa.\nCitazioni e omaggi.\nIl Perseo \u00e8 una statua celebre nella storia dell'arte, grazie anche alla cronaca della sua fusione narrata dal suo autore, con brio impareggiabile, nella \"Vita\" scritta da lui medesimo. La sua immagine \u00e8 stata spesso utilizzata."}
{"id": "659117", "revid": "599013", "url": "https://it.wikipedia.org/wiki?curid=659117", "title": "Fas", "text": ""}
{"id": "659120", "revid": "36426", "url": "https://it.wikipedia.org/wiki?curid=659120", "title": "Perseo di Cellini", "text": ""}
{"id": "659122", "revid": "767487", "url": "https://it.wikipedia.org/wiki?curid=659122", "title": "Put Yo Hood Up", "text": "Put Yo Hood Up \u00e8 il terzo disco registrato da Lil Jon ed il primo di produzione TVT, in questo disco Lil Jon esprime uno dei generi Rap pi\u00f9 pazzi di Atlanta (U.S.A.).\nFra gli artisti pi\u00f9 rinomati richiamiamo M.O.P. e Ludacris.\nL'album grazie all'etichetta TVT Records, ha potuto promuovere molti brani in singoli tra cui \"Put Yo Hood Up\" e \"Bia' Bia\"' due grandi successi del disco, soprattutto quest'ultimo. Lil Jon in questo album si esprime in maniera pi\u00f9 stravagante, infatti in molti brani comincia a gridare soprattutto quando lui e gli East Side Boyz cantano da soli. Sono cambiati I testi e le liriche delle canzoni che sono diventate pi\u00f9 esplicite e violente, come se Lil Jon avesse unito il Dirty South, con il Gangsta rap e creando cos\u00ec il Crunk che fa tuttora, infatti molti rapper del sud lo imitano nelle canzoni. Tra I produttori del disco ci sono Lil Jon e DJ Z-Trip che collabora in alcune strumentali di \"Put Yo Hood Up\" ma ci sono anche Devin the Dude, Big Kap che realizza la grande hit di successo \"Bia' Bia\", Shawty Putt, Kilo Ali e anche DJ Hershey. \nMolti rapper hanno collaborato in questo album, alcuni erano gi\u00e0 comparsi nell'album precedente come Chyna White, Jazze Pha, Too $hort e Bo Hagon, ed altri nuovi come M.O.P., Ludacris, (che in questo disco parteciperanno rispettivamente ai seguenti brani: \"Heads Off (My Niggas)\" con M.O.P., e \"Bia' Bia\" con Ludacris, Chyna White, Big Kap e Too $hort) 8 Ball &amp; MJG, e anche Oobie, la nuova star R&amp;B dell'album, quest'ultima \u00e8 stata scoperta da Lil Jon stesso in quell'anno, e ha duettato diverse volte insieme a lui e agli East Side Boyz. Ha cantato in \"Nothings Free\", \"Nasty Girl\", e nel brano \"Can't Stop Pimpin\"', dove duetta anche insieme a 8 Ball e MJG.\nCritica.\nIl disco ebbe distinti riconoscimenti ed \u00e8 stato certificato oro dalla RIAA, questo \u00e8 stato il primo album di Lil Jon ad avere una premiazione, in quanto ha venduto da met\u00e0 2001 fino a dicembre dello stesso anno pi\u00f9 di 500,000 copie. Inoltre i due singoli di successo \"Bia' Bia\" e \"Put Yo Hood Up\" sono stati classificati nella Billboard Hot 100, Put Yo Hood Up \u00e8 arrivato alla posizione n.97 e \"Bia' Bia\"' alla n.44."}
{"id": "659127", "revid": "36426", "url": "https://it.wikipedia.org/wiki?curid=659127", "title": "Perseo e Medusa", "text": ""}
{"id": "659132", "revid": "287204", "url": "https://it.wikipedia.org/wiki?curid=659132", "title": "Sant'Agostino nello studio", "text": "Sant'Agostino nello studio \u00e8 il titolo di tre dipinti omonimi:"}
{"id": "659136", "revid": "831312", "url": "https://it.wikipedia.org/wiki?curid=659136", "title": "Associazione Sportiva Nuoto e Canottaggio Civitavecchia", "text": "LAssociazione Sportiva Nuoto e Canottaggio Civitavecchia \u00e8 una societ\u00e0 pallanuotistica di Civitavecchia. Nata nel 1950 come \"Societ\u00e0 di Nuoto e Canottaggio Civitavecchia\" sotto la presidenza di Raul Di Gennaro, la societ\u00e0 milita in Serie A2\nStoria.\nNella sua storia ha disputato diversi campionati di massima serie (attualmente la serie A1), conquistando la prima promozione nel 1967. Considerata per molti anni uno dei pi\u00f9 preziosi vivai della pallanuoto giovanile italiana, la SNC ha formato diversi atleti di livello nazionale ed internazionale, come i due campioni del mondo a Berlino 1978 Roldano Simeoni e Marco Galli, il vicecampione olimpico ai Giochi della XXI Olimpiade di Montr\u00e9al 1976 Marcello Del Duca, le due medaglie di bronzo all'Olimpiade di Atlanta 1996 Roberto e Alessandro Calcaterra e pi\u00f9 recentemente il campione mondiale a Gwangju 2019 Marco Del Lungo\nRosa 2021-2022.\nStaff.\nAllenatore: Marco Pagliarini\nPreparatore fisico:\n Danilo Ingrosso\nDirigenza:\nDomenico Silvestri\nAurelio Baffetti \nPaolo Lazzari\nV.Pastorelli\nPaolo Ballarini\nMassimo Maizzani\nPaolo Urbani\n Samuel Behlaid\nManrico Tombolelli\nOnorificenze.\n\"Stella d'Oro al Merito Sportivo\": 1991"}
{"id": "659141", "revid": "6923", "url": "https://it.wikipedia.org/wiki?curid=659141", "title": "We Still Crunk!", "text": "We Still Crunk! \u00e8 il secondo album in studio del rapper statunitense Lil Jon, pubblicato nel 2000.\nDescrizione.\n\u00c8 il primo album sotto contratto della BME Recordings, etichetta discografica creata dallo stesso Lil Jon; \u00e8 anche il primo che Lil Jon registra avvalendosi del lavoro di rapper provenienti da diverse zone degli USA, in particolare Atlanta, dove i rapper hanno uno stile simile al suo. \nAll'album partecipano gli YoungBloodZ, Don Yute, Too $hort, Chyna White, il gruppo Horrorcore rap Three 6 Mafia (che cantano nel brano \"Move Bitch\") e altri. Nel brano \"Shut down\" insieme a Lil Jon e gli East Side Boyz cantano Loko, Intoxicated, Paine e Bizzarre, rapper dei D12. \nPartecipa all'album anche Bo Hagon, un rapper scoperto dallo stesso Lil Jon, che canta nei brani \"We don't need that\" e \"Fuck Security\". In quest'ultimo brano cantano anche The LG's, Bone Cusher, Bun B e Chyna White. Bo Hagon canta anche nel brano \"Uhh Ohh\" insieme a Khujo e Goodie.\nL'album, in stile Underground, ha riscosso scarso successo a parte ad Atlanta: poche le vendite e nessun brano promosso come singolo."}
{"id": "659142", "revid": "1307464", "url": "https://it.wikipedia.org/wiki?curid=659142", "title": "Storia del Burundi", "text": "Il Burundi \u00e8 una delle poche nazioni moderne africane, insieme al vicino Ruanda, a mantenere delle dimensioni territoriali simili a quelle dell'antico regno precoloniale.\nLa preistoria.\nIl Burundi rientra geograficamente e geologicamente nell'ambito delle \"Rifts\", le grandi fratture africane dell'Africa dell'est, considerata la culla dell'umanit\u00e0. Sebbene non siano stati fatti ritrovamenti specifici di Paleoantropologia, si pu\u00f2 ipotizzare antichi popolamenti di ominidi, soprattutto sulle rive lacustri, Australopithecus robustus, Australopithecus gracilis, Homo habilis ed Homo erectus. I ritrovamenti tanzaniani di Laetolil datano 3,5 milioni di anni fa.\nA Nyarunazi, a Mugera e a Masango, sono stati effettuati occasionali ritrovamenti archeologici collocabili all'et\u00e0 della pietra risalenti ad 1 milione di anni fa: essi testimoniano la presenza in Burundi di stanziamenti di popolazioni di cacciatori-raccoglitori.\nL'industria metallurgica del ferro e della ceramica antica arriva in Burundi nel VII secolo a.C. (Mirama, Mubuga, Rabiro). Da questo periodo fino alla comparsa delle prime testimonianze di formazioni politiche trascorrono circa 2.000 anni. Nell'et\u00e0 del ferro assistiamo ad un lento e progressivo processo di popolamento, sedentarizzazione e civilizzazione del territorio del Burundi. L'agricoltura compare verso il 1.000 a.C. con la coltivazione del sorgo e di legumi provenienti dal Sudan. I ritrovamenti ruandesi di ossa bovine risalenti al III secolo d.C. contraddicono la convinzione dell'arrivo di una ondata migratoria di pastori nilotici o hamitici provenienti da nord ipotizzata, senza nessuna prova, al XV secolo.\nDurante il periodo coloniale si \u00e8 avanzata la teoria cosiddetta camitica secondo la quale il Burundi \u00e8 stato popolato da ondate successive di popolazioni appartenenti a ceppi etnici differenti.\nDapprima era popolato da una popolazione pigmoide di piccola taglia, i batwa, dediti alla caccia ed alla raccolta, artigiani esperti nella lavorazione della ceramica e del ferro. Poco socievoli, si sarebbero progressivamente ritirati ai margini con l'arrivo della popolazione bantu. Oggi rappresentano l'1% della popolazione.\nI bahutu sarebbero giunti in Burundi verso i primi secoli della nostra era con una ondata migratoria bantu. Avrebbero marginalizzato i batwa e con opere di dissodamento avrebbero reso fertile il terreno rendendolo coltivabile. Vengono descritti di statura bassa, corporatura tozza, scarsa intelligenza e carattere docile e sottomesso. Sono oggi la maggioranza degli abitanti del Burundi con l'85%.\nI batutsi (in italiano tradizionalmente noti come \"vatussi\") sarebbero un popolo di origine camitica o hamitica o galla, dediti alla pastorizia ed all'allevamento bovino, avrebbero invaso in Burundi nel XV secolo provenienti dalle alture etiopiche. Di alta statura e corporatura minuta, intelligenza brillante, dotati di grazia e comportamento nobile, naturalmente portati al comando ed al governo. Attualmente sono il 15% della popolazione.\nQuesta teoria per\u00f2 contrasta con l'anomalia burundese che rappresenta un \"unicum\" nel contesto africano. Infatti queste \"razze\" hanno sempre vissuto in simbiosi: stessa lingua, il kirundi, stessa religione, stesse condizioni. Nel periodo precoloniale e coloniale non si hanno notizie di conflitti violenti o guerre tra loro. Il termine stesso di razza \u00e8 sconosciuto in kirundi. Infatti per distinguere si usa la parola \"ubwoko\" che significa categoria, lignaggio, variet\u00e0, condizione piuttosto che razza o etnia o trib\u00f9.\nLe pi\u00f9 recenti teorie dell'espansione delle popolazioni bantu identificano tre focolai, dai quali in diverse tappe sarebbero iniziate differenti migrazioni.\nIl primo focolaio viene localizzato in Camerun. Verso il 1.000 a.C. ha dato avvio ad una prima migrazione in due ondate successive: una verso l'Angola ed una verso il lago Vittoria.\nA sud ovest di questo lago viene identificato il secondo focolaio da cui prese avvio, verso il 600 a.C. (Inizi et\u00e0 del ferro) un'espansione verso sud. Il Burundi si trova esattamente al centro di questo movimento.\nL'ultimo focolaio \u00e8 posto nell'attuale Zambia intorno al 700 d.C. Da qui sono partite diverse ondate dirette a nord e a sud.\nLo studio dell'espansione bantu e l'omogeneit\u00e0 soprattutto linguistica dei barundi rappresenta ancora un mistero da chiarire, ma contraddice la precedente teoria camitica che, forse era politicamente funzionale alla gestione amministrativa coloniale, ma oggi non trova basi di prova.\nIl regno del Burundi.\nLe origini del Burundi sono note solo grazie ad un misto di tradizioni orali e ritrovamenti archeologici sul territorio.\nLa tradizione pi\u00f9 accreditata parla di un fondatore originario del Ruanda di nome Ntare Rushatsi, altre versioni invece si differenziano per la provenienza di questo fondatore, che sarebbe venuto invece dallo Stato meridionale di Buha.\nL'idea di una fondazione di origine ruandese della regione \u00e8 stata promossa dai colonizzatori europei, perch\u00e9 essa ben si adattava alla loro idea di una classe dominante locale proveniente dal ceppo camita dell'area nord-orientale. Questa teoria ha continuato ad essere adottata in maniera semi-ufficiale anche nell'odierno Stato del Burundi.\nGli storici moderni invece dubitano molto dell'origine hamitica dei Tutsi, optando invece per una migrazione del nord intorno al XV secolo.\nLa prima testimonianza dell'esistenza di una nazione organizzata in Burundi risale al XVI secolo ed \u00e8 localizzata nelle zone collinose a oriente. Essa si espanse nel secolo successivo, annettendo i piccoli regni vicini ed entrando in competizione con la vicina Ruanda. Il massimo periodo di espansione si ebbe sotto il sovrano Ntare Rugamba, che regn\u00f2 dal 1796 al 1850 e vide il proprio regno raddoppiare in estensione.\nIl regno del Burundi era caratterizzato da un sistema politico gerarchico, il re, chiamato \"mwami\" era a capo dell'aristocrazia a cui apparteneva gran parte del territorio, ed a cui spettavano i tributi dagli agricoltori e dagli allevatori locali.\nIntorno alla met\u00e0 del XVIII secolo, questo sistema gerarchico di stampo Tutsi consolid\u00f2 la propria autorit\u00e0 sul regno con lo sviluppo dell\"'ubugabire\", un sistema tipo feudale nel quale la popolazione riceveva protezione e terreno in affitto in cambio del pagamento dei tributi.\nSebbene gli esploratori europei visitassero il regno del Burundi sin dal 1856, non fu prima del 1899 che il regno del Burundi entr\u00f2 a far parte della colonia dell'Africa Orientale Tedesca.\nDiversamente dai sovrani del Ruanda che accettarono la penetrazione e l'influenza della Germania, il sovrano del Burundi Mwezi Gisabo si oppose fermamente all'infiltrazione europea, rifiutandosi di vestirsi in foggia occidentale e ostacolando l'insediamento delle missioni sul territorio. La Germania contrast\u00f2 questo processo con la forza, ed ottenne largo successo, ma non abbastanza da sconfiggere il potere della corona del Burundi. Quindi sobillarono alla rivolta uno dei figli di Gisabo, di nome Maconco. Infine Gisabo fu indotto a trattare con la Germania e ad accettarne la supremazia, ed i tedeschi gli concessero i mezzi militari sufficienti a sedare la rivolta di Maconco.\nI regni minori intorno al Lago Vittoria furono uniti al regno del Burundi in una sola unit\u00e0 politica e territoriale.\nIl periodo coloniale.\nPersino dopo il consolidarsi del dominio coloniale tedesco, la presenza europea in Burundi fu ridotta ai minimi termini ed i sovrani locali continuarono a regnare come prima. L'esposizione alle malattie portate dagli Europei fu invece devastante fra la popolazione e gli animali da allevamento. Una grande carestia colp\u00ec il Burundi nel 1905, dopo di che ci furono altre epidemie che colpirono l'intera regione del Lago Vittoria nel 1914, 1922 e nel 1944. Tra il 1905 e il 1914, circa met\u00e0 della popolazione delle pianure occidentali mor\u00ec a causa delle epidemie.\nNel 1916 la regione del Burundi fu conquistata da un contingente dell'esercito belga, e nel 1923 la Lega delle Nazioni affid\u00f2 alla protezione del Belgio il nuovo Stato del Ruanda-Urundi, frutto dell'unione dei territori dell'attuale Burundi e Ruanda, con l'eccezione dei territori ad occidente, che vennero annessi al protettorato britannico del Tanganica.\nL'amministrazione dei belgi avvenne per via indiretta tramite il governo dell'aristocrazia locale ganwa, affiancate dall'\u00e9lite tutsi, soprattutto del clan \"banyaruguru\". I quadri hutu, bench\u00e9 godessero di prestigio nell'organizzazione tradizionale, vennero sistematicamente esclusi.\nDopo la Seconda Guerra Mondiale, il Ruanda-Urundi divenne un protettorato delle Nazioni Unite sotto amministrazione belga. Dopo il 1948 l'autorit\u00e0 belga permise la creazione dei partiti politici nel Burundi. Da questo processo nacquero due formazioni politiche principali:\nNel 1961 il principe Rwagasore venne assassinato, provocando come reazione la vittoria elettorale dell'UPRONA nelle elezioni legislative.\nL'indipendenza.\nIl Burundi ottenne la piena indipendenza il 1\u00ba luglio 1962, approfittando delle ancora deboli istituzioni democratiche il sovrano Mwambutsa Bangiricenge istitu\u00ec una monarchia costituzionale che fosse il risultato dell'equilibrio tra le etnie Hutu e Tutsi.\nLo scoppio dei conflitti etnici.\nNel 1965, l'assassinio del Primo Ministro di origine Hutu port\u00f2 ai primi conflitti etnici causati dalle sommosse da parte degli Hutu e dall'attivit\u00e0 di repressione del governo. La dura reazione governativa venne causata anche dai recenti avvenimenti nella vicina Ruanda, dove si era perpetrato l'eccidio della popolazione di etnia Tutsi per opera degli Hutu. In Burundi i Tutsi, che detenevano gran parte dell'assetto politico ed amministrativo, cercarono cos\u00ec di prevenire il ripetersi dell'eccidio della loro etnia da parte della maggioranza Hutu.\nDiversamente dal Ruanda, che durante il periodo della Guerra Fredda si alle\u00f2 con gli Stati Uniti, il Burundi si avvicin\u00f2 alla Cina comunista.\nNel 1966 il sovrano Mwambutsa V venne deposto da suo figlio il principe Ntare Ndizeye che a sua volta venne deposto nello stesso anno dal suo Primo Ministro, il Capitano Michel Micombero.\nQuest'ultimo abol\u00ec la monarchia e dichiar\u00f2 il Burundi una repubblica democratica. Ma di fatto egli instaur\u00f2 una dittatura militare sotto la quale continuarono i conflitti etnici che si prolungarono per tutto il decennio 1960 - 1970.\nNel tardo aprile del 1972 un attacco da parte degli Hutu in una localit\u00e0 dove erano nati diversi ufficiali dell'esercito governativo scaten\u00f2 la violenta reazione dell'apparato militare. La repressione dei militari e delle milizie dell'UPRONA fu sistematica e spietata. Vennero compilate liste di sospettati, uomini, donne e persino bambini, chiunque potesse risultare una minaccia o fosse indicato come collaborazionista dei ribelli Hutu. Tutti coloro che facevano parte della lista vennero prelevati dalle abitazioni private, dagli uffici pubblici e dalle scuole e uccisi dai militari.\nSi crede che circa 200.000 Hutu abbiano perso la vita durante i tre mesi della repressione militare. Mentre il numero dei profughi, in gran parte Hutu, ammonta a circa 150.000 persone. Nel tentativo di giustificare l'eccidio e di acquistare credibilit\u00e0 agli occhi degli Stati Uniti, il governo Tutsi accus\u00f2 l'etnia Hutu di avere legami con il blocco comunista, sebbene non ci siano mai state prove evidenti a sostegno di simili accuse.\nNel 1976 il colonnello Jean-Baptiste Bagaza prese il potere a seguito di un colpo di Stato, senza spargimenti di sangue. Nonostante Bagaza guidasse una dittatura favorevole ai Tutsi, egli promulg\u00f2 una serie di riforme agricole e sociali, volte a sedare il conflitto tra le due etnie e a promuovere la riconciliazione. Nel 1981 venne promulgata una nuova costituzione e nel 1984 Bagaza venne eletto capo di Stato, come unico candidato. Dopo le sue elezioni Bagaza attu\u00f2 un notevole giro di vite nei confronti dei diritti umani, abolendo la libert\u00e0 religiosa e facendo arrestare tutti gli avversari politici.\nNel 1987 il maggiore Pierre Buyoya depose Bagaza con un altro colpo di Stato. Egli proclam\u00f2 lo scioglimento di tutti i partiti politici, sospese la costituzione del 1981 e istitu\u00ec il Comitato Nazionale di Salvaguardia Nazionale (CSMN). Nel 1988 le crescenti tensioni etniche tra i Tutsi e la maggioranza degli Hutu sfoci\u00f2 nel conflitto aperto tra l'esercito e l'opposizione Hutu. Durante questo nuovo conflitto persero la vita 150.000 persone e altre centinaia di migliaia si riversarono nei paesi confinanti. Buyoya form\u00f2 una commissione d'indagine per identificare le responsabilit\u00e0 del conflitto e per avviare una serie di riforme democratiche.\nNel 1991 lo stesso Buyoya approv\u00f2 una nuova costituzione che prevedeva un regime democratico presidenziale, con le garanzie costituzionali date ad un parlamento, e soprattutto scevro da ogni rivendicazione etnica. Il primo presidente eletto con il nuovo sistema fu Melchior Ndadaye, leader politico del partito a maggioranza Hutu Fronte per la Democrazia in Burundi (FRODEBU), che venne eletto nel 1993. Il neopresidente venne assassinato da una forza irregolare di Tutsi nell'ottobre dello stesso anno ed il paese cadde nuovamente nella lotta intestina che provoc\u00f2 centinaia di migliaia di persone, fino a quando il FRODEBU non riusc\u00ec a riguadagnare il controllo della situazione e ad eleggere come nuovo presidente, nel 1994 Cyprien Ntaryamira.\nNell'aprile del 1994 il nuovo presidente Ntaryamira e il presidente del Ruanda Juv\u00e9nal Habyarimana morirono in un attentato aereo. Il fatto segn\u00f2 l'inizio del genocidio in Ruanda, mentre nel Burundi, la morte del presidente esacerb\u00f2 le tensioni senza raggiungere i livelli dei massacri ruandesi. Venne eletto un nuovo presidente nella persona di Sylvestre Ntibantunganya l'8 aprile 1994, ma nonostante ci\u00f2 la situazione interna continu\u00f2 a degenerare. L'afflusso delle centinaia di migliaia di esuli ruandesi e le lotte tra le bande armate di Tutsi ed Hutu finirono per destabilzzare definitivamente il governo.\nIl 25 giugno 1996 il governo venne rovesciato da un nuovo colpo di Stato guidato da Buyoya. Il conflitto etnico continu\u00f2 a imperversare nonostante gli sforzi della comunit\u00e0 internazionale per avviare un processo di pace. Soltanto nel 2001 si giunse ad un accordo che port\u00f2 alla creazione di un governo di unit\u00e0 nazionale e all'elezione di un nuovo presidente nel 2003, Domitien Ndayizeye.\nLe elezioni tenutesi verso la met\u00e0 del 2005 hanno portato alla vittoria la coalizione dei due partiti a maggioranza Hutu, il Consiglio Nazionale per la Difesa della Democrazia e le Forze per la Difesa della Democrazia (CNDD-FDD).\nIl senato approva il 7 aprile 2009 la nomina dell'ex ribelle delle \"Forces de d\u00e9fense de la d\u00e9mocratie\" e generale, Godefroid Niyombare, Capo di stato maggiore dell'esercito da parte del presidente della repubblica Pierre Nkurunziza. Si tratta del primo hutu nella storia del paese che accede alla maggiore carica dell'esercito."}
{"id": "659144", "revid": "9", "url": "https://it.wikipedia.org/wiki?curid=659144", "title": "North American Air Defense Command", "text": ""}
{"id": "659147", "revid": "287204", "url": "https://it.wikipedia.org/wiki?curid=659147", "title": "F14", "text": ""}
{"id": "659149", "revid": "1573940", "url": "https://it.wikipedia.org/wiki?curid=659149", "title": "\u00c3", "text": "La lettera portoghese \u00c3/\u00e3 rappresenta una \"A nasale\" (IPA: ). La lettera \u00e8 usata anche nell'ortografia del casciubo, del vietnamita e dell'arumeno.\nIl portoghese possiede un certo numero di vocali e semivocali nasali:"}
{"id": "659153", "revid": "256896", "url": "https://it.wikipedia.org/wiki?curid=659153", "title": "Qiyama", "text": ""}
{"id": "659163", "revid": "36426", "url": "https://it.wikipedia.org/wiki?curid=659163", "title": "Capitelli", "text": ""}
{"id": "659166", "revid": "8500598", "url": "https://it.wikipedia.org/wiki?curid=659166", "title": "Megapixel", "text": ""}
{"id": "659167", "revid": "10652", "url": "https://it.wikipedia.org/wiki?curid=659167", "title": "Pseudocoprinus", "text": ""}
{"id": "659168", "revid": "1452073", "url": "https://it.wikipedia.org/wiki?curid=659168", "title": "Palazzo Cocchi-Serristori", "text": "Palazzo Cocchi-Serristori-Agostini \u00e8 un edificio storico del centro di Firenze, situato in piazza Santa Croce 1, con affacci in via dell'Anguillara e via Torta. Oggi \u00e8 sede del Consiglio del Quartiere 1 - Centro storico.\nStoria.\nQui passava la cinta muraria del 1173-1175, come testimonia ancora oggi un cardine dell'antica Porta San Simone su un fianco del palazzo, quello su via dell'Anguillara.\nDatabile nella configurazione attuale al 1485-1490, l'edificio sorge su preesistenti case trecentesche della famiglia Peruzzi. Acquistato dalla famiglia Cocchi (Cocco) nel 1463, rimase legato al casato (dal 1612 Cocchi Donati) fino all'anno della sua estinzione (1769). Venne abitato dal medico Antonio Cocchi, primo italiano iniziato nella Loggia degli Inglesi di Firenze, il 4 agosto 1732, e il palazzo fu sede della Loggia bonapartista di rito scozzese filosofico \"San Napoleon\". Costituita a Firenze il 27 dicembre 1807 ebbe Marc B\u00e9darride tra i suoi assidui visitatori, che vi fu accolto come membro onorario il 21 aprile 1808.\nPass\u00f2 quindi ai Pucci, ai Serristori, ai Caselli e infine agli Agostini Venerosi della Seta di Pisa per eredit\u00e0 di Maddalena Serristori, figlia di Luigi Serristori. Affittato fin dal 1893 al Comune di Firenze per ospitare la scuola elementare Niccol\u00f2 Tommaseo, fu dallo stesso acquistato nel 1913 (a vendere fu Teresa Marcello, vedova di Alfredo Agostini Venerosi della Seta) e mantenuto come edificio scolastico fino al 1986, quando divenne sede del Consiglio di Quartiere 1.\nL'archivio Cocchi-Serristori-Agostini venne trasferito in deposito presso l'archivio di palazzo Guicciardini del conte Francesco Guicciardini nel 1901. Il palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal 1913.\nSede del Consiglio di Quartiere 1.\nDalla riforma del decentramento fiorentino del 1990, il palazzo \u00e8 interamente sede del Consiglio di Quartiere 1 - Centro Storico. Gi\u00e0 prima ospitava l'omonimo consiglio, che aveva per\u00f2 un territorio estremamente pi\u00f9 limitato.\nAl piano terreno si trova la portineria, l'ufficio prenotazione per i centri estivi, la sala consiliare intitolata al politico Franco Cardini, ex presidente di Quartiere, omonimo del noto storico. Dal 2008 \u00e8 stata ripristinata la sala per la riunione delle commissioni consiliari, attigua alla sala consiliare. Particolarit\u00e0 di questa sala \u00e8 la porta di uscita sulla Via dell'Anguillara 2, che per le ridotte dimensioni ha ispirato una vicenda del fumetto Dylan Dog.\nAl primo piano si trovano l'ufficio protocollo, la segreteria della presidenza, la sala del presidente e l'ufficio supporto alle attivit\u00e0 del Quartiere. Dall'altro lato si trova l'ufficio Sociale Allargato (ex Sociale di Comunit\u00e0), il servizio Educativo e la sede comunale della Direzione Quartieri.\nAl secondo e terzo piano si trovano i vari uffici che gestiscono le deleghe dei Quartieri Fiorentini, tra cui i Servizi Sociali, l'Ufficio Sport e l'ufficio tecnico.\nCon la riorganizzazione amministrativa del 2010 la responsabilit\u00e0 degli uffici \u00e8 stata delegata alle direzioni comunali di competenza, pur continuando a collaborare con il Quartiere.\nParte degli uffici del Quartiere occupano senza soluzione di continuit\u00e0 il palazzo adiacente.\nDescrizione.\nOpposto alla basilica di Santa Croce, davanti alla fontana, \u00e8 un edificio a forma di cubo con una elegante facciata, frutto di trasformazioni di diversi secoli.\nAll'esterno, nella resega del muro su via dell'Anguillara, \u00e8 presente \"una vera reliquia della citt\u00e0 medievale, cio\u00e8 un cardine dell'antica porta cittadina, aperta nel secondo cerchio delle mura, e che forse portava il nome di Porta a San Simone\" (Bargellini-Guarnieri).\nFacciata.\nI pilastri della parte basamentale risalgono al XIV secolo e presentano il rivestimento irregolare a bugnato rustico e gli stemmi inseriti nella muratura che, bench\u00e9 abrasi, presentano la semplice forma a scudo caratteristica degli esemplari due-trecenteschi. Si noti la forma dei due conci al sommo del pilastro sulla fiancata verso via Torta, che indica la loro originaria funzione di imposta d'arco\nDi impianto chiaramente classicista i piani superiori, frutto dell'intervento di ricostruzione e ampliamento voluto probabilmente da Antonio Cocchi, giureconsulto fiorentino molto vicino ai Medici, tra il 1485 e il 1490 (ma a lungo ritenuto riconducibile agli anni sessanta). La facciata venne cps\u00ec caratterizzata da eleganti lesene con capitelli finemente scolpiti che incorniciano archi e, superiormente, finestre quadre. Tre assi di aperture: ad arco nel piano nobile e architravate al piano superiore.\nIn questo contrapporre il solido bugnato del terreno con le superfici limpide e dilatate dei piani superiori, il palazzo presenta caratteristiche decisamente inusuali per gli spazi urbani fiorentini: scartata una tradizionale attribuzione a Baccio d'Agnolo (anche in ragione delle date di edificazione) e un'ipotesi volta a individuare il progettista in Simone del Pollaiolo detto il Cronaca, la critica si \u00e8 indirizzata verso Giuliano da Sangallo, sia per le analogie con altri suoi lavori, sia per la sua lunga attivit\u00e0 a Roma, citt\u00e0 nella quale \u00e8 possibile rintracciare le matrici di tale linguaggio. Appare comunque evidente come il palazzo sia \"nella sua stupenda e coraggiosa novit\u00e0, una sorta di restauro, o comunque una nuova architettura che non ha disdegnato posare su basi antiche\" (Bucci). Il palazzo crea cos\u00ec una quinta scenografica che chiude il lato breve della piazza.\nA fronte delle attenzioni e della fortuna che oggi l'edificio gode, \u00e8 interessante ricordare i severi giudizi propri dell'et\u00e0 neoclassica, ben espressi da Federico Fantozzi: \"i pilastri sono troppo lunghi ed hanno i capitelli troppo alti e ornati in rapporto all'ordine e al loro diametro; le arcate sono basse, le cornici troppo delicate e senza carattere, e la riproduzione del medesimo ordine in tutti i piani \u00e8 un errore maiuscolo che non v'\u00e8 ragione che possa giustificarlo\".\nNel 2016 sulla facciata \u00e8 stata posta una lapide in ricordo delle vittime dell'alluvione del 1966.\nInterno.\nAll'interno si segnala una cappellina realizzata nel 1717 con affreschi di Dionisio Predellini (a questi stessi anni dovrebbe risalire anche il balcone aperto sulla facciata a offrire una veduta privilegiata della piazza e delle sue feste), e il nuovo scalone neoclassico con interventi pittorici di Giuseppe Collignon, realizzato nell'ambito di una ristrutturazione degli interni attuata tra il 1790 e il 1795 su progetto dell'ingegner Gaetano Bercigli. Gli affreschi nel vano scale sono stati attribuiti ad Atanasio Bimbacci.\nRestauri e interventi funzionali sono datati al 1964 (quando l'immobile ospitava la scuola Niccol\u00f2 Tommaseo, direzione dei lavori dell'architetto Trenti) e quindi ai tardi anni ottanta del Novecento, in relazione alla destinazione del palazzo a sede del Quartiere."}
{"id": "659171", "revid": "36426", "url": "https://it.wikipedia.org/wiki?curid=659171", "title": "Palazzo Cocchi", "text": ""}
{"id": "659172", "revid": "36426", "url": "https://it.wikipedia.org/wiki?curid=659172", "title": "Palazzo Cocchi Serristori", "text": ""}
{"id": "659178", "revid": "277947", "url": "https://it.wikipedia.org/wiki?curid=659178", "title": "Baccarini", "text": "I Baccarini furono un'antica famiglia decurionale insediatasi nell'odierna Emilia-Romagna.\nLe origini (Emilia-Romagna).\nIl cognome sembrerebbe indicare una possibile origine longobarda. Il primo personaggio della famiglia ad essere citato \u00e8 Zaccaria Baccarini, sposato con la marchesa Orsolina Corbici, discendente a sua volta dei Corbizzi di Firenze. Sempre nel XV secolo troviamo un Giorgio Tommasini Baccarini da Canossa sposato alla contessa Caterina Arcelli di Val Tidone e un suo parente, il Conte e Vescovo Marliano Baccarini, prevosto del Convento di Santa Maria de' Canali a Bobbio.\nNella celebre opera di Alessandro Tassoni, \"La secchia rapita\" (1622), si colloca un ramo della famiglia nel parmense e, precisamente, nella citt\u00e0 di San Secondo: viene citato un Baccarini, combattente caduto durante la guerra della Secchia occorsa nel 1325, cui si attribuisce la paternit\u00e0 delle deliziose pappardelle: \nNel XIX secolo diversi rappresentanti della famiglia furono patrioti italiani, ottenendo alti riconoscimenti militari e pubblici.\nUn ramo nelle Marche.\nNel XVII secolo, un ramo della famiglia compare nelle Marche, nelle citt\u00e0 di Monte San Vito (AN) e successivamente di Corinaldo e Fano) ove diede i natali a numerosi condottieri e uomini di chiesa.\nIl primo rappresentante conosciuto \u00e8 Domenico di Fabio, che ricopr\u00ec le cariche di consigliere e priore a Monsanvito dal 1678 al 1694. Altri rappresentanti della famiglia furono Fabio Andrea, protonotario apostolico e vicario generale a Viterbo nel 1718 per il cardinale Michelangelo Conti, poi diventato papa Innocenzo XIII, mentre Domenico Antonio fu vicario generale dell'abbazia di Nonantola per il cardinale Alessandro Albani nel 1727, protonotario apostolico e vicario generale a Fano (1740-1757) e Pietro Maria, fu abate e vicario generale a San Lorenzo in Campo.\nTra i personaggi che rivestirono invece cariche civili e militari, si ricordano: Niccol\u00f2, comandante di galere pontificie nell'Adriatico, vittorioso contro i pirati algerini nel 1735, Ludovico, governatore di Montemarciano nel 1735, Niccol\u00f2, cittadino di Ancona, console della citt\u00e0 per il re di Sardegna (1750), e Carlo Francesco, podest\u00e0 di Monte San Vito (1768).\nI membri della famiglia Baccarini, ricoprirono durevolmente le cariche di consiglieri e priori di Monte San Vito, mentre Ludovico, nel 1772, e Fabio nel 1801, furono inoltre consiglieri e priori a Corinaldo."}
{"id": "659179", "revid": "118194960", "url": "https://it.wikipedia.org/wiki?curid=659179", "title": "\u01b5", "text": " (minuscola: ) \u00e8 una lettera dell'alfabeto latino, derivata dalla z aggiungendo una barra. Era usata nell'alfabeto Ja\u014balif usato per scrivere la lingua tatara nella prima met\u00e0 del ventesimo secolo, per rappresentare una fricativa post-alveolare (IPA: ).\n viene usata anche da matematici, scienziati, e ingegneri come variante della z in equazioni scritte a mano per non confonderla con il numero 2.\nI tedeschi e gli italiani usano spesso questa lettera per scrivere la Z nella scrittura a mano (es: zona \u2192 ona). In polacco, la \u00e8 usata come grafia alternativa di \u017b.\nIl codice Unicode di \u01b5 \u00e8 01B5, mentre quello di \u01b6 \u00e8 01B6."}
{"id": "659191", "revid": "15968664", "url": "https://it.wikipedia.org/wiki?curid=659191", "title": "Osservatore Romano", "text": ""}
{"id": "659208", "revid": "282579", "url": "https://it.wikipedia.org/wiki?curid=659208", "title": "Elettore Palatino", "text": ""}
{"id": "659209", "revid": "17351", "url": "https://it.wikipedia.org/wiki?curid=659209", "title": "Lockheed Martin F-35", "text": ""}
{"id": "659212", "revid": "287204", "url": "https://it.wikipedia.org/wiki?curid=659212", "title": "Alnitak", "text": "Alnitak (\u03b6 Ori / \u03b6 Orionis / Zeta Orionis) \u00e8 un sistema stellare, formato da tre componenti, appartenente alla costellazione di Orione. Alnitak ha una magnitudine apparente di +1,74, che ne fa la trentesima stella pi\u00f9 brillante del cielo e la quinta stella in ordine di luminosit\u00e0 della costellazione di Orione dopo Rigel, Betelgeuse, Bellatrix e Alnilam. La stella principale del sistema \u00e8 una supergigante blu molto calda e con una magnitudine di +2,0 \u00e8 la pi\u00f9 luminosa stella di classe O del cielo notturno.\nOsservazione.\nAlnitak \u00e8 una delle tre stelle che compongono la Cintura di Orione, al centro della costellazione di Orione, essendo le altre due Alnilam e Mintaka. In particolare Alnitak \u00e8 la stella pi\u00f9 a est della Cintura, mentre Alnilam \u00e8 osservabile a poco meno di 2\u00b0 a nord-ovest da essa. La Cintura di Orione, che nella rappresentazione mitologica della costellazione raffigura appunto la cintura del gigante Orione, \u00e8 uno dei pi\u00f9 famosi asterismi del cielo: la luminosit\u00e0 delle sue componenti e la loro caratteristica disposizione in una fila che va da sud-est a nord-ovest la rende facilmente individuabile.\nPosta circa 1\u00b0 e mezzo sotto l'equatore celeste, Alnitak, pur essendo una stella dell'emisfero australe, \u00e8 visibile da quasi tutte le latitudini, risultando non osservabile solo al polo nord e nelle regioni immediatamente circostanti. Essa appare molto bassa all'orizzonte nelle regioni artiche e antartiche mentre mano a mano che si procede verso l'equatore essa appare sempre pi\u00f9 alta nel cielo. Questa posizione, d'altra parte, rende Alnitak circumpolare solo nelle immediate vicinanze del polo sud: al polo sud, infatti, questa stella, pur essendo bassissima sull'orizzonte (1\u00b0 e mezzo sopra), non tramonta mai, compiendo un giro completo durante la giornata tenendosi appena sopra di esso.\nIl periodo pi\u00f9 propizio per la sua osservazione nel cielo serale va da novembre a maggio.\nAmbiente galattico.\nAlnitak fa parte dell'associazione OB Orion OB1, una delle associazioni OB meglio conosciute e studiate della volta celeste. Si tratta di una vastissima associazione cui appartengono almeno 10\u00a0000 stelle. Fra queste ci sono alcune stelle particolarmente massicce: si calcola che a Orion OB1 appartenevano originariamente circa 30-100 stelle con una massa maggiore di . 10-20 di queste stelle sono gi\u00e0 esplose in supernovae, dando vita ad ulteriori episodi di formazione stellare.\nOrion OB1 viene suddivisa in vari sottogruppi: Alnitak farebbe parte, assieme alle due altre stelle brillanti della Cintura e alle stelle di colore azzurro di quarta e quinta magnitudine nelle loro vicinanze, del sottogruppo OB1b. Si stima che tale sottogruppo abbia un'et\u00e0 compresa fra gli 1,7 e gli 8 milioni di anni e che disti in media da noi circa .\nNei pressi di Alnitak si possono osservare numerose nebulose facenti parte del complesso nebuloso molecolare di Orione, uno dei complessi nebulosi in assoluto pi\u00f9 studiati. In particolare, poco a est di Alnitak \u00e8 visibile la Nebulosa Fiamma, mentre subito a sud \u00e8 osservabile la nebulosa a emissione IC 434, su cui si staglia la celebre Nebulosa Testa di Cavallo che ne oscura una parte. Questi complessi nebulosi sono posti a una distanza di circa . Un tempo la distanza di Alnitak veniva stimata essere fra i 1\u00a0500 e i 1\u00a0600\u00a0a.l. e quindi si pensava che fosse in qualche modo legata ad essi. Le misurazioni del satellite Hipparcos l'hanno per\u00f2 posta a .\n e ci\u00f2 lascia pensare che non ci siano interazioni dirette fra Alnitak e i complessi nebulosi di cui la vediamo circondata, anche se studi recenti hanno scartato l'affidabilit\u00e0 della parallasse misurata da Hipparcos sulle grandi distanze, e ricalcolato la distanza in 387 \u00b1 54 parsec, equivalenti a 1260 \u00b1 180 anni luce.\nCaratteristiche.\nAlnitak Aa.\nAlnitak \u00e8 una stella multipla formata da tre componenti. La principale, chiamata Alnitak Aa, \u00e8 una caldissima stella supergigante blu di classe spettrale O9,7Ib, che ha una temperatura superficiale attorno ai . La sua massa \u00e8 stimata essere una trentina di volte quella del Sole e il suo raggio 20 volte quello solare. Essendo cos\u00ec massiccia, Alnitak Aa \u00e8 molto luminosa: nella banda del visibile la sua luminosit\u00e0 \u00e8 10\u00a0500 volte quella solare; tuttavia, essendo molto calda, la stella emette la maggior parte della sua radiazione nell'ultravioletto: se viene preso in considerazione questo fattore, la luminosit\u00e0 di Alnitak Aa sale a 80\u00a0000 volte quella del Sole.\nEssendo una stella massiccia, Alnitak Aa ha anche una vita molto breve. Nonostante abbia un'et\u00e0 stimata di \"soli\" 6 milioni di anni, ha probabilmente gi\u00e0 esaurito l'idrogeno all'interno del suo nucleo. La stella si sta preparando a diventare una supergigante rossa simile a Betelgeuse, destinata al termine della propria evoluzione ad esplodere in una supernova.\nAlnitak Aa \u00e8 fra le stelle di classe spettrale O visibili dalla Terra quella che ha una maggiore luminosit\u00e0 apparente.\nAlnitak B.\nChe la stella principale abbia una compagna \u00e8 conosciuto da almeno il 1819: quell'anno, infatti, l'astronomo dilettante George K. Kunowsky riconobbe essere Alnitak una stella doppia. Questa compagna della principale, chiamata Alnitak B, \u00e8 una gigante blu di classe B0III, separata da 2,3 secondi d'arco. Essa ha magnitudine apparente 4,2, sicch\u00e9 sarebbe visibile a occhio nudo dalla Terra se non fosse cos\u00ec vicina alla sua pi\u00f9 luminosa compagna. La coppia \u00e8 comunque risolvibile tramite telescopi.\nLa coppia orbita intorno al suo comune centro di massa in 1500 anni circa ed \u00e8 forse separata da 680 UA (circa 102 miliardi di km). L'orbita \u00e8 relativamente eccentrica (\"e\"=0,07) ed \u00e8 inclinata rispetto alla nostra visuale di 72,0\u00b0.\nAlnitak B dovrebbe avere una massa pari a 14-15 volte quella del Sole e una luminosit\u00e0, considerando anche la radiazione ultravioletta, pari a 1\u00a0100 volte quella solare.\nAlnitak Ab.\nFin dagli anni settanta si sospettava che la principale fosse in realt\u00e0 una binaria spettroscopica. La conferma \u00e8 arrivata nel 1998 da parte di un team di studiosi che si \u00e8 basato su misurazioni interferometriche compiute presso l'Osservatorio Lowell. Questa ulteriore componente del sistema, chiamata Alnitak Ab, \u00e8 separata da appena 42 mas da Alnitak Aa, che a una distanza di 1260 anni luce, corrispondono a 16 UA, anche se l'alta eccentricit\u00e0 orbitale (e=0,338) porta le due componenti ad avvicinarsi fino a 9,5 UA. Le caratteristiche di Alnitak Ab non sono ben conosciute, ma essa dovrebbe avere una classe spettrale non troppo dissimile a quella di Alnitak Aa e appartenere alle prime sottoclassi della classe B. Essa \u00e8 una stella di magnitudine apparente 4,3 che sarebbe anch'essa visibile a occhio nudo se non fosse cos\u00ec vicina alla sua pi\u00f9 potente compagna.\nLa massa ipotizzata di Alnitak Ab \u00e8 e la sua luminosit\u00e0 \u00e8 stimata essere . Data la notevole massa delle due componenti e la loro relativa vicinanza si pu\u00f2 assumere un periodo orbitale di 7,4 anni.\nAlnitak C?\nA 57 secondi d'arco da Alnitak si pu\u00f2 osservare una stella di magnitudine apparente 9, che ha una luminosit\u00e0 di 13 L\u2609. Essa tuttavia non \u00e8 probabilmente legata gravitazionalmente al sistema.\nEmissione di raggi X.\nAlnitak \u00e8 una fonte di raggi X, come molte stelle di classe spettrale O e B. Essi rappresentano un decimilionesimo della radiazione totale emanata dalla stella. Non \u00e8 stata riscontrata alcuna variabilit\u00e0 nel flusso di raggi X n\u00e9 sul breve n\u00e9 sul lungo periodo.\nIl fatto che stelle di questo tipo emettano raggi X costituisce un problema per le attuali teorie riguardanti la struttura stellare. Infatti queste teorie prevedono che mentre le stelle di massa simile al Sole abbiano una zona radiativa in profondit\u00e0 e una zona convettiva in superficie, nelle stelle aventi massa maggiore le due zone sono invertite: quella convettiva \u00e8 posta in profondit\u00e0, mentre quella radiativa \u00e8 superficiale. L'assenza di una zona convettiva superficiale nelle stelle massicce comporta anche l'assenza di un campo magnetico significativo, che sarebbe essenziale per lo sviluppo di una corona. Poich\u00e9 i raggi X vengono emessi da plasma a temperature molto elevate, come quelle a cui si trovano le corone stellari, \u00e8 difficile comprendere come, mancando le stelle massicce di una corona, possano emettere raggi X.\nUna delle teorie pi\u00f9 popolari che cerca di risolvere il problema \u00e8 quella secondo cui i raggi X siano prodotti dalle turbolenze nel vento stellare che si diparte dalla superficie a velocit\u00e0 molto alte (anche oltre i ). Le collisioni ad altissima velocit\u00e0 riscaldano il gas del vento stellare portandolo a temperature abbastanza elevate da emettere nella banda dei raggi X. Tuttavia questa teoria non ha ricevuto un consenso unanime e sono stati proposti meccanismi alternativi.\nPer quanto riguarda Alnitak, da questa stella si diparte un vento stellare avente una velocit\u00e0 di (1.885\u00a0km/s, secondo un'altra misurazione), che \u00e8 responsabile di una perdita di massa che \u00e8 stimata essere 2,51 \u00d7 10\u22126 M\u2609 all'anno. Quest'ultimo valore non \u00e8 eccezionale per una supergigante, ma \u00e8 molto elevato se raffrontato alla perdita di massa dovuta al vento solare nella nostra stella: il Sole perde infatti in un anno una massa circa 20 milioni di volte inferiore a quella perduta da Alnitak. La grande maggioranza degli studiosi ritiene le collisioni del gas che forma questo veloce vento stellare sia responsabile delle emissioni di raggi X della stella. Tuttavia sono state proposte spiegazioni alternative, implicanti la presenza di un campo magnetico. Ovviamente visto che la zona convettiva di Alnitak non \u00e8 superficiale, bisogna pensare che esistano altri meccanismi di generazione del campo magnetico perch\u00e9 una ipotesi simile abbia una qualche plausibilit\u00e0.\nEtimologia e significato culturale.\nIl nome \"Alnitak\", a volte scritto \"Al Nitak\" o \"Alnitah\", deriva dall'arabo \u0627\u0644\u0646\u0637\u0627\u0642 \"an-nitaq\", che significa \"la cintura\". Evidentemente il nome deriva da quello dell'intera Cintura di Orione.\nLa cintura di Orione.\nLe tre stelle della Cintura sono state nominate da nomi collettivi in molte culture. I nomi arabi includono \"Al Nij\u0101d\" 'la cintura', \"Al Nasak\" 'la linea' e \"Al Alk\u0101t\" 'i grani d'oro'. Presso i cinesi erano conosciute come l'Asta della Bilancia con Peso, ove il peso era rappresentato dalle stelle che costituiscono la Spada di Orione. La Cintura costituiva anche una delle 28 Xiu (costellazioni cinesi), chiamata Tre stelle. \u00c8 una delle costellazioni facente parte della regione della Tigre Bianca dell'Ovest.\nNella mitologia norrena la cintura era considerata come la canocchia di Frigg o di Freyja. Nella mitologia ugro-finnica, invece, le stelle della cintura rappresentavano la falce o la spada di V\u00e4in\u00e4m\u00f6inen. Al contrario, di origine biblica sono i nomi di \"Bastone di Giacobbe\" o \"Bastone di Pietro\", cos\u00ec pure come quello di \"I tre Re\" o \"I tre Magi\".\nPresso i clan di etnia Seri del nordovest del Messico le tre stelle erano conosciute collettivamente come \"Hapj\" (un nome che denota un cacciatore). Singolarmente invece esse venivano chiamate \"Hap\" (Cervo Mulo), \"Haamoja\" (Antilocapra) e \"Mojet\" (Bighorn). \"Hap\" \u00e8 Alnilam ed \u00e8 stata ferita dal cacciatore; il suo sangue \u00e8 gocciolato sull'isola di Tibur\u00f3n."}
{"id": "659213", "revid": "123220562", "url": "https://it.wikipedia.org/wiki?curid=659213", "title": "Quarto Oggiaro", "text": "Quarto Oggiaro (\"Quart Oggiee\" in dialetto milanese, IPA: ) \u00e8 un quartiere di Milano situato a nord-ovest della citt\u00e0, facente parte del municipio 8.\nToponimo.\nIl nome di Quarto Oggiaro deriva da \"Quarto Uglerio\": la parola \"Quarto\" fa palesemente riferimento alla distanza di quattro miglia romane dal centro di Milano, mentre la seconda parte del toponimo, \"Uglerio\", potrebbe invece essere quello di una persona che fu rilevante nella zona, in tempi non documentati. Da \"Ad Quartum\", nome latino di Quarto Oggiaro, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nUn tempo comunit\u00e0 autonoma, divenne la frazione orientale del comune di Musocco in seguito alle riforme amministrative volute dall'imperatrice Maria Teresa negli anni cinquanta del Settecento. La trasformazione da Uglerio a Oggiaro \u00e8 riscontrabile sulle mappe del 1872.\nConfini.\nQuarto Oggiaro confina con:\nIl quartiere \u00e8 separato dal comune di Novate Milanese dall'antico territorio municipale di Vialba che vi si interpone.\nLa ferrovia Nord Milano - Saronno lungo il tratto tra le stazioni di Milano Bovisa e Milano Quarto Oggiaro divide Quarto Oggiaro dalla zona 9.\nQuarto Oggiaro e Vialba.\nNell'odierna suddivisione delle statistiche per il calcolo della popolazione, si ritiene l'asse via Eritrea - via Lessona come la via di demarcazione tra Quarto Oggiaro e Vialba, di fatto i numeri pari di queste vie appartengono a Quarto Oggiaro e i numeri dispari al quartiere Vialba. Il nucleo originario di Quarto Oggiaro giace lungo l'asse di via Aldini dalla parte del quartiere ora ritenuto il centro di Quarto Oggiaro. Nulla vieta di riferirsi a quella parte e fino al confine con la Villa Scheibler con il nome originario, Quarto Oggiaro.\nVilla Scheibler, l'antica dimora di caccia con il suo Parco, si trova anche storicamente in Vialba. La relazione tra i due quartieri \u00e8 molto forte: entrambi si estendono dal ponte di via Palizzi fino all'estrema periferia nord-ovest di Milano. La parte di Vialba confinante con Quarto Oggiaro ha avuto lo stesso piano di sviluppo urbanistico di edilizia popolare e spesso viene ritenuto come parte integrante di Quarto Oggiaro. I vecchi borghi divenuti quartieri con agglomerati urbani continui sono solo parzialmente distinguibili, la divisione tra aree \u00e8 spesso assente e il confine virtuale tra le vecchie zone diventa di frequente la mezzaria di una via di grandi dimensioni.\nStoria.\nQuarto Oggiaro vecchia.\nA partire dal 1757 Quarto Oggiaro, o Quarto Uglerio, faceva parte del comune di Musocco ed era un gruppo di case e cascine intorno alla Villa Caimi-Finoli, una villa patrizia collegata alla pi\u00f9 grande Villa Scheibler e alla chiesa dei Santi Nazario e Celso costruita alla fine del Settecento. Lo sviluppo era attorno all'attuale via Aldini.\nXX secolo.\nIl comune di Musocco di cui Quarto Oggiaro faceva parte cos\u00ec come l'adiacente localit\u00e0 di Vialba rimase autonomo fino al 1923, quando fu incluso in Milano.\nSul finire degli anni quaranta si svilupp\u00f2 una grande immigrazione dal Sud verso i grandi centri industriali del Nord in cerca di lavoro e le aree di Milano incolte, come quella di Quarto Oggiaro, divennero il luogo per soddisfare il grande incremento demografico della citt\u00e0.\nQuarto Oggiaro, come lo vediamo oggi, nacque negli anni cinquanta: nel 1954 furono realizzate le prime case popolari, e grazie agli sviluppi seguenti, in breve tempo questa zona divenne uno dei pi\u00f9 grandi quartieri di edilizia popolare di Milano. Il quartiere si \u00e8 ampliato attraverso una serie di lotti di costruzioni, soprattutto negli anni sessanta, diventando un grande quartiere-dormitorio; occorsero molti anni prima che gli abitanti della zona potessero godere dei servizi essenziali. Il quartiere ha sempre ospitato numerosi immigrati, prima dalle regioni meridionali, successivamente extracomunitari.\nIl quartiere con il modello urbanistico pianificato di sole case popolari, i problemi connessi al tentativo di integrazione sociale e economico dei suoi nuovi abitanti nella citt\u00e0, la gestione dello spaccio della droga da parte di alcune famiglie anche con fatti di sangue, lo ha fatto pi\u00f9 volte balzare agli onori della cronaca come un ambiente di difficile vivibilit\u00e0, dimenticando talvolta gli immensi sforzi compiuti dagli abitanti e dalle associazioni per una sostenibilit\u00e0 sociale e ambientale del quartiere. Le immagini dei caseggiati e casermoni di via Pascarella, via De Pisis sono state prese dai media come simbolo dello sviluppo urbanistico e sociale di Milano degli anni '50 e '60. Commercialmente la zona si sviluppa in via De Roberto con numerosi negozi, in via Fratelli Antona Traversi con il Mercato Comunale e intorno all'incrocio tra le vie Lessona ed Amoretti.\nDiversa la sorte della parte sud del quartiere, al confine con il quartiere Villapizzone: la vicinanza con la ferrovia dello stato e la Stazione di Milano Certosa rese l'area sfruttabile dal punto di vista industriale. L'azienda di carburanti Fina acquist\u00f2 l'area nel 1926 facendone un grande deposito di stoccaggio per gli oli, trasportabili attraverso la ferrovia.\nI lotti di costruzione del quartiere.\nNel processo di edificazione di Quarto Oggiaro \u00e8 possibile distinguere diversi lotti di case con un unico costruttore e con un preciso progetto residenziale. Ogni progetto ha un nome:\nGli anni 2000.\nQuarto Oggiaro continua ad avere una sua identit\u00e0 di quartiere propria, per la sua collocazione periferica e chiusa dal recinto di ferrovie e per il piano urbanistico iniziale che lo ha fatto nascere.\nLe case di edilizia popolare all'interno del quartiere sono state tutte ristrutturate, \u00e8 stata creata un'isola pedonale nel 2008 in via De Roberto all'altezza della chiesa di Santa Lucia. La cava Cabassi ai margini del quartiere lungo la ferrovia Nord \u00e8 stata chiusa nel 1997 e l'area risistemata \u00e8 diventata il parco Simoni, con superficie circa 20.000 m\u00b2.\nL'opera pi\u00f9 rilevante riguarda senz'altro la parte sud del quartiere nell'area della ex raffineria Fina e lungo la vecchia via Castellamare con i suoi campi in parte coltivati ad orti e in parte incolti. La societ\u00e0 EuroMilano, con progetto affidato alla designer inglese Diana Armstrong Bell, tra la fine degli anni 90 e l'inizio degli anni 2000, ha bonificato un'area di oltre 450.000 m\u00b2, creando un nuovo quartiere residenziale di pregio. Il nuovo quartiere si affaccia sulla via Eritrea con 6 torri di 16 piani mentre le palazzine pi\u00f9 basse sono all'interno, nella via Perini, per un totale di 1500 residenze. Quasi met\u00e0 dell'area, 200.000 m\u00b2, \u00e8 diventata il parco Verga che dai binari della ferrovia raggiunge le case, fino ad arrivare alla via Chiasserini. Il parco \u00e8 un vero polmone verde e l'opera nel suo complesso \u00e8 un simbolo di modernit\u00e0, integrazione con l'ambiente oltre ad essere un bel biglietto da visita per il quartiere.\nInfrastrutture e trasporti.\nFerrovie.\nIl quartiere ha una stazione propria, la stazione di Milano Quarto Oggiaro, sulla linea Milano-Saronno della rete FN, ubicata sotto il ponte di via Amoretti al confine con la zona 9. L'ingresso alla stazione per il quartiere \u00e8 in via Simoni. L'impianto \u00e8 servito dalle linee S1 ed S3 del servizio ferroviario suburbano di Milano, operate da Trenord.\nMobilit\u00e0 urbana.\nLungo il cavalcavia di via Palizzi transitano numerosi percorsi in carico alla ATM, fra cui le linee tranviarie 1 e 12 e le linee autobus 40, 57 e 35.\nServizi.\nArchitetture religiose.\nLe chiese del quartiere appartengono al decanato di Quarto Oggiaro:\nBiblioteche.\nSi tratta di una nuova biblioteca inaugurata nel 2003, un edificio bianco a due piani che ospitava le vecchie docce pubbliche delle case minime costruite dopo la guerra. Ha sostituito la vecchia piccola biblioteca di via Valtrompia 45/A, sempre in Vialba, che ora \u00e8 diventata la sede di FabriQ, incubatore di Innovazione Sociale del Comune di Milano.\nAmbientazioni cinematografiche.\nQuarto Oggiaro appare in diversi film:"}
{"id": "659223", "revid": "287204", "url": "https://it.wikipedia.org/wiki?curid=659223", "title": "Sinchi Roca", "text": "La vita.\nSi tratta del secondo sovrano della dinastia Inca. Secondo alcune leggende fu figlio di Manco C\u00e1pac e di Mama Ocllo, o secondo altre di Mama Huaco, e regn\u00f2 dopo la morte del padre.\nLe notizie sulla sua vita sono poche e non sempre concordanti. Pare comunque che arrivasse al potere all'et\u00e0 di circa venti anni, appoggiato dalla madre che fu sempre prodiga, con lui, di consigli ed insegnamenti. Alla sua morte, la sua mancanza fu molto sentita dal sovrano che la pianse amaramente. Sinchi Roca viene dipinto come poco bellicoso, se non addirittura pacifico e Joan Santacruz Pachacuti insiste su un aspetto particolare della sua personalit\u00e0, definendolo eccessivamente voluttuoso. La sua scarsa attitudine alla guerra avrebbe permesso alle trib\u00f9 vicine di prevalere sugli inca e Sinchi Roca, per allentare le pressioni, avrebbe fatto contrarre, al proprio figlio, un matrimonio con l'erede del capo del villaggio di Za\u00f1u.\nDalla figlia di Sutic Guaman, un nobile della regione, Sinchi Roca avrebbe avuto un erede a cui avrebbe posto il nome di Lloque Yupanqui, ma risultano anche altri figli di questo sovrano che avrebbero perpetuato la sua casata, almeno fino all'arrivo degli Spagnoli.\nNon si dimentichi, infatti, che la discendenza di Sinchi Roca, detta Raurahua panaca, era ancora esistente all'epoca della stesura delle \"Informaciones\" di Francisco de Toledo e i nomi dei suoi rappresentanti furono, addirittura, registrati dallo zelante Sarmiento.\nA Sinchi Roca \u00e8 accreditata l'usanza di forare gli orecchi dei giovani inca, all'et\u00e0 della maturit\u00e0, per introdurvi dei dischi d'oro, segno distintivo della casta, che, facendo dilatare i lobi auricolari, avrebbero, in seguito, fruttato loro l'appellativo di \"orejones\" da parte dei \"conquistadores\".\nQuesta affermazione deve per\u00f2 essere accettata con cautela, perch\u00e9 sappiamo che si trattava di una cerimonia sacra, detta \"huarachico\", legata ai miti del ciclo degli \"Ayar\" e istituita da Manco Capac in onore del fratello scomparso Ayar Uchu.\nIl corpo di Sinchi Roca, assieme al suo idolo personale o doppio, chiamato Huana Chiri Amaru, fu trovato in un villaggio, detto Membilla o Bimbilla. Il processo di mummificazione non era riuscito perfettamente, ma questo non impediva agli indigeni di onorarne le spoglie ancorch\u00e9 gi\u00e0 consunte.\nSinchi Roca appare, in queste leggende, di carattere mite e pacifico in contrasto con la figura del suo augusto genitore, Manco C\u00e1pac l'eroe primordiale, considerato il fondatore della dinastia. Un altro aspetto che lo evidenzia \u00e8 la subordinazione alla madre, quella Mama Ocllo/Huaco che era la rappresentante del potere magico religioso che ha concorso alla fondazione dello stato inca.\nIn termini storici queste considerazioni possono essere tradotte come la rappresentazione di una trib\u00f9, quella inca, internamente soggetta al potere sacerdotale o almeno guidata dalle sue manifestazioni. All'esterno, invece, la politica inca si rivela ancora timorosa della potenza delle etnie confinanti e protesa a conseguire alleanze, tramite le classiche unioni matrimoniali."}
{"id": "659224", "revid": "17351", "url": "https://it.wikipedia.org/wiki?curid=659224", "title": "F-35 Lightning II", "text": ""}
{"id": "659229", "revid": "287204", "url": "https://it.wikipedia.org/wiki?curid=659229", "title": "Sirmio", "text": "Sirmio (in latino: \"Sirmium\"), l'attuale Sremska Mitrovica in Serbia, fu un'importante citt\u00e0 della Pannonia romana lungo il fiume Sava. L'attuale regione della Sirmia ha preso il nome da questa citt\u00e0. Numerose spedizioni militari furono infatti preparate proprio in questa citt\u00e0, spesso utilizzata come quartier generale. Ci\u00f2 accadde sotto Marco Aurelio (durante le guerre marcomanniche), Massimino il Trace e Claudio II (nel 270).\nStoria.\nI secolo a.C. e I d.C..\nSirmio fu una delle citt\u00e0 pi\u00f9 antiche d'Europa: le prime tracce di vita umana organizzata reperite dagli archeologi risalgono al 5.000 a.C. La citt\u00e0, fondata nei territori delle trib\u00f9 celtiche di Scordisci e Amantini nel III secolo a.C., fu conquistata per la prima volta dai Romani nel corso delle campagne dalmato-illiriche (13-9 a.C.) condotte da Tiberio e Marco Vinicio. Un ventennio pi\u00f9 tardi, nel corso della rivolta dalmato-pannonica del 6-9, le truppe romane agli ordini di Aulo Cecina Severo riuscirono a difendere l'importante roccaforte (nel 6), organizzando per l'anno seguente l'offensiva che port\u00f2 a rioccupare l'intera valle della Sava, via di comunicazione fondamentale per la vittoria finale romana. E sotto la dinastia dei Flavi, Sirmio raggiunse lo \"status\" di colonia romana, mantenendo un importante ruolo strategico nell'area nella nuova provincia romana di Pannonia. \u00c8 probabile che durante le campagne daciche di Domiziano siano state installate in zona alcune \"vexillationes\" della \"legio II Adiutrix\".\nDa Traiano all'anarchia militare.\nNel 103, una volta terminata la prima fase della conquista della Dacia, la Pannonia fu divisa da Traiano in Pannonia superiore e inferiore, e Sirmio divenne capitale di quest'ultima, almeno fino a quando Adriano la port\u00f2 ad \"Aquincum\" un quindicennio pi\u00f9 tardi (costruendovi anche un nuovo palazzo del governatore). Durante le guerre marcomanniche fu anche quartier generale delle armate settentrionali di Marco Aurelio negli anni 174 e 175 durante la \"prima expeditio germanica\" e nel 179-180 durante la \"secunda expeditio germanica\". Qui potrebbe essere stata trasportata la salma dello stesso imperatore filosofo, morto il 17 marzo del 180, secondo quanto ci tramanda lo storico cristiano Tertulliano, contemporaneo ai fatti.\nNella citt\u00e0 furono insediati numerosi \"beneficiari consulares\" della \"legio II Adiutrix\" e della \"legio IV Flavia Felix\" a partire dalla met\u00e0 del II secolo fino alla prima met\u00e0 del III secolo. Non a caso divenne nuovamente \"quartier generale\" per le nuove campagne di Massimino il Trace negli anni 236-237, quando l'obbiettivo erano gli Iazigi della piana del Tisza.\nMassimino, infatti, dopo aver reso sicure le frontiere della Germania, si rec\u00f2 in Pannonia a \"Sirmium\" per l'inverno (del 235/236) e condusse nuove campagne contro i sarmati Iazigi della piana del Tibisco, che avevano provato ad attraversare il Danubio dopo circa un cinquantennio di pace lungo le loro frontiere, ed i vicini Quadi (come sembra testimonino alcune iscrizioni rinvenute in zona \"Brigetio\"). Egli aveva un sogno: quello di emulare il grande Marco Aurelio e conquistare la libera Germania Magna. Il suo quartier generale, posto a \"Sirmium\", era al centro del fronte pannonico inferiore e dacico. Cos\u00ec infatti riporta la \"Historia Augusta\":\nNumerose appaiono, infine, le iscrizioni lungo il tratto di \"limes pannonicus\" che univa nell'ordine i \"castra\" di: \"Ulcisia Castra\", \"Aquincum\", \"Matrica\", \"Intercisa\", \"Annamatia\", \"Lussonium\", \"Alta Ripa\", \"Ad Statuas\", \"Sopianae\" e \"Mursa\", a testimonianza delle campagne militari nell'area sarmatica. In numero inferiore sono invece le iscrizioni lungo il tratto di \"limes dacicus\", come ad esempio nella fortezza legionaria di \"Apulum\".\nGrazie ai successi ottenuti sul Danubio, l'imperatore pot\u00e9 ottenere i titoli di \"Dacicus\" (fine del 236-inizi del 237) e \"Sarmaticus\" (nel 237).\nAttorno agli anni 245-247 fu istituito un comando militare generale e centralizzato, pririo a \"Sirmio\", per l'intera frontiera del medio e basso Danubio che avrebbe dovuto comprendere, pertanto, le province di Pannonia inferiore, Mesia superiore ed inferiore, oltre alle Tre Dacie. A capo di questo distretto militare fu posto Tiberio Claudio Marino Pacaziano. E nel 260 potrebbe esserci stato lo scontro decisivo (se non fu invece a Mursa) tra le armate di Gallieno (imperatore legittimo) e quelle dell'usurpatore Ingenuo.\nAureliano, una volta morto Claudio II, fu proclamato imperatore da parte delle truppe di stanza in Pannonia, proprio a \"Sirmium\", poco prima di affrontare gli Iutungi che avevano sfondato il fronte danubiano. E il successivo imperatore Marco Aurelio Probo, nativo della citt\u00e0, qui vi mor\u00ec nel 282, mentre il suo successore Marco Aurelio Caro, era acclamato dalle truppe riunite di Pannonia. La Historia Augusta racconta di due curiosi episodi collegati alla vita dell'imperatore Probo, il quale ordin\u00f2 di piantare delle viti di ottima qualit\u00e0 sul vicino monte \"Alma\", che si trovava poco a sud della citt\u00e0, dopo aver fatto dissodare il terreno dai soldati; nel 282, decise, invece, bonificare una vasta zona paludosa (anche con la costruzione di un canale di scolo fino alla Sava) per ampliare il territorio della sua citt\u00e0 natale a vantaggio dei suoi abitanti, mettendo, per\u00f2, a lavorare molte migliaia di soldati, tanto che questi ultimi, esasperati, lo uccisero.\nDalla Tetrarchia di Diocleziano a Teodosio I.\nNell'ottobre del 293 Diocleziano si rec\u00f2 a \"Sirmium\" per organizzare una nuova campagna militare per l'anno successivo, contro i sarmati Iazigi. L'anno seguente, infatti, ottenne un nuovo significativo successo sulle trib\u00f9 sarmatiche, tanto da essere acclamato per la terza volta con il titolo di \"Sarmaticus maximus\".\nPochi anni pi\u00f9 tardi, nel 296, sempre Diocleziano stabil\u00ec una nuova suddivisione territoriale della regione, dividendola in quattro province (\"Pannonia Prima, Pannonia Valeria, Pannonia Savia\" e \"Pannonia Secunda\"); Sirmio divenne capitale della \"Pannonia Secunda\". Gi\u00e0 nel 293, in seguito all'instaurazione della Tetrarchia, l'Impero Romano era stato diviso in quattro parti e Sirmio era diventata una delle quattro capitali al pari di Augusta Treverorum, Mediolanum e Nicomedia. Durante la Tetrarchia la citt\u00e0 divenne la capitale dell'imperatore Galerio, mentre con l'introduzione delle prefetture del pretorio nel 318 Sirmio divenne la capitale della prefettura dell'Illyricum. Tuttavia nel 379 la prefettura dell'Illyricum fu divisa in orientale ed occidentale; quest'ultima, comprendente Sirmio, fu inglobata nella prefettura dell'Italia, mentre la parte orientale mantenne la sua autonomia con capitale Tessalonica.\nNegli anni compresi tra il 317 ed il 324, Costantino vi soggiorn\u00f2 pi\u00f9 volte, combattendo i Sarmati del tratto di \"limes pannonicus\", ed ottenendo per ben tre volte il titolo vittorioso di \"Sarmaticus maximus\" (poco prima del 319, poi nel 323 ed infine nel 334). Lo stesso M\u00f3csy crede che l'\"imperatore cristiano\" vi soggiorn\u00f2 quasi ininterrottamente fino al 324 (anno in cui le sue armate mossero contro Licinio), facendone la propria capitale e quartier generale delle armate del Danubio.\nAnche Horst sostiene che tra le sue residenze imperiali preferite, nel corso degli anni compresi tra il 317 ed il 323, vi fosse \"Sirmium\" oltre a \"Serdica\". Durante la fase finale della guerra civile (nel 324), Licinio abbandon\u00f2 la citt\u00e0 alle armate che avanzavano da Occidente di Costantino I. Alla morte di quest'ultimo (avvenuta tredici anni pi\u00f9 tardi, nel 337), i tre figli (Costantino II, Costanzo II e Costante I), si riunirono a \"Sirmium\", ed il 9 settembre furono acclamati \"Augusti\" dall'esercito, spartendosi l'Impero.\nIl 15 marzo del 351, sempre a \"Sirmium\", il cugino e cognato di Costanzo II, Gallo, fu nominato \"Cesare\" d'Oriente. Poco dopo Costanzo II organizz\u00f2 e presiedette al concilio di Sirmio, che produsse un credo ariano e condann\u00f2 Fotino di Sirmio; Costanzo prese atto della condanna e band\u00ec Fotino definitivamente. In seguito questo imperatore trascorse altri periodi nella sua citt\u00e0 natale, come nel corso della campagna contro Magnenzio (con quest'ultimo che tent\u00f2 invano di assediare la citt\u00e0), durante l'inverno del 351/352 oppure dall'ottobre del 357 al maggio del 359, quando vi pose la sua corte imperiale (ampliando il preesistente palazzo imperiale) ed il suo quartier generale per le campagne militari condotte nella primavera di quello stesso anno contro gli Iazigi e gli alleati, Quadi. Il 10 ottobre del 361 le truppe del nipote di Costanzo II, Flavio Claudio Giuliano, sbarcarono a Bononia, da dove giunsero a \"Sirmium\", ancora residenza della corte, che si arrese senza combattere. Qui Giuliano vi trascorse poco tempo, organizzando le forze in vista di un possibile scontro con Costanzo II, che non avvenne poich\u00e9 mor\u00ec evitando l'inizio di una nuova guerra civile. Pochi anni pi\u00f9 tardi (fine del 363-inizi del 364), al tempo dell'imperatore Gioviano, Sirmio fu teatro di una rivolta di Batavi, i quali erano stati lasciati a guardia della citt\u00e0.\nIn seguito ad una nuova invasione di Quadi e Iazigi dei territori della Pannonia e della Mesia superiore (nel 374), Ammiano Marcellino racconta che lo stesso prefetto del Pretorio dell'Illirico, un certo Sesto Petronio Probo, che si trovava a \"Sirmio\", pur avendo in un primo momento ipotizzato di fuggire dalla citt\u00e0, lasciandola in balia dei barbari, decise poi di rimanervi e di apprestarsi a resistere. Egli infatti decise di ripulire i fossati colmi di macerie, riparare i merli delle alte torri, la maggior parte delle mura, trascurate a causa di un lungo periodo di pace e di richiamare una coorte di arcieri \"Sagittari\" dal pi\u00f9 vicino presidio per utilizzarla in un eventuale assedio. In seguito a questi eventi, l'intervento diretto dell'imperatore Valentiniano I, costrinse i barbari a ritirarsi (nel 375). Zosimo, infine, racconta che alla morte di Valentiniano I, il 17 novembre del 375, un fulmine si abbatt\u00e9 sulla citt\u00e0 ed incendi\u00f2 il foro e parte della reggia imperiale. Nel 376 la citt\u00e0 divenne sede vescovile, mentre due anni pi\u00f9 tardi, nel 378, Graziano vi sost\u00f2 quattro giorni prima di raggiungere l'imperatore Valente, e poco dopo Teodosio I fu acclamato \"Augusto\" (nel 379).\nCon l'avvento del Cristianesimo la citt\u00e0 ne fu un importante centro di irradiazione nonch\u00e9 sede della diocesi di Sirmio e di cinque differenti concilii. In epoca romana Sirmio aveva un palazzo imperiale, un ippodromo, una zecca, un anfiteatro, un teatro e le terme.\nDopo il V secolo.\nAlla fine del secolo IV Sirmio fu presa dai Goti e poi annessa all'Impero Romano d'Oriente. Nel 441 fu conquistata dagli Unni e da quel momento rimase in mano a varie popolazioni barbariche come i Goti/Ostrogoti (dal tempo dell'imperatore Marciano, almeno a Teodorico il Grande) e Gepidi (dei quali fu anche temporaneamente capitale). Dal 567 Sirmio fu nuovamente inclusa nell'Impero Romano d'Oriente, per poi essere conquistata e distrutta dagli Avari nel 582. \nQuasi seicento anni pi\u00f9 tardi, nel 1167, nei suoi pressi fu combattuta un'importante battaglia, tra gli eserciti dell'Impero bizantino e del Regno di Ungheria. La decisiva vittoria dei bizantini costrinse gli ungheresi ad accettare la pace alle condizioni dettate da Costantinopoli.\nArcheologia del sito.\nI primi scavi archeologici avvennero nel 1957 e nei primi anni settanta, sulla base dei primi ritrovamenti effettuati, alcuni archeologi americani, sponsorizzati dal governo degli Stati Uniti, offrirono ai cittadini di Sremska Mitrovica di ricostruire completamente la citt\u00e0 in un'altra posizione, in modo da poter scavare sul sito dell'antica \"Sirmium\". Il governo jugoslavo sembra per\u00f2 che si sia rifiutato, sebbene abbia successivamente limitato la costruzione di nuove opere architettoniche venendo incontro alle necessit\u00e0 archeologiche del sito. Durante i successivi lavori per un nuovo centro commerciale del 1972, un operaio accidentalmente ha rinvenuto una vecchia pentola di epoca romana, a circa 2\u00a0m di profondit\u00e0. Pi\u00f9 tardi sono poi state trovate 33 monete romane d'oro, chiuse in una custodia di pelle all'interno di una parete di un'abitazione romana, identificabili con un piccolo tesoretto di risparmi, nascosti da una ricca famiglia romana durante il periodo delle invasioni barbariche. Di questo straordinario ritrovamento, vi erano quattro monete coniate a Sirmio, di Costanzo II.\nI lavori di scavo si sono succeduti negli anni successivi portando alla luce anche i resti di un palazzo imperiale (la cui costruzione potrebbe essere stata iniziata gi\u00e0 sotto Marco Aurelio tra il 170 ed il 175, o pi\u00f9 probabilmente al tempo di Galerio a partire dal 293 circa), un ippodromo degli inizi del IV secolo (scavato in minima parte, che misurava 430-500 metri di lunghezza ed una larghezza complessiva attorno ai 70 metri), un anfiteatro, terme romane (dette \"Bagni Liciniani\", databili attorno al 308-316), un granaio (\"horreum\"), aree commerciali ed industriali, lussuose residenze urbane, cos\u00ec come condomini a pi\u00f9 piani (\"insulae\") dove viveva la popolazione pi\u00f9 povera (si parla di 100.000 abitanti nel IV secolo), oltre ad un imponente cinta muraria ed un acquedotto (lungo 14\u00a0km) che portava le acque dalla sorgente Vranja\u0161 del Fru\u0161ka Gora. Fu inoltre istituita una zecca con due officine almeno a partire dal 320-326, durante il regno di Costantino I fino a Valentiniano I (le cui monete riportavano le scritte \"SIRM\", \"SIROB\", \"SM\")."}
{"id": "659240", "revid": "599013", "url": "https://it.wikipedia.org/wiki?curid=659240", "title": "Lds", "text": ""}
{"id": "659241", "revid": "298055", "url": "https://it.wikipedia.org/wiki?curid=659241", "title": "Monti Beor", "text": ""}
{"id": "659243", "revid": "767487", "url": "https://it.wikipedia.org/wiki?curid=659243", "title": "Europa '51", "text": "Europa '51 \u00e8 un film del 1952 diretto da Roberto Rossellini, interpretato da Ingrid Bergman.\nLa pellicola venne presentata alla 13\u00aa Mostra internazionale d'arte cinematografica di Venezia il 12 settembre 1952 vincendo il Premio Internazionale della Giuria. Ingrid Bergman vinse il Nastro d'Argento come migliore attrice protagonista. \u00c8 stata anche candidata alla Coppa Volpi come migliore interprete femminile ma non pot\u00e9 essere premiata in quanto doppiata (da Lydia Simoneschi).\n\"Europa '51\" viene ricondotto alla cosiddetta \"Trilogia della solitudine\" di Rossellini, insieme a \"Stromboli, terra di Dio\" (1950) e \"Viaggio in Italia\" (1954). A Venezia il film ricevette un'accoglienza piuttosto severa, nonostante il Premio vinto, e per molti anni fu recensito dalla stampa come un film apertamente didattico mancante della passione di \"Stromboli\" (1950) o di \"Viaggio in Italia\" (1953). Solo negli ultimi anni ha goduto di una rinascita di interesse, in parte per merito di Martin Scorsese e del suo documentario sul cinema italiano \"Il mio viaggio in Italia\" (1999).\nIl film \u00e8 stato poi selezionato tra i 100 film italiani da salvare.\nTrama.\nRoma, secondo dopoguerra. Irene Girard, moglie di un importante dirigente della sede italiana di un'azienda statunitense, vive felice a fianco del marito con un alto tenore di vita. Michel, figlio dei benestanti coniugi, cerca di attirare su di s\u00e9 l'attenzione della madre ma lei, impegnata per i preparativi di una cena con amici, non se ne cura. Quella sera, il bambino tenta il suicidio gettandosi dalle scale del palazzo fratturandosi un femore. L'operazione per la frattura sembra che riesca bene e Irene, compreso che il bambino ha volontariamente tentato il suicidio perch\u00e9 lasciato solo dai suoi genitori, si ripromette di essere una madre migliore. Tuttavia poco dopo il piccolo muore in seguito a complicazioni.\nQuesto dramma doloroso provoca nell'animo d'Irene una violenta crisi: essa si sente colpevole e il suo dolore la rende pi\u00f9 sensibile al dolore altrui. Cos\u00ec il cugino Andrea, giornalista con tendenze comuniste, la guida per quelle strade della citt\u00e0 in cui regna la povert\u00e0. La donna decide di adoperarsi per aiutare le persone bisognose: procura medicine costose ad un bambino e sostituisce in fabbrica una donna, madre di sei figli, quando lei non pu\u00f2 presentarsi, per non farle perdere il lavoro che Irene stessa le ha trovato tramite Andrea.\nDi ritorno dalla fabbrica viene affrontata dal marito che, stanco delle stranezze della moglie, teme un suo tradimento e, nonostante lei neghi con forza, si rende conto che qualcosa si \u00e8 oramai intromesso tra loro due. Vagabondando per la citt\u00e0 Irene si imbatte in una prostituta che aveva conosciuto nella sua visita alla borgata, e la riaccompagna a casa. Qui deve chiamare con urgenza un medico date le precarie condizioni di salute della donna, che \u00e8 malata di tubercolosi: Irene la accudisce per alcuni giorni ma non ci sar\u00e0 nulla da fare poich\u00e9 la malattia \u00e8 ormai in uno stato avanzato, e la prostituta quindi morir\u00e0.\nPer aver lasciato scappare un ragazzo, ricercato dalla polizia per aver commesso una rapina, Irene viene arrestata per favoreggiamento e condotta in commissariato. A questo punto il marito, stanco delle sue assenze e del suo strano comportamento, arriva alla conclusione che Irene sia impazzita, e la fa internare in una clinica psichiatrica. Nonostante il parere contrario del primario della clinica, il consulto finale \u00e8 negativo per Irene, la quale viene abbandonata nell'istituto dai familiari, mentre le persone da lei aiutate si disperano all'esterno.\nProduzione.\nCi sono voluti pi\u00f9 di sedici mesi per giungere allo script definitivo, partendo da un primo progetto firmato da Federico Fellini e Tullio Pinelli, passando per una sceneggiatura di Jean-Paul Dreyfus alias \"Le Chanois\" (scrittore comunista ed ex membro della Resistenza francese) fino al contributo dello stesso Rossellini e Donald Ogden Stewart ex sceneggiatore della MGM (in quel periodo nella lista nera di Hollywood per le sue convinzioni politiche). Per il personaggio di Irene, Rossellini si ispir\u00f2 alla figura di Simone Weil.\nIl film \u00e8 stato girato in alcune delle pi\u00f9 povere borgate romane, in particolare molte scene sono state girate a Primavalle, in via Federico Borromeo e via Pietro Bembo. Nella scena del fiume si intravede in lontananza il gasometro vicino alla Magliana: nel film si fa intendere che esso sia nella stessa borgata di Primavalle mentre nella realt\u00e0 si trovano a parecchi chilometri di distanza. Le scene della clinica psichiatrica sono state girate in una clinica situata in via di Villa Troili a Roma, nel quartiere Aurelio. Altre localit\u00e0 di riprese a Roma sono Piazza del Campidoglio, via Veneto, e via Archimede ai Parioli (la casa in cui abita la protagonista).\nLe scene della fabbrica sono state girate all'interno e all'esterno del cementificio Italcementi a Colleferro. La ragazza che accompagna al posto di lavoro e istruisce Irene \u00e8 Margherita Armenis, una colleferrina che all'epoca delle riprese lavorava proprio nel cementificio.\nAlcune comparse, tra cui il ragazzo che Irene aiuta a fuggire, sono degli abitanti del quartiere reclutati seguendo i dettami del cinema neorealista.\nEdizioni home video.\nPer il mercato italiano Dolmen Home Video ha curato un'edizione DVD del film nella sua versione restaurata e integrale, disponibile sia a disco singolo sia nella \"Collector's Edition\" a due dischi con le scene cambiate."}
{"id": "659245", "revid": "599013", "url": "https://it.wikipedia.org/wiki?curid=659245", "title": "Lec", "text": ""}
{"id": "659248", "revid": "486946", "url": "https://it.wikipedia.org/wiki?curid=659248", "title": "Ghiandole bulbouretrali", "text": ""}
{"id": "659250", "revid": "124466725", "url": "https://it.wikipedia.org/wiki?curid=659250", "title": "Ammotragus lervia", "text": "L'ammotrago (\"Ammotragus lervia\" ), detto anche muflone africano o pecora crinita o capra berbera (in arabo \"waddan\" o \"uaddan\"; in berbero del nord \"awdad\", \"udad\", \"addad\"; tuareg del nord \"udad\", del sud \"efital\"), \u00e8 un rappresentante della sottofamiglia dei Caprini (Bovidi).\nIl termine \u201cammotrago\u201d deriva dal Greco \"ammos\" (\u201csabbia\u201d, in riferimento al colore del mantello) e \"tragos\" (\u201ccapra\u201d).\nDescrizione.\nIn molti libri di storia naturale, questa si trova classificata tra le capre, perch\u00e9 presenta con queste una somiglianza che \u00e8 uguale a quella che presenta con le pecore. Le sue corna sono diverse da quelle delle vere capre, sebbene le ricordino; al contrario, mancano i lacrimatoi ed il naso ricurvo della pecora, con la quale, in complesso, ha in comune l'aspetto e il comportamento.\nIl carattere pi\u00f9 peculiare dell'animale \u00e8 una folta criniera che ha inizio sulla parte superiore del collo e scende sino al petto, prolungandosi sulle zampe davanti sino all'articolazione del ginocchio. Le corna, che sono lunghe quasi 60 centimetri, sono quasi quadrangolari inferiormente, compresse di sopra, profondamente scanalate sulla faccia esterna. Cominciano ad innalzarsi verticalmente, poi si curvano all'indietro, rivolgendo anche l'estremit\u00e0 in tale direzione. Esse hanno infatti la tipica forma rotonda, la stessa di animali come lo stambecco caucasico o il bharal del Tibet. Ad eccezione della criniera e del breve fiocco caudale, il pelame somiglia a quello delle capre, essendo ruvido e aderente al corpo. La pecora crinita \u00e8, sulla parte superiore, d'un rosso fulvo o d'un giallo-scuro; ma l'estremit\u00e0 dei peli \u00e8 bianca, perci\u00f2 l'animale appare screziato.\nLa parte inferiore e quella interna delle zampe \u00e8 bianca, mentre una fascia scura scorre lungo il dorso. Un maschio perfettamente sviluppato ha circa metri 1,80 di lunghezza ed oltre un metro di altezza, con un peso che pu\u00f2 raggiungere i 140\u00a0kg.\nBiologia.\nVive in piccoli gruppi (3-6 individui) dai quali restano fuori i maschi adulti. \u00c8 molto abile nell'arrampicarsi sulle rocce ed \u00e8 in grado di saltare agilmente. Abita in zone scoscese che vanno dal livello del mare fino alle montagne di 4.100\u00a0m (vedi montagne dell'Atlante). &lt;br&gt;\nAl tempo dell'accoppiamento, i maschi impegnano spesso dure lotte. Dai quattro ai cinque mesi dopo l'accoppiamento, la femmina partorisce uno o due agnelli, che per circa quattro mesi stanno presso la madre, ma diventano indipendenti molto tempo prima del successivo accoppiamento della loro genitrice. Il nutrimento della pecora crinita \u00e8 il medesimo di quello delle altre pecore e capre allo stato libero: in estate, piante succose alpine e licheni secchi, erbe in inverno. \nPu\u00f2 restare a lungo senza bere poich\u00e9 le bastano la rugiada notturna e l'acqua contenuta nei vegetali di cui si nutre.\nDistribuzione.\nVive in Marocco, Algeria, Ciad, Libia, Mali, Niger, Sudan. Nel Sahara Occidentale ed in Tunisia \u00e8 stato \"reintrodotto\" in molte zone montagnose. La pecora crinita \u00e8 molto diffusa nell'Algeria meridionale, dove gli arabi la chiamano \"arni\".\nAl di fuori della sua naturale area di distribuzione, \u00e8 stato \"introdotto\" per scopi venatori in Spagna (Sierra Espu\u00f1a dal 1970 e isola La Palma-Canarie dal 1972), in Messico e negli Stati Uniti. &lt;br&gt;\nIn Spagna, dove ha trovato un habitat ideale, si \u00e8 cos\u00ec ben acclimatato da divenire una \"specie invasiva\", che sta creando notevoli problemi alla vegetazione autoctona ed \u00e8 in competizione con lo stambecco locale. Per cercare di \"eradicarlo\", non gode di alcuna protezione dalla caccia.\nIn Italia.\nGli ammotraghi sono molto comuni dietro le recinzioni degli zoo e dei parchi faunistici. Tuttavia, un piccolo nucleo vive libero sul monte Beigua, in Liguria. Si tratta di alcuni esemplari, fuggiti nel 2016 da un parco privato, che si sono ben adattati all'ambiente montano.&lt;br&gt; \nQuesto piccolo nucleo contribuisce a suscitare attriti tra cacciatori e animalisti."}
{"id": "659252", "revid": "1861950", "url": "https://it.wikipedia.org/wiki?curid=659252", "title": "LGT", "text": ""}
{"id": "659255", "revid": "122297857", "url": "https://it.wikipedia.org/wiki?curid=659255", "title": "Piacentino ennese", "text": "Il Piacentino ennese (in siciliano piacintinu enn\u00ecsi), \u00e8 un formaggio siciliano prodotto con latte di pecora intero in forma cilindrica con facce piane o leggermente convesse del diametro di , lo scalzo \u00e8 diritto o leggermente convesso, alto . Il peso varia fra i 3,5 e i ed \u00e8 caratterizzato dall'aggiunta di zafferano (coltivato in provincia di Enna in via sperimentale) e di grani di pepe nero che, oltre a dare al piacentinu una inconfondibile colorazione giallo-arancione, gli conferiscono un sapore spiccato e lievemente piccante.\nIl formaggio ha ottenuto la Denominazione di Origine Protetta (DOP) con il nome di \"Piacentinu ennese\" a livello europeo il 15 febbraio 2011.\nQuesto formaggio rappresenta la millesima denominazione d'origine registrata in Europa, motivo di orgoglio anche per il Commissario Europeo Dacian Ciolo\u0219.\nAssieme ad altre peculiarit\u00e0 quali la Pesca tardiva di Leonforte, la Fava larga di Leonforte e il Pan del Dittaino (DOP) il piacentinu ennese costituisce uno degli elementi portanti della gastronomia tipica locale della Provincia di Enna, nel cuore geografico e naturalistico della Sicilia.\nZona di produzione.\nLa zona di produzione del latte, di caseificazione, di stagionatura del \u201cPiacentinu Ennese\u201dcomprende l\u2019intero territorio dei Comuni di Enna, Aidone, Assoro, Barrafranca, Calascibetta, Piazza Armerina, Pietraperzia, Valguarnera, Villarosa del libero consorzio comunale di Enna.\nEtimologia.\nNome nel dialetto locale: \"Piacentinu\". L'etimologia non \u00e8 nota. Si fanno varie ipotesi:"}
{"id": "659256", "revid": "17351", "url": "https://it.wikipedia.org/wiki?curid=659256", "title": "F-35 Joint Strike Fighter", "text": ""}
{"id": "659258", "revid": "15756", "url": "https://it.wikipedia.org/wiki?curid=659258", "title": "Ashley Roberts", "text": " Inizia la carriera come membro delle Pussycat Dolls con le quali raggiungere il successo internazionale vendendo oltre 55 milioni di copie e riceve una nomina ai Grammy Awards. A seguito dello scioglimento del gruppo del 2010, Allyn pubblica un album da solista, \"Butterfly Effect\". Nel 2020 torna a cantare assieme alle Pussycat Dolls nel singolo \" React\", in vista ad nuovi progetti discografici.\nNel corso della carriera \u00e8 stata presente in numerosi palinsesti televisivi britannici, conducendo i programmi \"Ant &amp; Dec's Saturday Night\" (204-2016) e \"1st Look\"(2016-2018), ricoperto il ruolo di giudice a \"Dancing on Ice\" (2013\u20132014) e in \"Let it Shine\" (2019). Ha inoltre partecipato come concorrente a \" I'm a Celebrity...Get Me Out of Here!\" (2012), \"The Jump (2015) e Strictly Come Dancing (2018). \"\nBiografia.\nAshley Roberts \u00e8 nata a Phoenix, in Arizona. Ha discendenze gallesi. Inizi\u00f2 a danzare all'et\u00e0 di tre anni e cantare ad otto anni. Il padre \u00e8 stato il batterista del gruppo musicale folk rock Mamas and Papas, successivamente divenne un rivenditore di auto. La madre \u00e8 stata un'insegnante di pilates. Entrambi spinsero la figlia a fare quello che pi\u00f9 desiderava. Ha frequentato la \"Shadow Mountain High School\".\nDurante le vacanze estive andava in California per studiare danza moderna. Finite le scuole si \u00e8 definitivamente trasferita a Los Angeles. Appare in diverse pubblicit\u00e0 televisive e in video musicali, come \"Accidentally in Love\" dei Counting Crows nel 2004, \"True Nature\" dei Jane's Addiction e in alcuni video di Aaron Carter.\nCarriera.\n2002-2010: The Pussycat Dolls.\nNel 2002, a solo sei mesi dal suo trasferimento, entra a far parte delle Pussycat Dolls e inizia ad esibirsi con loro nei locali di Los Angeles, tra cui il famoso Viper Room di Johnny Depp. Le performance erano basate su un repertorio di canzoni degli anni cinquanta e sessanta, e le ballerine si esibivano in lingerie o con costumi da pin-up. Nel 2003 la Antin con l'aiuto dei produttori discografici Jimmy Iovine e Ron Fair, decise di espandere il franchise delle Pussycat Dolls e di creare un gruppo musicale con il nome del corpo di ballo. Roberts, insieme a Carmit Bachar, Jessica Sutta e Kimberly Wyatt, sono le uniche ragazze che rimangono dal corpo ballo. A loro si aggiungono Nicole Scherzinger, Melody Thornton e Kaya Jones (la quale abbandona il gruppo poco prima l'uscita dell'album di debutto). Le Pussycat Dolls raggiunsero la formazione di sette elementi e firmarono un contratto con la Interscope Records.\nL'esordio discografico avvenne nel 2004 con l'incisione del brano \"Sway\" per la colonna sonora del film \"Shall We Dance?\" Sempre nello stesso anno, il gruppo registr\u00f2 la canzone \"We Went as Far as We Felt Like Going\" che fu inserita nella colonna sonora del film d'animazione Shark Tale.\nIl 13 settembre 2005, viene pubblicato il primo album, \"PCD\"; inoltre sono presenti alcuni tributi e cover di famose canzoni. L'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda, la top five in paese come i Paesi Bassi e gli Usa, inoltre l'album entra nella top ten di Austria, Regno Unito, Germania, Irlanda. L'album contiene hit di grande successo, come \"PCD\", \"Stickwitu\" e \"Buttons\", che raggiungono le parti alte delle classifiche di molte paesi. Inoltre la band riceve la nomination ai Grammy Award nella categoria \"Best Pop Performance By a Duo or Group\" per la canzone \"Stickwitu\".\nIl 19 ottobre 2008 viene pubblicato il secondo album del gruppo, \"Doll Domination\". Nella prima settimana di uscita l'album vende circa 79,000 copie e debutta alla posizione numero 4 della classifica americana Billboard 200. Dall'album vengono estratti singoli come \"When I Grow Up\" che in America raggiunge la posizione numero 1 della Hot Dance Club Play e \"I Hate This Part\" che ottiene buon successo entrando nelle top 10 di vari paesi. Nell'aprile del 2009 Scherzinger durante un'intervista con Billboard conferma che ci sar\u00e0 un re-release del loro secondo album. La nuova versione dell'album viene chiamata \"Doll Domination 2.0\", dal quale vengono estratti due singoli: la cover in lingua inglese di \"Jai Ho\", brano dell'artista indiano A.R. Rahman e colonna sonora del film The Millionaire, che diventa una hit mondiale e \"Hush Hush\", versione dance dell'omonimo brano contenuto nell'edizione standard dell'album.\nLascia il gruppo il 27 febbraio 2010 a causa della presenza di alcuni problemi all'interno della band dovuti a trattamenti di favoritismo verso Nicole Scherzinger.\n2010 - 2018: I programmi televisivi e l'album solista.\nNel 2010 Roberts annuncia di stare lavorando al suo album da solista. Il 28 settembre 2010, pubblica il suo primo singolo da solista, la cover della canzone \"A Summer Place\".. Inoltre compare nel video musicale della ex \"Dolls\" Kimberly Wyatt, dal titolo \"Stars in Your Eyes\". Nel novembre 2012 pubblica il suo primo singolo da solista ufficiale, intitolato \"Yesterday\".\nIl 7 novembre 2012 viene annunciato che Ashley Roberts avrebbe fatto parte della dodicesima stagione del reality show inglese \" I'm a Celebrity...Get Me Out of Here!\", arrivando al secondo posto. Nel gennaio 2013 diventa uno dei giudici nel programma \"Dancing on Ice\", affiancando Robin Cousins, Karen Barber e Jason Gardiner.\nIl 31 marzo 2014 Roberts annuncia il titolo del suo nuovo singolo: \"Clockwork\", che viene pubblicato il 25 maggio 2014. Inoltre annuncia l'uscita di un secondo singolo e del suo album da solista entro l'estate.L'album \"Butterfly Effect\" viene pubblicato il 1\u00ba settembre 2014, tuttavia verr\u00e0 reso disponibile a livello mondiale soltanto a partire dal novembre 2020.\nNel 2018 partecipa come concorrente allo show britannico \"Strictly Come Dancing,\" riuscendo ad accedere alla finale dello show.\n2019 - presente: reunion delle Pussycat Dolls.\nNel novembre successivo Roberts e le altre ex componenti delle Pussycat Dolls, eccezion fatta per la sola Melody Thorton, si esibiscono insieme per la prima volta dopo quasi 10 anni durante lo show . Nel 2020 pubblicano il primo inedito in 10 anni, \"React\", e annunciano un tour internazionale che viene tuttavia rimandato al 2021 a causa delle pandemia da COVID-19.\nAltre attivit\u00e0.\nNel 2008 debutta come attrice nel film \"Ballare per un sogno\". Segue nel 2019 un debutto a teatro nel musical \"Waitress\".\nNel marzo 2013 la societ\u00e0 francese Garnier annuncia che la cantante sar\u00e0 il testimonial della campagna del nuovo \"No Streaks Bronzer\" di Ambre Solaire."}
{"id": "659259", "revid": "6066", "url": "https://it.wikipedia.org/wiki?curid=659259", "title": "Sinchi roca", "text": ""}
{"id": "659261", "revid": "17351", "url": "https://it.wikipedia.org/wiki?curid=659261", "title": "Joint Strike Fighter", "text": ""}
{"id": "659266", "revid": "599013", "url": "https://it.wikipedia.org/wiki?curid=659266", "title": "Alessandro Lambruschini", "text": "\u00c8 stato uno dei migliori interpreti italiani dei 3000 m siepi, assieme a Franco Fava, Giuseppe Gerbi, Mariano Scartezzini e Francesco Panetta.\nBiografia.\nAtletica leggera.\nBronzo agli Europei di Spalato del 1990 (vinti da Panetta), si mise in luce a livello mondiale nel 1987 vincendo i Giochi del Mediterraneo e arrivando nono ai mondiali di Roma.\nL'anno dopo fu invece quarto alle Olimpiadi di Seul. Posto che conferm\u00f2, non senza qualche amarezza, ai Giochi di Barcellona.\nL'anno successivo, ai mondiali di Stoccarda sal\u00ec sul podio, sfiorando il record italiano ottenuto da Panetta con l'oro di Roma. Dopo aver facilmente vinto davanti ad Angelo Carosi l'appuntamento europeo di Helsinki (allorch\u00e9 fu aiutato a rialzarsi dopo una caduta a inizio gara dal compagno di squadra Panetta), prepar\u00f2 la stagione 1996 con l'obiettivo di centrare la medaglia olimpica. In fase di preparazione riusc\u00ec a sconfiggere i kenioti al Golden Gala di Roma, e due mesi pi\u00f9 tardi la medaglia olimpica, di bronzo, non gli sfugg\u00ec.\nAnche a causa dell'et\u00e0 inizi\u00f2 poi una fase calante della carriera, che ebbe l'ultimo acuto nella vittoria dell'argento agli europei di Budapest. I suoi record personali sono 7:44.7 sui 3000 metri piani e 8:08.78 sui 3000 siepi e 3:35.27 sui 1500 metri.\nDopo il ritiro.\nTrasferitosi nella citt\u00e0 di Modena passa sotto la guida tecnica di Luciano Gigliotti, dopo essersi allenato per anni con Gian Carlo Chittolini, sposa la figlia del professore olimpico, Cristina Gigliotti, e inizia a cimentarsi in altre discipline sportive passando dalla cento chilometri nel deserto del Sahara, alla maratona, al duathlon dove conquista, nell'ottobre 2006 la medaglia di bronzo (con la squadra italiana) agli europei di duathlon di Rimini e la medaglia di bronzo ai mondiali di duathlon di Rimini nell'ottobre del 2008."}
{"id": "659267", "revid": "767487", "url": "https://it.wikipedia.org/wiki?curid=659267", "title": "Viaggio in Italia (film)", "text": "Viaggio in Italia \u00e8 un film del 1954 diretto da Roberto Rossellini.\nTrama.\nUna coppia della \"upper middle class\" inglese, lui piuttosto arrogante, lei perbenista, arriva a Napoli per sistemare una questione di eredit\u00e0. Sposati da otto anni, Alex e Katherine Joyce sono in realt\u00e0 due persone che non hanno pi\u00f9 nulla da dirsi, due estranei che reagiscono in maniera differente rispetto agli eventi e anche rispetto al paesaggio che li circonda. Lui va spesso a Capri da amici, mentre lei invece decide di conoscere la citt\u00e0 e alcuni luoghi caratteristici, che per\u00f2 finiscono per rattristarla. Quando hanno ormai deciso di interrompere il proprio legame divorziando, vengono coinvolti in una processione che si snoda lungo le strade di Maiori: la folla li allontana e li divide, ma il disperato ricongiungimento e l'abbraccio finale fra i due lascia sperare in una riconciliazione.\nProduzione.\nIl film vuole essere anche un omaggio alla splendida citt\u00e0 partenopea (da poco uscita dalla brutalit\u00e0 della seconda guerra mondiale), dando inoltre modo di esplorare le sue bellezze come il Museo nazionale, la sibilla Cumana, il cimitero delle Fontanelle, Capri, la solfatara di Pozzuoli ed il famoso Hotel Excelsior di Napoli. Martin Scorsese, particolarmente amante di questa pellicola, ne ha mutuato il titolo in un suo famoso documentario sul cinema italiano.\nCritica.\nIl film \u00abfu straordinariamente ammirato dai giovani critici dei Cahiers du cin\u00e9ma ed ebbe una vasta influenza su diversi registi della nouvelle vague d'ogni paese\u00bb, in Italia non fu riconosciuto all'epoca il valore innovativo di \"Viaggio in Italia\".\nLa mentalit\u00e0 italiana fa emergere la vita della coppia inglese in crisi in un modo profondo, ovvero attraverso il passato nascosto nell'arte antica e nelle leggende o semplicemente nell'immaginazione, che viene immediatamente messa in moto attraverso oggetti di buon gusto pi\u00f9 recenti quali mobili, porcellane e quadri contenuti all'interno della villa."}
{"id": "659269", "revid": "287204", "url": "https://it.wikipedia.org/wiki?curid=659269", "title": "Orazio Antonio Licandro", "text": "Biografia.\nLaureato in giurisprudenza, svolge la professione di professore ordinario di Diritto romano e di Epigrafia e Papirologia giuridica presso l'Universit\u00e0 degli studi \"Magna Gr\u00e6cia\" di Catanzaro e dal 2010 insegna Epigrafia giuridica presso il Corso di Alta Formazione in Diritto Romano dell'Universit\u00e0 degli studi \"La Sapienza\" di Roma. \u00c8 autore di monografie e di numerosi saggi sulle istituzioni giuridiche e politiche della Roma antica, pubblicati su riviste internazionali, atti di convegno, raccolte di studi. \u00c8 direttore del Laboratorio di Epigrafia e Papirologia giuridica e condirettore di Minima Epigraphica et Papyrologica. \u00c8 membro del comitato di direzione del Bullettino dell'Istituto di Diritto romano 'Vittoria Scialoja' e componente del Comitato scientifico di Studia et Documenta Historiae et Iuris.\nDal 1985 al 2000 ha militato nel Partito Comunista Italiano e quindi nel Partito Democratico della Sinistra e nei Democratici di Sinistra.\nDal 13 ottobre 2000 \u00e8 iscritto al Partito dei Comunisti Italiani, di cui \u00e8 membro della Direzione Nazionale. \u00c8 stato responsabile nazionale dell'organizzazione e membro della segreteria nazionale del partito. Dal 1997 al 2005 \u00e8 stato consigliere comunale a Catania.\n\u00c8 stato eletto nel 2006 con il Partito dei Comunisti Italiani alla Camera dei deputati. Nella XV legislatura \u00e8 stato capogruppo Pdci della Commissione Affari costituzionali, alla Presidenza del Consiglio e Interni e della Commissione di inchiesta sul fenomeno della criminalit\u00e0 organizzata mafiosa o similare.\nDal 2009 \u00e8 stato componente del coordinamento nazionale della Federazione della Sinistra, composta da Pdci, Prc, Socialismo 2000 e Lavoro e solidariet\u00e0.\nNel 2013 si candida alla Camera alle elezioni politiche, in quota al PdCI, con la lista Rivoluzione civile guidata da Antonio Ingroia, senza risultare eletto.\nTra gli ispiratori della lista \"Sinistra per Catania\" a sostegno del candidato sindaco - poi eletto - Enzo Bianco, il 1\u00ba luglio 2013 viene nominato assessore comunale del capoluogo etneo, con deleghe ai Saperi e alla Bellezza Condivisa e alle Relazioni internazionali.\nIl 15 Settembre 2020, la Sezione giurisdizionale della Corte dei conti della Sicilia lo ha condannato al risarcimento del Comune di Catania per 22.000 euro e l\u2019interdittiva legale per anni 10 \u201cper avere contribuito al verificarsi del dissesto finanziario\u201d dell\u2019Ente.\nIl suo nome compare fra i docenti indagati nel processo \"Universit\u00e0 bandita\"."}
{"id": "659271", "revid": "767487", "url": "https://it.wikipedia.org/wiki?curid=659271", "title": "Giovanni Battista Borghi", "text": "Biografia.\nRicevette la sua formazione musicale dal 1757 al 1759 al Conservatorio della Piet\u00e0 dei Turchini di Napoli. In seguito prest\u00f2 servizio come maestro di cappella dal 13 settembre 1759 e al 15 gennaio 1778 presso la Cattadrele di Orvieto e dal 1778 fino alla morte presso la Santa Casa di Loreto, succedendo cos\u00ec al teorico e compositore Andrea Basili. Inoltre dal 1759 fu frequentemente in viaggio per rappresentare le proprie opere a Venezia, Firenze, Roma e altre citt\u00e0 italiane (non risulta certo che abbia soggiornato anche a Vienna e in Russia).\nNei primi 15 anni di attivit\u00e0 operistica del Borghi vedono la luce un egual numero di opere buffe (farse e intermezzi) e di opere serie (drammi per musica), mentre dal 1777 in poi egli si occup\u00f2 esclusivamente dell'opera seria. I suoi drammi per musica, soprattutto quelli degli anni '70, sono caratterizzati da arie estremamente lunghe, terzi atti corti con cavatine, lunghi balletti e trii e duetti che concludono il primo e secondo atto; tuttavia le opere serie composte negli anni '90 presentano parecchi cambiamenti: l'introduzione diventa parte dell'opera stessa, i recitativi accompagnati aumentano e il coro assume una parte sempre pi\u00f9 maggiore. Le sue opere comiche, invece, iniziano con introduzioni statiche, procedono con una successione alternata di recitativi ed arie e si concludono con un finale che presenta un numero sempre maggiore di parti.\nBorghi fu un tipico rappresentante del XVIII secolo e il suo stile, grazie alla propria chiarezza e leggerezza, fu molto apprezzato dai contemporanei. Infatti cos\u00ec lo descriveva l'imparziale Basili: \"non dotto, n\u00e9 originale compositore, ma un abile artefice, che, secondando il gusto predominante ... incontr\u00f2, il pi\u00f9 delle volte, il favore del pubblico\".\nLavori.\nOpere.\nSono note 24 opere di G.B. Borghi: l'anno e la citt\u00e0 sono riferiti alla prima rappresentazione."}
{"id": "659276", "revid": "287204", "url": "https://it.wikipedia.org/wiki?curid=659276", "title": "Maria Enrichetta", "text": ""}
{"id": "659286", "revid": "1610933", "url": "https://it.wikipedia.org/wiki?curid=659286", "title": "Capra berbera", "text": ""}
{"id": "659287", "revid": "1610933", "url": "https://it.wikipedia.org/wiki?curid=659287", "title": "Muflone di montagna", "text": ""}
{"id": "659288", "revid": "1610933", "url": "https://it.wikipedia.org/wiki?curid=659288", "title": "Pecora crinita", "text": ""}
{"id": "659289", "revid": "1610933", "url": "https://it.wikipedia.org/wiki?curid=659289", "title": "Ammotrago", "text": ""}
{"id": "659291", "revid": "108347802", "url": "https://it.wikipedia.org/wiki?curid=659291", "title": "Raurahua panaca", "text": "Raurahua panaca \u00e8 la discendenza dell'Inca Sinchi Roca, secondo sovrano della dinastia.\nCome tutte le altre panaca consisteva nella famiglia discendente dal sovrano che la aveva creata, con eccezione dell'erede del defunto che avrebbe istituito una propria panaca.\nIl suo nome \u00e8 stato tramandato con diverse varianti dai cronisti dell'epoca ed \u00e8, da molti chiamata anche \"Raura panaca\", ma sembra che quello di \"Raurahua\" sia il pi\u00f9 attendibile.\nLa sua nascita si perde nella leggenda essendo legata alle vicende del suo fondatore che \u00e8, a sua volta, un personaggio mitico.\nAttraverso gli scritti di Crist\u00f3bal de Molina sappiamo che durante la cerimonia della Citua, la pi\u00f9 importante manifestazione religiosa dell'impero, i suoi rappresentanti erano deputati allo svolgimento dei riti propiziatori per il quartiere del \"Cuntisuyo\", ovvero per la parte Ovest del regno.\nStranamente il padre Bernab\u00e9 Cobo non menziona questa panaca nella suddivisione dei ceque, una sorta di linee immaginarie che univano le huaca, i luoghi sacri del territorio, attraverso una specie di raggiera che si irradiava dal Cuzco. L'eminente studioso \"R.T. Zuidema\" ha per\u00f2 dimostrato che questa omissione \u00e8 soltanto casuale e che la Raurahua panaca aveva, come le altre famiglie imperiali il compito, o meglio l'onore, di presiedere i riti dei santuari posti lungo il secondo ceque del \"Cuntisuyo\".\nAccettando questa ipotesi le \"huaca\" di appartenenza sarebbero quattro cos\u00ec costituite: \nLa \"panaca\" di Sinchi Roca si era mantenuta nella sua integralit\u00e0, con tutti i suoi riti, fino all'arrivo degli Spagnoli.\nL'attento storico \"Sarmiento de Gamboa\", uno dei pi\u00f9 attivi investigatori della civilt\u00e0 inca, al tempo della stesura delle famose \"Informaciones\" di Francisco de Toledo, ha raccolto i nomi dei rappresentanti di questa \"panaca.\"\nErano \"don Alonso Puscon\" e \"don Diego Quispe\" e, ci assicura \"Sarmiento\", avevano il compito di ricordare e tramandare le vicende legate alla vita di Sinchi Roca. Appartenevano alla parte \"Hurin\" di Cuzco."}
{"id": "659293", "revid": "1610933", "url": "https://it.wikipedia.org/wiki?curid=659293", "title": "Waddan", "text": ""}
{"id": "659294", "revid": "287204", "url": "https://it.wikipedia.org/wiki?curid=659294", "title": "Giovanni Visconti (ciclista)", "text": "Carriera.\nLe categorie giovanili.\nNato a Torino da padre siciliano e madre napoletana, cresce a Palermo. Nel 1999, una volta intrapresa la carriera ciclistica, si trasferisce in Toscana per correre nella categoria Allievi con la maglia della Polisportiva Milleluci di Casalguidi. L'anno successivo, nel 2000, passa quindi tra gli juniores, nelle file del G.S. Giusti per l'edilizia di Pistoia, societ\u00e0 guidata dall'ex professionista Riccardo Magrini. Ottiene molti successi, tra cui, nel 2001, quello nel campionato toscano su strada di categoria; riesce anche ad ottenere la convocazione in Nazionale per i campionati del mondo di Lisbona, non potendo per\u00f2 partecipare .\nNel 2002 passa tra i Dilettanti con la Casprini-Pitti Shoes di Daniele Tortoli per poi approdare, l'anno dopo, alla Finauto, squadra diretta dagli ex \"pro\" Luca Scinto e Angelo Citracca. Proprio nel 2003 Visconti vince la prova in linea dei campionati italiani e dei campionati europei di categoria, oltre ad una tappa al Giro della Toscana e al Trofeo Gianfranco Bianchin. L'anno successivo, sempre alla corte di Scinto, si impone nel Giro delle Fiandre Under-23, in due tappe del Giro delle Regioni, nel Gran Premio Citt\u00e0 di Empoli e nel Grand Prix Kranj in Slovenia. In quel biennio Visconti viene anche chiamato a rappresentare la Nazionale italiana nelle prove in linea Under-23 dei campionati del mondo di Hamilton e Verona.\n2005-2008: Domina Vacanze, Milram e Quick Step.\nVisconti debutta da professionista all'inizio del 2005 con la Domina Vacanze di Gianluigi Stanga; negli ultimi mesi del 2004 aveva comunque gi\u00e0 gareggiato da stagista sotto la guida di Stanga alla De Nardi. Nell'annata dell'esordio non ottiene vittorie: si mette in mostra comunque con diversi piazzamenti nelle classiche italiane, quarto nel Gran Premio di Larciano, nel Giro del Veneto e nella Coppa Placci, quinto nella Coppa Agostoni. La Domina Vacanze diventa Milram nel 2006; quell'anno, precisamente il 5 ottobre, Visconti ottiene il primo successo da professionista, aggiudicandosi allo sprint la Coppa Sabatini a Peccioli. Durante la stagione il siciliano aveva messo a referto anche due secondi posti di rilievo, nel Trofeo Melinda e nel Gran Premio di Prato.\nNel 2007 Visconti cambia squadra, passando alla Quick Step: qui trova come capitano Paolo Bettini, del quale era considerato l'erede. In quella stagione esordisce al Giro d'Italia \u2013 si classifica settantasettesimo \u2013 per poi aggiudicarsi la prova in linea dei campionati italiani su strada a Genova e una tappa al Brixia Tour. Seppur come riserva, viene anche convocato per la prima volta nella Nazionale Elite in occasione dei campionati del mondo su strada di Stoccarda, vinti da Bettini. Conclude l'annata riconfermandosi vittorioso nella Coppa Sabatini, piazzandosi inoltre nono al Giro di Lombardia, alla prima partecipazione.\nLa stagione 2008 lo vede imporsi come uno dei leader della sua squadra, la Quick Step. Dopo aver vinto una tappa alla Vuelta a Andaluc\u00eda, al Giro d'Italia indossa la maglia rosa per otto giorni grazie al vantaggio accumulato nella tappa di Peschici con una lunga fuga; in quella \"Corsa Rosa\" si piazza peraltro secondo nella diciottesima frazione. In giugno, ai campionati italiani, tenta di difendere il titolo nazionale in linea conquistato l'anno prima, ma deve accontentarsi della seconda piazza, alle spalle di Filippo Simeoni. Nel finale di stagione vince allo sprint il Grand Prix de Fourmies e si classifica quarto al Giro di Lombardia.\n2009-2011: ISD e Farnese Vini.\nNel 2009, con il ritiro di Bettini, Visconti sarebbe dovuto diventare il capitano della Quick Step per le grandi classiche. Tuttavia il siciliano decide di abbandonare la squadra belga e di accasarsi tra le file della neonata formazione italo-ucraina di categoria Professional Continental ISD-Neri, ritrovando Scinto e Citracca come direttori sportivi. Con la nuova squadra partecipa soprattutto alle competizioni italiane del calendario europeo, correndo comunque anche il Giro d'Italia. In stagione vince la Coppa Agostoni, il Trofeo Melinda e il Gran Premio di Prato; ottiene anche altri piazzamenti, tra i quali i secondi posti al Memorial Pantani, alla Coppa Sabatini e al Gran Premio Beghelli, e il terzo al Gran Premio di Carnago. Grazie a queste e ad altre prestazioni di rilievo si aggiudica la classifica individuale dell'UCI Europe Tour. Si guadagna inoltre la chiamata in Nazionale per la prova in linea dei campionati del mondo di Mendrisio (si ritirer\u00e0).\nVisconti apre la stagione 2010 vincendo la Classica Sarda. In primavera salta per\u00f2 nuovamente le grandi classiche del nord, e anche il Giro d'Italia \u2013 la sua squadra non viene infatti invitata. Nello stesso periodo conquista la classifica generale e due tappe del Giro di Turchia; in giugno si impone quindi per la seconda volta nella gara in linea dei campionati italiani, vincendo in solitaria sul traguardo di Conegliano. Spiccano nel suo 2010, oltre alla convocazione in Nazionale per i campionati del mondo di Melbourne, un successo di tappa al Giro di Lussemburgo, i secondi posti al Giro di Slovenia e al Gran Premio di Camaiore, e i terzi al Trofeo Melinda e al Giro di Romagna, risultati questi che gli permettono di vincere per il secondo anno consecutivo la graduatoria individuale dell'UCI Europe Tour.\nSeppur inizialmente destinato a lasciare la propria squadra per tornare nel ProTour, nella stagione 2011 Visconti rimane nella squadra di Scinto, diventata Farnese Vini-Neri Sottoli in seguito a un cambio di sponsor. In quella stagione chiude al terzo posto il Tour of Oman in febbraio dietro a Robert Gesink ed Edvald Boasson Hagen, per poi aggiudicarsi il Gran Premio Regio Insubrica e una tappa alla Settimana Coppi e Bartali. In maggio prende parte al Giro d'Italia, vince in volata la tappa con arrivo a Tirano ma viene declassato al terzo posto dalla giuria per scorrettezze (il successo va a Diego Ulissi). In giugno, nella sua Sicilia, si riconferma campione nazionale, vincendo per la terza volta la prova in linea dei campionati italiani su strada: nell'occasione supera allo sprint Mauro Santambrogio e Simone Ponzi. Nella seconda parte di stagione fa suoi il Gran Premio di Carnago e una frazione alla Settimana Ciclistica Lombarda, oltre ad ottenere numerosi piazzamenti nei cinque in diverse classiche italiane (Coppa Bernocchi, Coppa Sabatini, Gran Premio Beghelli). Con questi risultati all'attivo Visconti si aggiudica cos\u00ec per la terza volta di fila la classifica individuale dell'UCI Europe Tour.\n2012-2016: Movistar.\nAl termine della stagione 2011, come gi\u00e0 annunciato nell'agosto precedente si trasferisce alla Movistar, squadra World Tour spagnola diretta da Eusebio Unzu\u00e9.\nDopo un lungo periodo incolore, avaro di soddisfazioni, il 19 maggio 2013 Visconti vince la quindicesima tappa del Giro d'Italia alla conclusione di una fuga solitaria iniziata sulle rampe del Col du T\u00e9l\u00e9graphe e terminata, sotto una fitta nevicata, all'arrivo di Le Granges du Galibier, a poche decine di metri dal monumento dedicato a Marco Pantani. Si ripeter\u00e0 due giorni dopo, aggiudicandosi, ancora per distacco, la diciassettesima tappa conclusasi a Vicenza.\nNel 2015 si aggiudica la maglia azzurra del Giro d'Italia.\n2017-2018: Bahrain-Merida.\nA partire dalla stagione 2017 corre per la Bahrain-Merida, capitanata dall'ex rivale Vincenzo Nibali, con la prospettiva di essere \"leader\" in alcune gare. Fa da gregario all'altro siciliano sia al Giro d'Italia sia alla Vuelta, chiuse entrambe da Nibali sul podio, poi ottiene un fantastico successo al Giro dell'Emilia con un attacco solitario nel finale, conquistando la vittoria proprio davanti a Nibali per una doppietta della Bahrain-Merida.\nNel 2018 disputa il Giro d'Italia in veste di aiutante di Domenico Pozzovivo; ottiene un secondo posto di tappa, alle spalle di Enrico Battaglin, al termine della quinta tappa. Dopo essere arrivato secondo al campionato italiano, disputa l'\u00d6sterreich-Rundfahrt vincendo tre tappe e la classifica a punti. A fine stagione lascia la Bahrain-Merida per tornare dopo otto anni alla corte di Citracca e Scinto alla Neri Sottoli-Selle Italia-KTM.\n2019-2020: Vini Zab\u00f9.\nNella prima stagione partecipa a Milano-Sanremo e Giro di Lombardia, deve tuttavia rinunciare alla partecipazione del Giro d'Italia in quanto la sua squadra non viene invitata.\nNella seconda stagione partecipa a Milano-Sanremo, Giro d'Italia e Giro di Lombardia.\nA fine stagione firma con la Bardiani-CSF-Faizan\u00e8.\n2021- : Bardiani.\nLa sua stagione ripercorre quelle precedenti e Visconti pu\u00f2 partecipare alle corse italiane pi\u00f9 importanti, quali Milano-Sanremo, Giro d'Italia."}
{"id": "659295", "revid": "5695", "url": "https://it.wikipedia.org/wiki?curid=659295", "title": "Uaddan", "text": ""}
{"id": "659296", "revid": "372624", "url": "https://it.wikipedia.org/wiki?curid=659296", "title": "Riserva di monte Arcosu", "text": "La Riserva di Monte Arcosu o Oasi del Cervo e della Luna, \u00e8 un'area naturale protetta situata all'interno del Parco di Gutturu Mannu tra la citt\u00e0 metropolitana di Cagliari e la provincia del Sud Sardegna, di propriet\u00e0 del WWF Italia e gestita in accordo con la Fondazione Domus de Luna dal 2019. Fra le oasi naturalistiche del WWF \u00e8 la pi\u00f9 estesa in Italia, con 3650 ettari di superficie, di cui acquisiti nel 1985, altri 600 nel 1996, gli ultimi 50 nel 2020.\nLa finalit\u00e0 prioritaria della riserva \u00e8 la salvaguardia del cervo sardo e del suo habitat naturale. L'interesse naturalistico di quest'oasi si estende tuttavia ad altri esemplari della fauna, alla flora, al paesaggio. Nell'insieme, la riserva di Monte Arcosu si integra in un'area di 30- ettari, che ospita la pi\u00f9 vasta estensione di macchia, macchia-foresta e foresta mediterranea d'Europa.\nLe infrastrutture della riserva sono su 4 diversi livelli, collegati tra loro da una rete di sentieri in fase di rifacimento dopo il nubifragio che ha colpito la zona nel 2018. Centro di accoglienza, foresterie e rifugi sono oggetto di un intervento di ristrutturazione finalizzato allo sviluppo della componente sociale del progetto con Fondazione Domus de Luna: inserimento lavorativo di persone in categorie protette e ampliamento degli itinerari didattici differenziati a favore di scuole e famiglie.\nTerritorio.\nLa riserva \u00e8 ubicata in Sardegna, a poche decine di chilometri da Cagliari, in corrispondenza del versante nord orientale del massiccio del Sulcis. \u00c8 raggiungibile dalla strada consortile della zona industriale di Macchiareddu-Grogastu, da cui si svolta per la provinciale Capoterra-Santadi. Il bivio per la riserva \u00e8 situato 500 metri dopo la chiesa di Santa Lucia.\nL'area del primo lotto, acquisita nel 1985, corrisponde in gran parte al bacino imbrifero del rio Guttureddu, un affluente del rio Gutturu Mannu. \u00c8 delimitata ad ovest da uno spartiacque che comprende, da nord-sud, le vette del monte Arcosu (), di monte Genna Strinta () e del monte Lattias (). Una seconda formazione montuosa, che si estende al centro della riserva da ovest ad est, raggiungendo la quota massima di (monte Abius Longus), suddivide l'area in due valli principali, percorse dal rio Guttureddu a sud e dal rio Sa Canna a nord. La valle del rio Sa Canna \u00e8 delimitata a nord dallo spartiacque dei rilievi che digradano verso est a partire dal monte Arcosu. Quella del rio Guttureddu \u00e8 delimitata a sud dai rilievi che digradano verso est e successivamente verso nordest a partire dal monte Lattias.\nLe due valli confluiscono nel settore nordorientale della riserva, dove \u00e8 ubicato l'ingresso. I rilievi che le delimitano digradano da una quota di 800- metri fino a , i fondovalle digradano da quote di 3-350 metri fino a \nL'area del secondo lotto, acquisita nel 1996, si estende come una lingua a partire dal versante occidentale del monte Lattias e da quello settentrionale del monte Is Caravius in direzione nord-nordovest. \u00c8 composta da un quadrilatero contiguo all'area del primo lotto che si estende dalle creste a nord del monte Lattias comprendendo il bacino del tratto iniziale del rio Fenugus. Da questo quadrilatero si estende verso nord una fascia che approssimativamente si estende lungo il versante occidentale della valle del rio Camboni, il naturale prolungamento del rio Fenugus dopo la cascata \"Su Spistiddatroxiu\". Questa fascia resta separata dallo spartiacque monte Arcosu-Genna Strinta dalle valli del rio Camboni e del rio Marroccu.\nL'ultimo lotto, acquisito a seguito dell'alluvione nel 2018 per assicurare ai visitatori una nuova accoglienza in un territorio sicuro, costituir\u00e0 a fine lavori la porta d'accesso all'Oasi attraverso la strada di servizio riservata agli operatori e i due sentieri di collegamento alle infrastrutture situate nella zona del rio Sa Canna (Sentiero dell'Oleandro e Sentiero del Corbezzolo)\nIl territorio della riserva ha il suo naturale proseguimento, a sud, con la foresta demaniale di Gutturu Mannu di propriet\u00e0 dell'Ente foreste della Sardegna.\nMorfologia, geologia e idrografia.\nLa morfologia del territorio rispecchia quella caratteristica delle montagne del Sulcis, con valli strette attraversate da rivoli a regime torrentizio, pendii scoscesi, a volte rocciosi a volte ricoperti da un suolo povero, poco profondo, e a tessitura grossolana.\nL'area del primo lotto \u00e8 quasi completamente racchiusa da rilievi che digradano, in direzione est e nordest, dai 900- metri ai 300 metri. Le due valli principali si aprono a nordest confluendo nel cono alluvionale del rio Santa Lucia, che ha la continuit\u00e0 con la piana del Cixerri e quella di Capoterra. Le creste rocciose che delimitano il bacino del rio Sa Canna a nord, separano la riserva dai rilievi collinari che digradano verso la piana del Cixerri. A sud-est la riserva si estende su una formazione collinare di 300-400 metri d'altezza che separa la valle bassa del Guttureddu dalla gola di Gutturu Mannu. A sud e a ovest la morfologia \u00e8 pi\u00f9 accidentata e s'identifica meglio con quella tipica del Sulcis orientale, con rilievi di 7-800 metri intervallati a canaloni stretti e profondi. Il settore occidentale, in corrispondenza dello spartiacque che si estende dal monte Arcosu al monte Lattias \u00e8 il pi\u00f9 suggestivo per la variegata conformazione delle creste montuose.\nIl monte Arcosu si erge sul vertice nordoccidentale della riserva come un massiccio ben visibile dalle pianure, anche a distanza, per la sua forma tronco-conica e i pendii scoscesi. A sud di monte Arcosu si estende lo spartiacque occidentale con crinali di minore altezza e morfologicamente pi\u00f9 dolci, a tratti interrotti da formazioni rocciose granitiche. La massima quota \u00e8 in corrispondenza di Genna Strinta (). Ancora pi\u00f9 a sud si erge il massiccio di monte Lattias, una delle pi\u00f9 alte del Sulcis (). Il monte Lattias \u00e8 la formazione geomorfologica pi\u00f9 suggestiva del territorio: \u00e8 composto da una serie di guglie granitiche che formano una ripida parete, profondamente incisa, che domina ad anfiteatro l'alta valle del rio Guttureddu, dove \u00e8 ubicata una delle foresterie dell'oasi.\nSul versante occidentale del Lattias e di Genna Strinta ha inizio il lotto di 600 ettari di seconda acquisizione, in uno dei territori pi\u00f9 selvaggi e accidentati. A circa pi\u00f9 a ovest di monte Lattias si erge la vetta pi\u00f9 alta del Sulcis, monte Is Caravius (). A differenza del Lattias, granitico e accidentato, Is Caravius \u00e8 un rilievo di natura scistosa, dalla morfologia dolce e completamente ricoperto da formazioni boschive, rendendolo di non facile individuazione, sia dai territori circostanti sia dalle foto satellitari.\nLa natura geologica, come in tutto il settore occidentale del massiccio del Sulcis, \u00e8 variegata. I rilievi pi\u00f9 alti (Is Caravius e vette adiacenti) sono composti dai metasedimenti terrigeni della Formazione di Cabitza (Cambriano-Ordoviciano inferiore) alternati agli affioramenti di leucograniti del magmatismo tardo-ercinico (monte Lattias, Genna Spina, Genna Strinta). Il massiccio di monte Arcosu \u00e8 composto da affioramenti di leucograniti sui pendii e da affioramenti dei metasedimenti terrigeni della formazione di monte Orri (Ordoviciano superiore). I rilievi minori dislocati nel settore a est dello spartiacque Arcosu-Lattias sono rappresentati prevalentemente dai metasedimenti della formazione di monte Orri a sud e ovest e dalle falde di ricoprimento dell'Unit\u00e0 dell'Arburese (arenarie di San Vito) a nordest, a cui si alternano modesti affioramenti granitici. Le formazioni granitiche sono quelle pi\u00f9 evidenti perch\u00e9 emergono in corrispondenza delle creste o formano pareti, talvolta estese, alternate a tratti di fitta vegetazione arbustiva.\nL'idrografia del territorio \u00e8 caratterizzata dalla consistente piovosit\u00e0 (circa annui) concentrata soprattutto nei mesi invernali e alternata ad un lungo periodo di siccit\u00e0 che si protrae dalla tarda primavera all'inizio dell'autunno. Il territorio della riserva \u00e8 percorso da un numero elevato di brevi e scoscesi canaloni che confluiscono in corsi d'acqua a regime torrentizio (Gutturu Mannu, Guttureddu, Sa Canna, Camboni, Marroccu de Siliqua). Nel corso dell'inverno la portata dei torrenti \u00e8 elevata e impetuosa e non \u00e8 raro che in periodi di piogge intense, il rio Santa Lucia, il principale effluente di questa regione, sia causa di alluvioni nella piana di Capoterra.\nNel 2018 le piogge e le piene dei fiumi hanno praticamente cancellato la viabilit\u00e0 distruggendo gran parte dei sentieri, lasciando l\u2019area dell\u2019Oasi di Monte Arcosu completamente isolata.\nI deflussi di gran parte del territorio della riserva alimentano il rio Sa Canna e il rio Guttureddu. Il primo raccoglie soprattutto le acque dei versanti meridionali dislocati a nord (monte Arcosu e Punta S'Ala Matta). Il secondo costituisce un bacino imbrifero pi\u00f9 ampio, raccogliendo le acque di deflusso dei versanti orientali del monte Lattias e di Genna Strinta e del versante settentrionale dei rilievi che separano la valle del Guttureddu dalla gola di Gutturu Mannu. I due torrenti confluiscono in corrispondenza della foresteria all'ingresso della riserva e dopo alcuni chilometri affluiscono nel Gutturu Mannu per formare il rio Santa Lucia, il quale prosegue nella piana di Capoterra. Le acque di deflusso del settore occidentale della riserva, dislocato a ovest del monte Lattias, alimentano in gran parte il rio Camboni, che prosegue in direzione nord nel territorio di Siliqua.\nIn primavera la portata diminuisce progressivamente e il decorso torrentizio diventa pi\u00f9 tranquillo. Molti rivoli sono gi\u00e0 in secca e si alimentano solo in occasione di piogge primaverili pi\u00f9 intense. In estate tutti i torrenti entrano in regime di secca, ma sopravvivono a tratti delle pozze, importanti per l'abbeveraggio della fauna selvatica.\nFlora.\nLa riserva di Monte Arcosu \u00e8 ubicata a circa 39,1\u00b0 di latitudine Nord. Il clima della Sardegna, a questa latitudine, \u00e8 caratterizzato da inverni miti e umidi ed estati calde e asciutte. Le nevicate sono un evento poco frequente e limitato ai rilievi pi\u00f9 alti, con pochissimi eventi l'anno. Sugli stessi rilievi la piovosit\u00e0 annua \u00e8 elevata, anche se concentrata nei mesi invernali. Ne consegue che l'unico limite opposto alla vegetazione \u00e8 rappresentato dalla siccit\u00e0 estiva e dalle condizioni pedologiche.\nNell'intero territorio montano e collinare del Sulcis le condizioni pedologiche e climatiche sono favorevoli allo sviluppo di una vegetazione termofila e, negli ambienti pi\u00f9 aridi, termoxerofila. Le specie botaniche che compongono la vegetazione della riserva sono pertanto quelle tipiche della sottozona calda del \"Lauretum\" del 2\u00ba tipo anche sui rilievi pi\u00f9 alti, con la presenza di alcune specie \"insolite\" in condizioni microambientali particolari intorno ai metri di altitudine.\nA differenza del vicino massiccio del monte Linas, pi\u00f9 a nord, dove le condizioni climatiche invernali non permettono lo sviluppo di una vegetazione arbustiva o arborea termofila nei rilievi pi\u00f9 alti, nel Sulcis non ci sono limiti altimetrici: la vetta del rilievo pi\u00f9 alto (Is Caravius, 1116 m) \u00e8 interamente boscata e ospita specie termofile e, malgrado il toponimo, sempreverdi (piante sclerofille).\nLe associazioni botaniche tipiche della riserva sono rappresentate dall\"Oleo-ceratonion siliquae\" nei siti pi\u00f9 aridi e soleggiati, dalla macchia mediterranea a erica e corbezzolo e dalla macchia-foresta in evoluzione verso la foresta mediterranea sempreverde. Lungo i corsi d'acqua s'insedia invece la vegetazione riparia, in cui spiccano l'oleandro, i salici e l'ontano nero.\nAssociazioni floristiche insolite a questa latitudine, ubicate presso il monte Lattias, sono rispettivamente una popolazione di tassi, la stazione pi\u00f9 meridionale dell'isola, e una di pioppo bianco. Sono inoltre presenti relitti della lecceta primaria che un tempo si estendeva su tutto il massiccio del Sulcis.\nFra le specie arboree pi\u00f9 rappresentative alle quote pi\u00f9 basse si citano il carrubo, nelle aree a quota pi\u00f9 bassa, il ginepro rosso e il ginepro fenicio, l'ontano nero, lungo il basso corso del rio Sa Canna e del Guttureddu. A quote pi\u00f9 alte diventano invece comuni il leccio, la fillirea e il corbezzolo a portamento arboreo, la sughera.\nFra le specie arbustive sono abbondantemente rappresentate quasi tutte le essenze tipiche della macchia e della macchia termoxerofila: i ginepri, l'erica, il corbezzolo, la fillirea, i cisti, le ginestre, il lentisco, il mirto. Nelle stazioni pi\u00f9 termofile \u00e8 presente l'olivastro e in quelle pi\u00f9 fresche il biancospino. Poco frequente \u00e8 invece l'euforbia arborea.\nFra le specie fruticose, erbacee e lianose sono abbondantemente rappresentate le graminacee, le bulbose (\"Scilla\", \"Allium\", ecc.), il rosmarino, la betonica fetida, la lavanda selvatica, il ciclamino, il caprifoglio, lo smilace, il tamaro, la felce aquilina, le orchidee, l'asparago, il rovo, le clematidi, ecc.\nLa vegetazione riparia \u00e8 rappresentata in particolare dai numerosissimi oleandri, dai salici e dagli ontani, associati ad elementi tipici della macchia termofila (mirto, lentisco, carrubo, cisto, ecc.).\nLo status particolare della riserva ha fatto in modo che quest'area sia stata oggetto di indagini specifiche sulla composizione floristica, come censimenti relativi alle specie endemiche, alle orchidee, ai licheni. Fra i dati significativi si cita la presenza di 219 specie determinate di licheni.\nFauna.\nMammiferi.\nLa fauna \u00e8 indubbiamente l'elemento di maggiore interesse anche se il meno appariscente. Il protagonista indiscusso, simbolo della riserva e dell'intero territorio, \u00e8 il cervo sardo (\"Cervus elaphus corsicanus\"), endemismo sardo-corso che nel corso del XX secolo si \u00e8 estinto in tutto l'areale d'origine con la sola eccezione delle foreste del Sulcis. Dopo aver sfiorato la completa estinzione fra gli anni sessanta e gli anni settanta, l'azione di ripopolamento dell'ex Azienda foreste demaniali della Regione Sardegna e l'istituzione dell'oasi di Monte Arcosu hanno permesso un lento ma progressivo incremento della popolazione e la graduale reintroduzione in altri ambienti da cui era scomparso (monte Linas, Sarrabus, Corsica). \nNella riserva sono attualmente presenti oltre esemplari, pari a circa un sesto della popolazione totale, ma \u00e8 probabilmente in quest'area che il cervo raggiunge la massima densit\u00e0. Malgrado si tratti ancora di una specie vulnerabile, l'emergenza del cervo sardo si \u00e8 sensibilmente ridotta e attualmente \u00e8 in corso anche la reintroduzione nel Gennargentu. Animale piuttosto schivo, il cervo sardo trova nella macchia e nella macchia-foresta il suo habitat ideale in cui rifugiarsi e pu\u00f2 essere avvistato solo con silenziosi e pazienti appostamenti. La sua presenza si fa sentire in particolare durante la stagione della riproduzione (agosto-settembre) con il caratteristico bramito dei maschi.\nIl secondo protagonista, fra i consumatori primari, \u00e8 il Cinghiale sardo (\"Sus scrofa meridionalis\"). Pur essendo comunissimo in tutta la Sardegna e la Corsica, questo mammifero \u00e8 sistematicamente oggetto delle attenzioni del bracconaggio, di cui \u00e8 vittima indiretta anche il cervo. Meno fugace del cervo, \u00e8 pi\u00f9 facile incontrarlo anche perch\u00e9 alcuni esemplari si arrischiano talvolta ad avvicinarsi all'uomo.\nFra i grandi mammiferi erbivori \u00e8 presente anche il Daino (\"Dama dama\"). Questa specie si estinse in Sardegna negli anni sessanta e fu in seguito reintrodotta dall'ex Azienda Foreste Demaniali in diverse localit\u00e0 dell'isola. Poich\u00e9 occupa la stessa nicchia ecologica del cervo, per prevenire la competizione interspecifica, il daino \u00e8 confinato in un recinto faunistico lungo la carrareccia che costeggia il Guttureddu. Trattandosi di un sito di facile accesso, i daini sono abituati alla presenza dei visitatori, in gran parte rappresentati da scolaresche, perci\u00f2 diversi capi sono socievoli e si avvicinano spontaneamente per carpire alimenti insoliti come merendine e dolciumi.\nI mammiferi predatori sono rappresentati da quattro specie, presenti in diverse aree dell'isola, endemiche a livello di sottospecie: il Gatto selvatico sardo (\"Felis lybica sarda\"), la Volpe sarda (\"Vulpes vulpes ichnusae\"), endemismo sardo, la Martora (\"Martes martes\"), la Donnola (\"Mustela nivalis boccamela\").\nFra gli altri piccoli mammiferi va segnalata, infine, la presenza specie abbastanza comuni quali la Lepre sarda (\"Lepus capensis mediterraneus\"), il Riccio (\"Erinaceus europaeus\") e il Topo quercino sardo (\"Eliomys quercinus sardus\"), endemismo sardo-corso a livello di sottospecie.\nUccelli.\nLa presenza degli Uccelli nella riserva ammonterebbe a circa 70 specie. Il maggiore interesse si concentra sui rapaci, specie pi\u00f9 sensibili alle emergenze ambientali. La presenza pi\u00f9 autorevole \u00e8 quella l'Aquila reale (\"Aquila chrysaetos\"), la cui popolazione \u00e8 dell'ordine di pochissime decine di coppie in tutta l'isola; la nidificazione all'interno del perimetro della riserva non \u00e8 documentata in modo inequivocabile: le fonti, in generale riconducibili a pubblicazioni del WWF o di enti o persone collegate al WWF, la citano come nidificante. In ogni modo l'aquila \u00e8 specie stanziale e nidificante nel territorio del Sulcis (una o due coppie) e copre come territorio di caccia un'area piuttosto vasta che comprende anche la riserva di Monte Arcosu. Fra gli altri rapaci diurni stanziali, dati per nidificanti, \u00e8 accertata la presenza dell'Astore sardo (\"Accipiter gentilis arrigonii\"), del Falco pellegrino (\"Falco peregrinus\") e dello Sparviere della Corsica (\"Accipiter nisus wolterstorffi\"), oltre alle specie comuni, rappresentate dalla Poiana sarda (\"Buteo buteo arrigonii\") e dal Gheppio (\"Falco tinnunculus\"). Le specie migratrici avvistate con regolarit\u00e0 sono il Falco pecchiaiolo (\"Pernis apivorus\"), il Nibbio bruno (\"Milvus migrans\"), il Falco di palude (\"Circus aeruginosus\").\nFra le altre specie di maggiore interesse ornitologico si cita la presenza di alcune comuni, come la Pernice sarda (\"Alectoris barbara\") e la Ghiandaia (\"Garrulus glandarius\"), e altre invece pi\u00f9 rare, come il Merlo dal collare (\"Turdus torquatus\").\nAltri vertebrati.\nPer quanto possa essere meno appariscente di quella dei Mammiferi e degli Uccelli, anche la fauna relativa ai Vertebrati inferiori vanta alcune interessanti presenze.\nFra i Rettili, oltre alle specie comuni e ubiquitarie, quali il Biacco (\"Coluber viridiflavus\"), la Natrice viperina (\"Natrix maura\"), la Lucertola campestre (\"Podarcis sicula\"), la Lucertola tirrenica (\"Podarcis tiliguerta\", endemismo sardo-corso), ed altre, si segnala la presenza della Biscia dal collare (\"Natrix natrix cetti\"), specie piuttosto rara. Le tartarughe terrestri (\"Testudo marginata\", \"T. hermanni\" e \"T. graeca\") sono allevate in un recinto faunistico concepito per il recupero di queste specie presso l'area del rio Sa Canna.\nFra gli Anfibi, oltre alla comune Raganella sarda (\"Hyla sarda\"), endemismo tirrenico, sono presenti il Discoglosso sardo (\"Discoglossus sardus\"), endemismo tirrenico anch'esso, e il Geotritone dell'Iglesiente (\"Speleomantes genei\"), un raro paleoendemismo esclusivo del Sulcis-Iglesiente. L'avvistamento di queste due specie, entrambe con abitudini notturne, \u00e8 tuttavia un evento raro in quanto il discoglosso \u00e8 un rospo alquanto elusivo e il geotritone vive nascosto in anfrattuosit\u00e0 umide delle rocce.\nFra i pesci si cita la presenza dell'anguilla (\"Anguilla anguilla\") e, in un torrente presso il monte Lattias, della trota sarda (\"Salmo cettii\"), specie ormai diventata rara.\nStrutture logistiche.\nLe strutture logistiche principali sono su quattro livelli. La prima in ordine di accesso all\u2019Oasi \u00e8 la struttura dell\u2019Ex Cava, la cui realizzazione \u00e8 iniziata a fine 2020. Qui \u00e8 programmato l\u2019ingresso e la biglietteria a fianco di un ampio parcheggio dal quale partono i primi sentieri, un\u2019area educativa con punto ristoro e possibilit\u00e0 di pernottamento. A Sa Canna, attuale ingresso della riserva, presso la confluenza del rio Sa Canna con il rio Guttureddu, in un'area aperta, attrezzata come parco ricreativo con suggestivi esemplari di carrubo e di ginepro rosso e, nelle vicinanze, con una fitta vegetazione riparia in cui prevalgono gli oleandri e gli ontani, ci sono un ristorante e una foresteria appena ristrutturati. I muri principali sono stati affrescati da Manu Invisible, Crisa, Pils con immagini e decori prevalentemente dedicati al Cervo Sardo. Al terzo livello, a circa 8 km alla fine della carrareccia che percorre la valle del Guttureddu, si trovano altre strutture, chiuse dopo il nubifragio del 2018, in attesa della messa in sicurezza dei percorsi. Perdu Melis, questo \u00e8 il nome della localit\u00e0, \u00e8 un'area immersa in una suggestiva vallata dominata dalle creste granitiche del monte Lattias e dai rilievi circostanti, interamente ricoperti da una fitta vegetazione.\nDai due centri visite partono altrettanti \"sentieri natura\", brevi percorsi predisposti con cartelli indicatori e alcuni attrezzati come punti sosta con tavole didattiche dedicate alla fauna e alla flora del territorio. Il \"Sentiero Natura 1 - Sa Canna\", che comprende due varianti di percorso, permette di attraversare una grande variet\u00e0 di ambienti molto vicini fra loro, snodandosi dapprima lungo il Riu Sa Canna, poi inoltrandosi in una fitta area boscata fino a raggiungere la cima della collina che sovrasta il centro servizi, per poi discendere verso la valle del Riu Guttureddu e ritornare alla biglietteria. Il \"Sentiero Natura 2 - Perdu Melis\" si snoda invece quasi interamente all'interno del bosco che circonda il Riu Guttureddu attorno alla foresteria di Perdu Melis.\nA questi due percorsi si aggiungono sette sentieri escursionistici che complessivamente coprono una rete di e sono differenziati per grado di difficolt\u00e0, lunghezza e durata di percorrenza. Alcuni, fra i pi\u00f9 semplici, hanno lunghezze di pochi chilometri e sono concepiti per inesperti e per visite guidate, tuttavia percorrono siti interessanti sotto l'aspetto paesaggistico. Altri, pi\u00f9 difficili e adatti al trekking e ad attivit\u00e0 di osservazione, percorrono le aree pi\u00f9 selvagge della riserva, fino a raggiungere i contrafforti dei rilievi. In questi sentieri, i percorsi sono di , con tempi di percorrenza di 4-6 ore, sono caratterizzati da un notevole grado di difficolt\u00e0, ma sono anche quelli che permettono pi\u00f9 facilmente l'avvistamento della fauna pi\u00f9 interessante come cervi e cinghiali all'abbeverata e rapaci in volo, oltre agli elementi floristici e paesaggistici pi\u00f9 suggestivi.\nGestione e servizi.\nLa gestione e i servizi della riserva sono basati su un complesso sistema integrato che coinvolge soggetti privati ed enti locali. Di propriet\u00e0 del WWF Italia, il Settore Oasi dell'organismo ha affidato la gestione alla Fondazione Domus de Luna che porta avanti attivit\u00e0 sociali rivolte in modo prevalente a bambini e ragazzi, attraverso laboratori di educazione ambientale, percorsi sensoriali, cammini con sostegno educativo e psicologico e visite guidate per scuole, famiglie, comunit\u00e0. \nLa Cooperativa dei Buoni e Cattivi insieme alla Fondazione ha la responsabilit\u00e0 dei punti ristoro, dell\u2019albergo rurale e dei principali servizi ricettivi e turistici con organizzazione di stage, campi di soggiorno, gite d\u2019istruzione.\nI servizi ora attivi presso l'Oasi sono:\nPunto di ristoro \nI visitatori hanno la possibilit\u00e0 di accedere al punto ristoro in cui vengono preparati panini con prodotti locali che possono essere consumati nei tavoli presenti in prossimit\u00e0 o mentre si percorrono i sentieri dell\u2019Oasi.\nInformazioni turistiche\nSiamo a disposizione dei nostri ospiti per fornire indicazioni e consigli sui sentieri dell\u2019Oasi, su cosa \u00e8 possibile vedere e sugli hot spot turistici, naturalistici e antropoculturali di tutto il territorio che ci circonda.\nEscursioni e visite guidate\nAccompagnati dalle nostre guide, si possono scoprire gli angoli pi\u00f9 suggestivi e ricchi di biodiversit\u00e0, la flora, la fauna, la storia e le vicende di vita dell\u2019Oasi. I percorsi, con lunghezze e difficolt\u00e0 variabili, consentono a tutti di usufruire di questo servizio.\nEucazione ambientale e alla sostenibilit\u00e0\nL\u2019educazione ambientale e alla sostenibilit\u00e0, \u00e8 rivolta soprattutto alle famiglie, alle scolaresche e pi\u00f9 in generale, alle nuove generazioni. Lo scopo delle nostre proposte educative, con percorsi dedicati e un\u2019ampia scelta di programmi, \u00e8 quello di favorire la conoscenza, il cambiamento nei comportamenti e nelle scelte degli stili di vita, per aumentare la consapevolezza sulle tematiche ambientali e la voglia di reagire al degrado che sempre pi\u00f9 ci circonda.\nDog sitting\nPer chi vuole visitare l\u2019oasi e non lasciare a casa il proprio amico a quattro zampe, \u00e8 disponibile il servizio di dog sitting. Parcheggiata l\u2019auto \u00e8 possibile percorrere uno dei due sentieri (Sentiero dell\u2019Oleandro e Sentiero del Corbezzolo) con il proprio cane (tenuto al guinzaglio), per poi affidarlo alle cure di operatori formati presso la Localit\u00e0 Sa Canna; questo consentir\u00e0 di usufruire dei sentieri pi\u00f9 impegnativi o del servizio di ristorazione, in tutta tranquillit\u00e0.\nL\u2019Oasi del Cervo e della Luna \u00e8 il cuore del Parco di Gutturu Mannu, ente regionale partecipato dai 9 che sono interessati all\u2019area, con cui condivide le principali attivit\u00e0 di conservazione e tutela.\nVicende storiche.\nLa storia della riserva di Monte Arcosu \u00e8 legata a quella del cervo sardo e va inquadrata in un contesto che \u00e8 il risultato di oltre un secolo di degrado ambientale del territorio e che ne ha minacciato l'estinzione. L'originario areale del cervo comprendeva gran parte dei territori della Sardegna e della Corsica. Nel corso degli ultimi secoli i disboscamenti e la caccia hanno ristretto inesorabilmente l'areale. Nonostante il divieto assoluto di caccia al cervo vigente dal 1939, nel corso del XX secolo la popolazione \u00e8 andata progressivamente in diminuzione. Negli anni cinquanta l'areale era ridotto a tre siti corrispondenti alla macchia-foresta dei massicci della Sardegna meridionale (monte Linas, Sarrabus e Sulcis). Alla fine degli anni sessanta la popolazione era confinata nel territorio impervio che si estendeva da monte Arcosu a Is Cannoneris nel settore centrale e occidentale del massiccio del Sulcis. \nL'allevamento nei recinti e i tentativi di ripopolamento operati dall'Azienda Foreste Demaniali della Sardegna si sono rivelati efficaci solo in parte di fronte alla minaccia d'estinzione che incombeva a causa della pressione antropica sull'ecosistema delle foreste del Sulcis e del bracconaggio: nella met\u00e0 degli anni ottanta il primo censimento attendibile stim\u00f2 una consistenza di meno di 300 esemplari.\nPur essendo completamente spopolato, il territorio montano del Sulcis era soggetto ad una forte pressione antropica sotto diversi aspetti: allevamento caprino estensivo, taglio del bosco, raccolta di funghi, uccellagione, bracconaggio. Il bracconaggio, piaga non ancora debellata, si attuava in questo territorio anche a spese dei grandi mammiferi, con la caccia di frodo (cinghiale) e con i lacci (cinghiale e cervo). Questi ultimi consistono in lacci in cavo d'acciaio tesi lungo i passaggi e che in genere provocano la morte per strangolamento. La pratica del bracconaggio \u00e8 favorita dalla particolare morfologia del territorio, costituita da un labirinto di gole e crinali impervi ricoperti da una fitta macchia che rende impossibile il controllo a distanza. Fino agli anni ottanta gli organici del Corpo Forestale erano tali da non permettere un controllo capillare del territorio, soprattutto nelle aree non occupate dalle foreste demaniali.\nL'azione del WWF Italia s'inserisce in questo contesto con la raccolta di fondi destinati all'acquisizione di un'area destinata ad ospitare e proteggere il cervo sardo. L'area di ettari, che si estendeva a est del monte Lattias e del monte Arcosu, era una riserva di caccia privata. Fino agli anni ottanta il territorio di questa riserva aveva beneficiato di una forma di tutela ambientale grazie all'impiego di guardiacaccia. A seguito dell'abolizione delle riserve private, venne meno l'interesse dei proprietari alla conservazione di questo patrimonio ambientale e decisero di mettere in vendita l'area per un importo di circa 600 milioni di lire. Venuto a conoscenza della vicenda, Antonello Monni, presidente del WWF Sardegna, propose al WWF Italia l'acquisto dell'area, che allora ospitava una parte degli ultimi esemplari del cervo sardo.\nLa somma necessaria per l'operazione ammontava a circa due terzi del fatturato annuo del WWF Italia e la dotazione di liquidit\u00e0 era di 80 milioni. Per raccogliere i fondi necessari fu avviata una massiccia campagna di sensibilizzazione attraverso la stampa, la televisione, l'editoria giovanile, le scuole. L'efficacia dell'impatto fu tale da realizzare una sottoscrizione di portata storica alla quale contribuirono le scuole, i privati cittadini e l'Unione Europea fino a superare l'importo necessario per l'acquisizione dell'area.\nNel 1985 venne istituita la riserva senza il preventivo avallo delle amministrazioni locali. L'iniziativa incontrava resistenza e diffidenza in una parte della popolazione, che vedeva minacciate consuetudini ormai radicate da epoche remote. Durante la fase di acquisizione ci furono manifestazioni di opposizione nei comuni di Capoterra e Uta soprattutto dietro la pressione della lobby venatoria. Il WWF scelse inizialmente un approccio morbido, allo scopo di giungere ad una condivisione d'intenti con la popolazione dei centri limitrofi. In particolare autorizz\u00f2 il proseguimento dell'esercizio della pastorizia agli allevamenti caprini che insistevano all'interno del territorio della riserva e toller\u00f2 ufficiosamente la pratica dell'uccellagione, attivit\u00e0 illegale esercitata in modo massiccio in quel territorio. L'obiettivo primario era quello della protezione totale nei confronti dei grandi mammiferi.\nNonostante i tentativi di compromesso, la minaccia dei bracconieri contro il cinghiale sardo e il cervo sardo persiste a livelli d'emergenza: ogni anno le guardie volontarie del WWF rimuovono migliaia di lacci. Questo \u00e8 il principale motivo che ha portato, in un secondo momento, ad una inversione di tendenza da parte dell'associazione con l'adozione di una gestione pi\u00f9 restrittiva. Attualmente \u00e8 vietato l'esercizio di attivit\u00e0 economiche estranee agli interessi del WWF, ivi compreso l'allevamento estensivo e, a maggior ragione, l'esercizio di qualsiasi attivit\u00e0 venatoria legale o meno.\nNel 1988 fu formalizzato lo status giuridico di area protetta a gestione privata con un apposito provvedimento legislativo.\nNel 1996 fu acquistato, con i fondi raccolti dalla campagna \"Benjamina\", il secondo lotto di 600 ettari che si estende a ovest dell'area di prima acquisizione.\nL'importanza strategica della riserva \u00e8 documentata dal successo ottenuto nel ripopolamento del cervo sardo: nel 1985 la popolazione censita nella riserva era di 80 esemplari, in un censimento ufficiale del 2005 \u00e8 stata stimata una popolazione di capi che si sommano ad oltre capi distribuiti nelle foreste demaniali adiacenti. Nel censimento del 2007 \u00e8 stata stimata ufficialmente una popolazione di circa esemplari su un totale di presenti nell'isola. Le aree interessate dallo studio si trovano all'interno degli areali del bramito. Il Servizio Territoriale di Sassari ha condotto il censimento nella foresta demaniale di monte Lerno (Pattada), in circa . Il Servizio Territoriale di Cagliari ha eseguito il censimento nelle aree di bramito del Sulcis, in circa , nel Sarrabus, in circa , nel Guspinese-Arburese, in circa , e nella foresta demaniale di Monti Mannu (Villacidro) in circa .\nSecondo i progetti della Regione Sardegna, di alcuni Comuni interessati, del WWF, la prospettiva futura sarebbe l'integrazione della riserva nel costituendo Parco del Sulcis, la cui estensione dovrebbe essere limitata, secondo il disegno di legge, al solo territorio occupato attualmente dalle foreste demaniali e dall'oasi del WWF. Tale territorio corrisponde a meno della met\u00e0 della superficie prevista in origine (circa ettari)."}
{"id": "659300", "revid": "1870773", "url": "https://it.wikipedia.org/wiki?curid=659300", "title": "Giovanni Visconti", "text": ""}
{"id": "659306", "revid": "767487", "url": "https://it.wikipedia.org/wiki?curid=659306", "title": "Studiolo di Francesco I", "text": " \nLo Studiolo di Francesco I \u00e8 uno degli ambienti pi\u00f9 famosi di Palazzo Vecchio a Firenze. Lo Studiolo \u00e8 una delle creazioni pi\u00f9 alte ed originali del manierismo fiorentino, frutto della collaborazione tra l'intellettuale Vincenzo Borghini e un team di artisti capeggiati da Giorgio Vasari.\nStoria.\nSi tratta di un piccolo ambiente, oggi comunicante con il Salone dei Cinquecento, dove il granduca Francesco I de' Medici amava ritirarsi in solitudine coltivando i propri interessi scientifici e magico-alchemici. Lo studiolo in particolare doveva essere una sorta di \"Wunderkammer\", luogo dove catalogare i pi\u00f9 vari materiali collezionati da Francesco, mentre gli esperimenti veri e propri si svolgevano nel laboratorio del Casino di San Marco (lo studiolo infatti non ha nemmeno una finestra).\nNell'agosto del 1570 Vincenzo Borghini, intellettuale della corte medicea, dettava al Vasari il programma di decorazione di una stanza di Palazzo Vecchio, adiacente anche alla camera da letto di Francesco I e comunicante con lo Studiolo di Cosimo I, padre di Francesco, anche questo un piccolo ambiente segreto.\nFu quindi completato tra il 1570 e il 1572 da un gruppo di artisti supervisionati da Giorgio Vasari e dal suo discepolo Giovan Battista Adriani.\nFu per\u00f2 smantellato nel 1590, non molto tempo la scomparsa del granduca (1587), che presto l'aveva abbandonato in favore di Pratolino: le pitture che lo decoravano vennero disperse tra le varie raccolte di opere d'arte della citt\u00e0: gli Uffizi, Palazzo Pitti, ecc. Nel 1920 si decise di ripristinare questo ambiente, ricreando il pavimento e i pannelli lignei sui quali sono poggiate le pitture (in realt\u00e0 ciascun pannello copre un armadio o una porta). Le pitture sono state ricollocate basandosi sui temi degli affreschi sulla volta, dove sono rappresentati i quattro elementi. All'epoca del riallestimento mancarono due pannelli, non si sa se dispersi o mai realizzati. L'unica parte originale \u00e8 quindi la zona del soffitto, ma l'insieme comunque ancora oggi di grande suggestione.\nDescrizione.\nLa stanza rettangolare \u00e8 coperta da una volta a botte, affrescata dal Poppi e da Jacopo Zucchi. Al centro del soffitto l'affresco con \"Prometeo e la simmetria delle specie,\" che da Pandora riceve il proiettile simboleggiandone la corruzione, era il punto di partenza per tutto il ciclo decorativo; attorno vi sono le personificazioni dei \"Quattro elementi\" (\"Aria, Acqua, Terra\" e \"Fuoco\"), che determinano il tema per il lato corrispondente. Nei riquadri accanto agli Elementi sono affrescate coppie di fanciulli abbracciati, che simboleggiano le qualit\u00e0 risultanti dalle fusioni a due a due dei vari Elementi. Sull'asse centrale, ai lati, l'impresa di Francesco I de' Medici (\"Donnola\") e l'\"Allegoria dei legami tra i quattro elementi\". Nei quattro riquadri angolari, infine, sono rappresentate alcune entit\u00e0 alchemiche:\nSulle due lunette alle estremit\u00e0 sono collocati i ritratti dei genitori di Francesco: Cosimo I e Eleonora di Toledo di Alessandro Allori, tra raffigurazioni delle stagioni e dei segni zodiacali a esse associati.\nLe pareti sono decorate da due registri di pannelli dipinti, tre per fila per ciascun lato minore e otto sul lato maggiore; in quello superiore agli angoli sono presenti nicchie con statue in bronzo, che rappresentano figure mitologiche correlate agli Elementi. In totale quindi sono presenti otto nicchie per le statue e 36 dipinti, meno due dispersi (in uno \u00e8 stata collocata la porta sul salone dei Cinquecento, aperta nel 1920, in un altro \u00e8 stata lasciata la cornice vuota).\nDietro ogni pannello si trovano armadi, con l'eccezione di una presa d'aria, e delle porte che conducono alla stanza da letto di Francesco, e ad altre due stanzette \"segrete\" (lo studiolo di Cosimo e il presunto \"Tesoro\"); la porta principale sul Salone dei Cinquecento \u00e8 un'aggiunta recente.\nLe varie pitture (soggetti mitologici e pagani) dovevano forse suggerire i vari materiali conservati in ciascuno sportello.\nTra i pannelli pi\u00f9 interessanti ci sono le \"Sorelle di Fetonte\" di Santi di Tito, il \"Lanificio\" di Mirabello Cavalori, la \"Pesca delle perle\" di Alessandro Allori, le \"Miniere di diamanti\" di Maso da San Friano, le \"Terme di Pozzuoli\" di Girolamo Macchietti, ecc.\nParticolarmente interessante \u00e8 il pannello della \"Fucina\" o \"Laboratorio d'alchimia\", dipinto da Giovanni Stradano, dove Francesco si fece ritrarre a sinistra nelle vesti di un artigiano, impegnato nel lavoro della fonderia: un chiaro segno della personalit\u00e0 inquieta di Francesco, che preferiva le sue attivit\u00e0 scientifiche alla politica ed al cerimoniale di corte. Non \u00e8 da escludere che Jacopo Zucchi eseguisse per lo Studiolo mediceo delle meraviglie i pittoreschi bozzetti su rame, due dei quali a Roma nella Galleria Borghese con \"Il profeta Daniele e la manna\" (Allegoria della creazione) e la \"Pesca delle perle e del corallo\" (Scoperta dell'America), che illustra la fauna delle Isole Canarie e l'origine dei fossili, la storia naturale nel genere della natura morta, completando la serie agli Uffizi delle \"Et\u00e0 dell'uomo.\"\nElenco delle opere.\nContribuirono alla decorazione dello studiolo numerosi artisti dell'epoca.\nLe statue sono, da sinistra guardando dalla porta di ingresso del salone, \"Anfitrite\" di Stoldo Lorenzi, \"Venere\" di Vincenzo Danti, \"Giunone\" di Giovanni Bandini, \"Eolo\" di Elia Candido, \"Apollo\" di Giambologna, \"Vulcano\" di Vincenzo de' Rossi, \"Plutone\" di Domenico Poggini e \"Opi\" di Bartolomeo Ammannati. Le nicchie marmoree sono di Niccol\u00f2 di Gerardo.\nI dipinti si devono ai seguenti autori, alcuni dei quali noti per il loro stile calligrafico e minuzioso nel dipingere i minimi dettagli alla maniera fiamminga:\nLe cornici sono di Dionigi Nigetti."}
{"id": "659312", "revid": "22475", "url": "https://it.wikipedia.org/wiki?curid=659312", "title": "Fushigidane", "text": ""}
{"id": "659313", "revid": "486946", "url": "https://it.wikipedia.org/wiki?curid=659313", "title": "Fushigisou", "text": ""}
{"id": "659314", "revid": "22475", "url": "https://it.wikipedia.org/wiki?curid=659314", "title": "Fushigibana", "text": ""}
{"id": "659315", "revid": "486946", "url": "https://it.wikipedia.org/wiki?curid=659315", "title": "Lizardo", "text": ""}
{"id": "659316", "revid": "22475", "url": "https://it.wikipedia.org/wiki?curid=659316", "title": "Lizardon", "text": ""}
{"id": "659317", "revid": "22475", "url": "https://it.wikipedia.org/wiki?curid=659317", "title": "Zenigame", "text": ""}
{"id": "659319", "revid": "486946", "url": "https://it.wikipedia.org/wiki?curid=659319", "title": "Kameil", "text": ""}
{"id": "659321", "revid": "22475", "url": "https://it.wikipedia.org/wiki?curid=659321", "title": "Kamex", "text": ""}
{"id": "659327", "revid": "486946", "url": "https://it.wikipedia.org/wiki?curid=659327", "title": "Trancell", "text": ""}
{"id": "659328", "revid": "599013", "url": "https://it.wikipedia.org/wiki?curid=659328", "title": "Gianluigi Stanga", "text": "Carriera.\nDopo una carriera ciclistica tra le categorie dilettantistiche, Stanga partecip\u00f2 al Corso per Team Manager della Lega Ciclistica Professionistica e consegu\u00ec un master in \"Marketing &amp; Management\" (mercato ed amministrazione) all'Universit\u00e0 commerciale Luigi Bocconi di Milano.\nNel 1976 inizi\u00f2 la carriera di Team Manager collaborando con la Federazione Ciclistica Italiana come tecnico delle squadre nazionali e nel 1979, nell'ambito del programma \"Solidariet\u00e0 Olimpica\", ha ricoperto il ruolo di coordinatore tecnico nella Federazione Ciclistica Greca. \nDal 1983 ha diretto diverse squadre ciclistiche professionistiche: Mareno-Wilier Triestina, Supermercati Brianzoli (poi divenuta Chateau d'Ax, Gatorade, Polti), Team Colpack-Astro e De Nardi-Colpack (divenuta Domina Vacanze nel 2005). Ha infine ricoperto, fino al dicembre 2007, il ruolo di Team Manager nel Team Milram.\nNelle sue squadre hanno corso atleti come Francesco Moser, Claudio Corti, Gianbattista Baronchelli, Laurent Fignon, Dirk De Wolf, Dietrich Thurau, Gianni Bugno, Tony Rominger, Djamolidine Abdoujaparov, Mauro Gianetti, Luc Leblanc, Davide Rebellin, Axel Merckx, Richard Virenque, Alessandro Petacchi ed Erik Zabel."}
{"id": "659329", "revid": "486946", "url": "https://it.wikipedia.org/wiki?curid=659329", "title": "Beedle", "text": ""}
{"id": "659332", "revid": "287204", "url": "https://it.wikipedia.org/wiki?curid=659332", "title": "Poppo", "text": ""}
{"id": "659334", "revid": "1305772", "url": "https://it.wikipedia.org/wiki?curid=659334", "title": "Pigeon", "text": ""}
{"id": "659335", "revid": "486946", "url": "https://it.wikipedia.org/wiki?curid=659335", "title": "Pigeot", "text": ""}
{"id": "659336", "revid": "33689", "url": "https://it.wikipedia.org/wiki?curid=659336", "title": "Midgar", "text": ""}
{"id": "659342", "revid": "729019", "url": "https://it.wikipedia.org/wiki?curid=659342", "title": "Divisione militare del Mississippi", "text": "La Divisione militare del Mississippi \u00e8 stata una divisione amministrativa dell'esercito degli Stati dell'Unione, che ebbe il controllo di tutte le operazioni militari nel teatro d'operazioni occidentale della Guerra di secessione americana.\nStoria.\nIn origine la Divisione fu creata dal Presidente Abraham Lincoln il 16 ottobre 1863 per riorganizzare le truppe dell'Unione nel teatro di guerra dell'Ovest, dopo la grave sconfitta subita dall'esercito federale nella battaglia di Chickamauga. Il suo primo comandante fu il maggior generale Ulysses S. Grant.\nLa Divisione comprendeva il Dipartimento dell'Ohio, del Tennessee, del Cumberland e ne facevano parte tutte le armate dell'Unione dislocate tra il fiume Mississippi e i monti Appalachian. Il 31 gennaio 1865 fu aggiunto il Dipartimento della Carolina del Nord e il 10 febbraio dello stesso anno venne aggregato anche il Dipartimento del Kentucky. Il 19 aprile 1865, la porzione del Dipartimento della Carolina del Nord che a quel tempo non era stato occupato dal generale Sherman, venne trasferito alla Divisione militare del James. La Divisione venne ricostituita il 27 giugno 1865, e includeva i Dipartimenti dell'Ohio, del Missouri e dell'Arkansas; il 26 marzo 1866 venne aggiunto il Dipartimento del Platte. La Divisione militare del Mississippi fu sciolta il 6 agosto 1866.\nLa Divisione del Mississippi fu vittoriosa nella battaglia di Chattanooga del novembre 1863, mettendo in fuga l'Armata Confederata del Tennessee. Quando il generale Grant fu chiamato da Lincoln a comandare le Armate che combattevano a Est, fu sostituito al comando della Divisione dal maggior generale Sherman; sotto Sherman la Divisione invase lo Stato della Georgia conquistando, nel settembre 1864, la citt\u00e0 di Atlanta e, subito dopo, dirigendovi verso il porto di Savannah. Da qui si spinse negli Stati della Carolina. L'avanzata culmin\u00f2 con la vittoria nella battaglia di Bentonville e la resa, nell'aprile del 1865, di tutte le armate Confederate di stanza negli Stati delle Carolina, Georgia e Florida, da parte del generale Joseph E. Johnston."}
{"id": "659343", "revid": "12079", "url": "https://it.wikipedia.org/wiki?curid=659343", "title": "La G\u00fcera", "text": ""}
{"id": "659344", "revid": "12079", "url": "https://it.wikipedia.org/wiki?curid=659344", "title": "La Ag\u00fcera", "text": ""}
{"id": "659347", "revid": "12079", "url": "https://it.wikipedia.org/wiki?curid=659347", "title": "Lagouira", "text": ""}
{"id": "659348", "revid": "79968", "url": "https://it.wikipedia.org/wiki?curid=659348", "title": "UBS AG", "text": ""}
{"id": "659350", "revid": "88740", "url": "https://it.wikipedia.org/wiki?curid=659350", "title": "Lago di Pozzillo", "text": ""}
{"id": "659351", "revid": "339392", "url": "https://it.wikipedia.org/wiki?curid=659351", "title": "Filippo I d'Orleans", "text": ""}
{"id": "659352", "revid": "21880", "url": "https://it.wikipedia.org/wiki?curid=659352", "title": "Parco Naturale della Valle del Ticino", "text": ""}
{"id": "659366", "revid": "834", "url": "https://it.wikipedia.org/wiki?curid=659366", "title": "Noh", "text": ""}
{"id": "659372", "revid": "6066", "url": "https://it.wikipedia.org/wiki?curid=659372", "title": "Kan'ami", "text": ""}
{"id": "659374", "revid": "6066", "url": "https://it.wikipedia.org/wiki?curid=659374", "title": "Zeami Motokiyo", "text": ""}
{"id": "659377", "revid": "61051", "url": "https://it.wikipedia.org/wiki?curid=659377", "title": "Hall of Fame del calcio inglese", "text": "La Hall of Fame del calcio inglese, collocata nel National Football Museum di Preston, in Inghilterra, mira a celebrare e mettere in evidenza i conseguimenti dei principali calciatori inglesi o che hanno giocato in Inghilterra. Nuovi membri vengono aggiunti ogni anno, con una cerimonia descritta come \"Gli Oscar del calcio inglese\", che si tiene in ottobre.\nI membri della Hall of Fame vengono selezionati da una commissione composta da alcuni dei nomi pi\u00f9 importanti di questo sport, come Alex Ferguson, Bobby Charlton e Mark Lawrenson. Per essere presi in considerazione per l'introduzione della Hall of Fame i giocatori/allenatori devono avere almeno 30 anni ed aver giocato in Inghilterra per almeno cinque stagioni.\nLa Hall of Fame onora molti dei pi\u00f9 grandi giocatori della storia ed \u00e8 in mostra permanente al National Football Museum. Un libro, \"Hall of Fame, Football's Greatest Heroes: The National Football Museum Hall Of Fame\", \u00e8 stato pubblicato nell'ottobre 2005 dalla Robson Books.\nIntrodotti nel 2006.\nGli introdotti nel 2006 furono annunciati il 30 agosto da Howard Kendall per conto della commissione selezionatrice. La cerimonia di premiazione si svolse il 19 ottobre a Liverpool.\nIntrodotti nel 2008.\nAll-time great European footballer award.\nNel 2008, il \"National Football Museum Hall of Fame Selection Panel\" (giurato del \"Hall of Fame\" del calcio inglese) ha conferito, per la prima volta, un premio a un calciatore d'origine non britannica, lo \"All-time great European footballer award\" (\"Grande calciatore europeo di tutti i tempi\"), il quale fu assegnato al francese Michel Platini.\nIntrodotti nel 2015.\nGiocatori.\n\"Ryan Giggs ha ritirato il proprio premio, avendo saltato la cerimonia originale nel 2005.\""}
{"id": "659378", "revid": "126257", "url": "https://it.wikipedia.org/wiki?curid=659378", "title": "Necustan", "text": "Necustan, Nehustan o Nehushtan (ebraico: \u05e0\u05d7\u05d5\u05e9\u05ea\u05df o \u05e0\u05d7\u05e9 \u05d4\u05e0\u05d7\u05d5\u05e9\u05ea) \u00e8 il serpente di Mos\u00e8.\nVecchio Testamento.\nLa Bibbia racconta che tutto inizi\u00f2 quando Mos\u00e8 per convincere il Faraone che le sue parole venivano da Dio, butt\u00f2 per terra il bastone di Aronne e questo si trasform\u00f2 in serpente. Il Faraone dunque chiam\u00f2 i suoi maghi che ripeterono l'incantesimo, ma, a prova della superiorit\u00e0 del Dio di Mos\u00e8, il serpente del patriarca mangi\u00f2 i serpenti dei maghi del Faraone.\nL'aspetto riguardante il \"\"bastone magico\" ha poi generato molte leggende creando un proprio filone.\nIl \"serpente\"\" invece ritorna nella Bibbia quando Dio, in seguito alle lamentele per la durezza del viaggio nel deserto, manda fra gli Israeliti dei serpenti velenosi che mietono numerose vittime. Il popolo pentito si rivolge allora a Mos\u00e8 affinch\u00e9 preghi il Signore di allontanare i serpenti. Dopo che Mos\u00e8 ebbe pregato, Dio gli ordina di forgiare un serpente di bronzo e di collocarlo in vista del popolo: chiunque fosse stato morsicato dai serpenti velenosi, si sarebbe potuto salvare solo guardando verso il serpente di Mos\u00e8.\nCol passare degli anni per\u00f2 il serpente diventa un idolo e n\u00e9 i sacerdoti n\u00e9 i re n\u00e9 i profeti riescono a sradicarne il culto. Solo re Ezechia di Giuda (716 a.C. - 687 a.C.), con gran coraggio, distrugge tutti gli idoli e anche il Nehustan, il serpente di Mos\u00e8.\nCome ai tempi di Ezechia ancora adesso, al Nehustan \u00e8 attribuito il potere di guarire i malanni. Alla fine dei tempi scender\u00e0 dalla colonna per raggiungere la valle di Giosafat, il luogo dell'Ultimo Giudizio.\nNuovo Testamento.\nNel Vangelo di Giovanni, Ges\u00f9 discute il suo destino con un maestro ebreo di nome Nicodemo e fa un confronto tra l'innalzamento del Figlio dell'uomo e l'atto del serpente sollevato da Mos\u00e8 per la guarigione del popolo. Ges\u00f9 lo applic\u00f2 come un presagio del proprio atto di salvezza mediante l'essere innalzato sulla croce, affermando: \"E, come Mos\u00e8 innalz\u00f2 il serpente nel deserto, cos\u00ec bisogna che il Figlio dell'uomo sia innalzato, affinch\u00e9 chiunque crede in lui abbia vita eterna. Perch\u00e9 Dio ha tanto amato il mondo, che ha dato il suo unigenito Figlio, affinch\u00e9 chiunque crede in lui non perisca, ma abbia vita eterna\" (Giovanni 3:14-16).\nNehustan e l'arte.\nL'arcivescovo Arnolfo II da Arsago, intorno all'anno 1000, port\u00f2 a Milano da uno dei suoi viaggi un serpente di bronzo e ancora adesso si trova nella Basilica di sant'Ambrogio a Milano, dov'\u00e8 posto su di una colonna, al lato sinistro della navata centrale."}
{"id": "659384", "revid": "287204", "url": "https://it.wikipedia.org/wiki?curid=659384", "title": "Aquilonismo acrobatico", "text": "Laquilonismo acrobatico \u00e8 la disciplina sportiva che consiste nel comandare l'aquilone facendogli compiere manovre nel cielo, o eseguendo schemi prefissati, le cosiddette \"figure obbligatorie\" o compiendo movimenti coordinati tra di loro a formare una \"routine\" che \u00e8 coreografata su di una musica o facendo realizzare all'aquilone delle figure tridimensionali, i cosiddetti \"trick\".\nMorfologia.\nTutti gli aquiloni sportivi hanno in comune la caratteristica di avere pi\u00f9 di un cavo di ritenuta. Contrariamente agli aquiloni monofilo, o statici, che sono costruiti per ottenere una posizione relativamente stabile nel cielo, compensando le diverse forze che agiscono sulla vela, gli aquiloni sportivi hanno pi\u00f9 cavi. Se questi cavi sono tenuti perfettamente pari di misura, l'effetto sar\u00e0 analogo a quello degli statici, ma, se, una volta in fase di volo, si applica una forza (si tira o si \"molla\" uno dei cavi) l'aquilone si sposta nel cielo.\nCi sono tre categorie principali di aquiloni acrobatici:\nAquiloni sportivi\nQuesti aquiloni erano senza dubbio i pi\u00f9 diffusi a met\u00e0 degli anni novanta e primi anni 2000. Sono aquiloni costruiti per garantire la massima precisione della traiettoria di volo. Sono spesso abbastanza grandi (oltre i 2,5\u00a0m di apertura alare) e in grado di generare una discreta quantit\u00e0 di trazione. Questo tipo di aquilone \u00e8 ancora molto utilizzato per il volo in coppia o in team.\nAquiloni da trick\nSono diventati popolari dopo i primi anni 2000. Questi aquiloni sono progettati per sacrificare un po' di precisione in cambio della possibilit\u00e0 di eseguire manovre acrobatiche su tre dimensioni. Infatti, oltre alle manovre con loop, forme geometriche, ecc., simili a quelle dei classici aquiloni sportivi, questi aquiloni son disegnati per poter essere spinti ad eseguire evoluzioni sia sull'asse verticale che su quello orizzontale al terreno.\nQueste manovre, che sfruttano le situazioni di stallo nel volo ottenute allentando ad arte la tensione dei cavi per poi recuperarla con rapidi movimenti del polso, possono essere molto spettacolari.\nIl trick di rotazione preferito dai \"piloti\" \u00e8 l'axel: l'aquilone, con rapidi movimenti coordinati, viene fatto mettere con le punte parallele al terreno, gli si fa abbassare la punta verso il pilota e gli si fa eseguire una rotazione di 360 gradi mantenendo il piano di rotazione dell'aquilone parallelo al terreno. Questa manovra ha un bell'effetto visivo e per essere realizzata richiede molto esercizio.\nIl numero dei trick \u00e8 in costante aumento e, spesso, i costruttori di aquiloni progettano e modificano i propri modelli per poter eseguire al meglio uno specifico trick, o un gruppo di trick.\nAquiloni Quad-line\nGli aquiloni a quattro cavi (Quad-line) sono stati introdotti negli U.S.A nel 1988 con l'invenzione del \"Neos Omega\", pi\u00f9 tardi chiamato \"Revolution\", dal nome della pi\u00f9 importante azienda costruttrice di questo tipo di aquiloni. Questi aquiloni hanno guadagnato molta popolarit\u00e0 in tutto il mondo e, in particolare, in Italia dove si \u00e8 sviluppata una vera e propria \"scuola\" di volo con numerosi piloti che si sono distinti nelle convention e nelle gare aquilonistiche di tutto il mondo. La Revolution ha dominato il mercato quad-line, con pochi produttori concorrenti come, ad esempio, Prism e New Tech. I \"Quattro cavi\", come sono anche chiamati, hanno in comune la presenza di due manopole di controllo, impugnate nelle mani del pilota, aventi ognuna forma di \"L\" e dai cui vertici partono due cavi, dando al pilota la possibilit\u00e0 di modificare l'inclinazione rispetto al vento, il cosiddetto \"angolo di attacco\". Questa peculiarit\u00e0 consente al Quad-line di librarsi nello spazio, a differenza di qualsiasi altro aquilone acrobatico, muovendosi, o fermandosi, fino all'immobilit\u00e0, praticamente in ogni punto della finestra di volo. Questi aquiloni possono anche essere estremamente precisi.\nTecnologia.\nGli aquiloni acrobatici possono essere progettati per volare in una vasta gamma di condizioni. La maggior parte degli aquiloni standard sono in grado di volare con vento da 6\u00a0km a 30\u00a0km all'ora. Esistono aquiloni che possono essere fatti volare in condizioni estreme con venti molto forti, da 45\u00a0km/h o pi\u00f9. Ci sono anche aquiloni realizzati con materiali hi-tech leggerissimi che volano con una minima brezza o anche al chiuso. La tecnica base di volo \u00e8 comunque semplice da apprendere, ma per far volare un aquilone a due o, ancor di pi\u00f9, a quattro cavi in modo professionale si richiede molta dedizione ed allenamento. Inoltre, per poter imparare ad effettuare un volo regolare e coerente, \u00e8 necessaria, fino a quando non si \u00e8 in grado di padroneggiare completamente l'aquilone, una brezza costante, senza ostacoli prodotti, anche a distanza, da alberi, edifici, colline, o altro che potrebbero bloccare il flusso del vento.\nUn aquilone acrobatico ha un prezzo di acquisto che pu\u00f2 variare da poche decine di euro, per un aquilone da principiante, a pi\u00f9 di 300/400 euro per gli aquiloni specializzati adatti alle competizioni, realizzati con materiali di alta qualit\u00e0 e ad alta tecnologia, come fibra di carbonio, Mylar, Dyneema, tessuti in poliestere ultra leggeri e a bassa deformabilit\u00e0 ecc.\nCompetizioni.\nL'aquilonismo acrobatico, a partire dagli anni novanta del secolo scorso, si \u00e8 organizzato come sport. Le gare di aquiloni hanno molto in comune con quelle del pattinaggio artistico, con i concorrenti giudicati sulle loro prestazioni in figure obbligatorie, nonch\u00e9 in un \"balletto\", che implica l'esecuzione di figure e trick, coreografati sull'interpretazione artistica della musica. Le prove sono effettuate come singoli, in coppia (pair), o con tre o pi\u00f9 aquiloni (team). Il volo in team \u00e8 in genere il pi\u00f9 spettacolare: gli aquiloni volano a pochi centimetri l'uno dall'altro, effettuando tutti i tipi di figure e formazioni in aria.\nLe gare in Europa si svolgono, a livello nazionale e internazionale, sotto l'egida dello Sport Team e Competitive Kiting (STACK), una organizzazione presente oltre che in Italia, anche in quasi tutti gli stati Europei. \nPer le specialit\u00e0 sia a due cavi che a quattro cavi, in singolo, coppia e team, si tiene, ogni volta in una nazione diversa, la \"Euro Cup\", in cui i singoli campioni nazionali si sfidano per il titolo di campione di Europa. \nL'ultima edizione si \u00e8 tenuta nella primavera 2013 a Cervia, in Romagna.\nOgni due anni si tiene anche un campionato mondiale che si disputa a Berck sur Mer, in Francia, riservato ai soli team. Nel mese di aprile 2014 ha vinto per la terza volta consecutiva dal team britannico 'The Scratch Bunnies'. Sono stati i primi a conquistare il titolo per tre volte consecutive.\nNegli Stati Uniti, l'American Kitefliers Association (AKA), \u00e8 l'organizzazione che organizza gare sportive di aquiloni. I vincitori delle competizioni nazionali, che si tengono nei vari stati, vengono invitati alla convention annuale in cui si tiene il campionato U.S.A.\nNel 1996 AKA, STACK, e la All Japanese Sport Kite Association (AJSKA) hanno costituito l'International Rule Book Committee (IRBC), per standardizzare le regole e le modalit\u00e0 di gara a livello mondiale.\nSi tengono inoltre competizioni esclusivamente dedicate al volo dei trick, i cosiddetti \"Trick Party\" o \"Trick Contest\". Tra questi eventi il pi\u00f9 famoso \u00e8 forse quello di Stella Plage, presso Cucq, in Francia.\nBibliografia.\n\"Manuale pratico per il volo degli aquiloni acrobatici\", Cristina Sanvito e Giancarlo Galli, Il Castello, 1993, ISBN 90-75992-26-2"}
{"id": "659387", "revid": "77358", "url": "https://it.wikipedia.org/wiki?curid=659387", "title": "Agaricus aromaticus", "text": ""}
{"id": "659389", "revid": "77358", "url": "https://it.wikipedia.org/wiki?curid=659389", "title": "Lyophyllum gambosum", "text": ""}
{"id": "659391", "revid": "83531", "url": "https://it.wikipedia.org/wiki?curid=659391", "title": "Giovanni Battista Angioletti", "text": "Biografia.\nIn possesso di un'intelligenza vivace e riflessiva, venne avviato agli studi d'ingegneria e, dopo il lungo intermezzo della prima guerra mondiale, prefer\u00ec seguire la sua vocazione letteraria. Altern\u00f2 con discreto successo l'attivit\u00e0 di narratore e di giornalista e con \"Il giorno del giudizio \" ottenne il Premio Bagutta nel 1927, l'anno successivo a quello della sua fondazione avvenuto l'11 novembre del 1926 promosso e finanziato da alcuni artisti e letterati milanesi che frequentavano l'omonima trattoria in via Bagutta a Milano.\nNel 1930 fond\u00f2 la rivista letteraria \u00abTrifalco\u00bb e divenne direttore de \u00abL'Italia letteraria\u00bb dal 1929 al 1932, incarico che poi riprese nel secondo dopoguerra a Roma, alla stessa rivista, ma con il nome diverso \u00abLa Fiera letteraria\u00bb.\nNel 1949 vinse il Premio Strega con il romanzo \"La memoria\".\nAngioletti, durante la sua collaborazione alla RAI, contribu\u00ec alla nascita del terzo programma e diresse anche alcuni programmi culturali. Nel 1952 fu un cofondatore della rivista \u00abL'Approdo\u00bb, che nel 1958 dopo tre anni di interruzione assunse il nome di \u00abL'Approdo letterario\u00bb, e ne fu direttore fino alla propria morte. Fond\u00f2 la comunit\u00e0 europea degli scrittori restando per molti anni segretario anche del Sindacato Nazionale Scrittori Italiani.\nNel 1960 vinse il Premio Viareggio con il saggio \"I grandi ospiti\" a coronamento di una vita molto variegata ed interessante.\nChiuse la sua esistenza nel 1961 a Santa Maria la Bruna, una frazione di Torre del Greco, presso Napoli.\nPoetica.\nAngioletti \u00e8 uno dei principali rappresentanti del gusto letterario del l\"'Aurea lirica\" tipico della Ronda, sostenitore di una idea di umanesimo europeo come nobile richiamo morale, da opporre all'orrore della societ\u00e0 contemporanea. La prosa, bench\u00e9 abbastanza lineare, evoca immagini che appaiono sospese, in una poetica aperta a miti e fantasie, lo scrittore con stile pacato e misurato supportato da una nitida intelligenza, ama fondere racconto, dialogo e descrizione dove l'affettuoso sentimento della propria terra il malinconico senso del tempo e il gioco della memoria sono i suoi temi pi\u00f9 intensi."}
{"id": "659392", "revid": "1870933", "url": "https://it.wikipedia.org/wiki?curid=659392", "title": "Coppa dell'AFC", "text": "La Coppa dell'AFC () \u00e8 una competizione calcistica organizzata dalla AFC e riservata alle squadre asiatiche di 14 paesi che non partecipano alla AFC Champions League, detti paesi in sviluppo.\nLa competizione \u00e8 nata nel 2004 quando la federazione asiatica ha deciso di riservare la AFC Champions League soltanto alle due squadre miglior classificate dei campionati delle 14 maggiori federazioni asiatiche.\nOgni anno l'AFC sceglie una nazione destinata a prendere parte alla AFC Champions League dell'anno successivo al posto di un'altra federazione che viene cos\u00ec \"retrocessa\" alla AFC Cup."}
{"id": "659393", "revid": "339392", "url": "https://it.wikipedia.org/wiki?curid=659393", "title": "Olio (carburante)", "text": ""}
{"id": "659405", "revid": "60395", "url": "https://it.wikipedia.org/wiki?curid=659405", "title": "Cantharellus cornucopioides", "text": ""}
{"id": "659409", "revid": "339392", "url": "https://it.wikipedia.org/wiki?curid=659409", "title": "Box-and-Whisker Plot", "text": ""}
{"id": "659413", "revid": "339392", "url": "https://it.wikipedia.org/wiki?curid=659413", "title": "Unisg", "text": ""}
{"id": "659427", "revid": "406204", "url": "https://it.wikipedia.org/wiki?curid=659427", "title": "Syzygium aromaticum", "text": "Syzygium aromaticum \u00e8 una pianta appartenente alla famiglia delle Myrtaceae, originaria delle isole Molucche in Indonesia, ma introdotta dall'uomo anche nelle Antille e in Madagascar. \nFu introdotto nell'isola della R\u00e9union da Pierre Poivre (1719-1786) e da l\u00ec fu trasferito verso altre colonie per essere coltivato.\nDescrizione.\n\"S. aromaticum\" \u00e8 un albero sempreverde alto 10\u201315 m, con una chioma da forma tondeggiante e foglie ovato-lanceolate, opposte, di color rossastro da giovani che man mano diventano di una tonalit\u00e0 verde scuro che, se viste in trasparenza, presentano numerosi puntini traslucidi ricchi di olio essenziale. Le infiorescenze a pannocchia sono composte da numerosi fiori ciascuna che variano dal cremisi al giallo.\nChiodi di garofano.\nI boccioli fiorali vengono raccolti ed essiccati e costituiscono la spezia chiamata \"chiodi di garofano\". Nonostante il nome, essi non hanno nulla a che vedere con la pianta di garofano: l'accostamento deriva semplicemente dalla forma, simile a un garofano, che i boccioli assumono una volta essiccati.\nUn singolo chiodo di garofano \u00e8 quindi formato dal lungo calice gamosepalo formato da 4 sepali e da 4 petali ancora chiusi che formano la parte tonda centrale.\nLe principali aree di coltivazione sono: Zanzibar, Indonesia e Madagascar.\nNon \u00e8 da confondere col pepe garofanato che \u00e8 un'altra spezia: il pimento.\nStoria e tradizione.\nDiffusissimi in tutto l'Oriente, erano usati come ingrediente dei profumi e principio medicamentoso gi\u00e0 nella Cina di 2200 anni fa. Arrivavano in Occidente tramite le vie carovaniere e gi\u00e0 nel XVIII secolo a.C. ci sono tracce archeologiche in Siria di questa spezie. L'origine della pianta \u00e8 indonesiana. Gi\u00e0 gli antichi romani (di classe patrizia) usavano questa spezie per le sue propriet\u00e0 antisettiche, quindi per calmare il dolore ai denti.\nDivenne una spezie rara ma conosciuta in Europa tramite la via dell'incenso, fin dal medioevo, e Dante stesso, ne parla come fossero un bene di assoluto lusso (\"Inferno\", canto XXIX, 127-129), usato dai vani scialacquatori senesi per far la brace per arrosti milionari.\nNel 1500 iniziarono a essere importati direttamente dagli europei, grazie ai portoghesi di ritorno da Timor Est e agli olandesi, che ne scoprirono un'ottima fonte nell'isola di Zanzibar e alle Maldive: come gi\u00e0 per la Cannella, divennero i principali importatori di una spezie tra le pi\u00f9 amate e tra le pi\u00f9 care. Gli olandesi e i belgi ne ricavarono in seguito l'olio essenziale che divenne un componente molto amato dalla cosmesi, che nei due paesi fior\u00ec anche grazie a questo.\nCaratteristiche.\nQuesta spezia ha un potere antiossidante (ORAC) tra i pi\u00f9 elevati in assoluto, un indice di valore 314.446, circa 80 volte pi\u00f9 potente di una mela.\nI chiodi di garofano hanno un profumo forte, dolce e fiorito, con una punta di pepato e di \"caldo\". Il composto a cui pi\u00f9 si deve questo aroma \u00e8 l'eugenolo. Il gusto dei chiodi di garofano pu\u00f2 ricordare gli infusi di carcad\u00e8. Si presentano con la caratteristica forma di chiodo che gli ha tributato il nome. Si acquistano interi, conservati in vasetti, e si utilizzano anche per infusione.\nUsi.\nSi usano sia nel dolce sia nel salato. Tra i piatti pi\u00f9 noti, alcuni dolci di frutta, specie di mele, pandolci e panpepati, biscotti, creme e farciture, liquori e vini aromatizzati; nel Nord Italia \u00e8 notissimo il vin brul\u00e9. Nel salato accompagnano marinate di selvaggina, arrosti, brodi (specie di pollo o gallina) e talvolta formaggi stagionati. Si sposano bene con alcune verdure dolci, come cipolle, cipolline, carote che spesso vengono riposte in conserva con l'accompagnamento di un paio di chiodi di garofano. Sono frequentemente usati per aromatizzare il t\u00e8 o alcuni infusi.\nFuori della cucina trovano ampio spazio, come gi\u00e0 accennato, nella cosmesi, e nell'oggettistica, come pot-pourri e deodorante naturale per ambienti.\nI chiodi di garofano inseriti in un'arancia sono usati come alternativa naturale alla canfora e altre sostanze di sintesi contro le tarme, per i vestiti del guardaroba.\nI chiodi di garofano inseriti in mezzo limone sono usati come alternativa naturale alle sostanze commerciali contro le zanzare nelle camere da letto. Funziona fino a quando il limone \u00e8 fresco, poi va sostituito.\nHanno uno spiccato potere anestetico locale tanto che erano usati per lenire i dolori ai denti e tutt'oggi l'Eugenolo, estratto dall'olio essenziale, viene usato in medicina nei disinfettanti orali e nei farmaci odontalgici (per il trattamento del dolore da carie)."}
{"id": "659433", "revid": "35813", "url": "https://it.wikipedia.org/wiki?curid=659433", "title": "Christoph Wilhem Hufeland", "text": ""}
{"id": "659438", "revid": "125714204", "url": "https://it.wikipedia.org/wiki?curid=659438", "title": "Ferrovie del Gargano", "text": "Ferrovie del Gargano (nota anche come FdG, in passato Ferrovie e Tramvie del Mezzogiorno) \u00e8 una societ\u00e0 che opera nel settore dei trasporti.\nSettori di attivit\u00e0.\nLe FdG, la pi\u00f9 importante societ\u00e0 di trasporto pubblico della Capitanata, operano come gestore dell'infrastruttura delle linee ferroviarie San Severo\u2013Peschici e Foggia\u2013Lucera, e come impresa ferroviaria effettuano servizi sulle linee RFI San Severo\u2013Foggia\u2013Bari nell'ambito del contratto di servizio stipulato con la Regione Puglia.\nLe Ferrovie del Gargano hanno inoltre sviluppato negli anni una fitta rete di collegamenti urbani e interurbani su gomma, anche a livello nazionale, con servizi dai centri del promontorio garganico verso le principali citt\u00e0 italiane. La divisione trasporti su gomma fa parte del consorzio Cotrap (Consorzio Trasporti Aziende Pugliesi).\nStoria.\nIn origine, la societ\u00e0 gestiva esclusivamente la ferrovia San Severo-Peschici, rilevata nel 1962 dal precedente concessionario, la Societ\u00e0 Ferrovie e Tramvie del Mezzogiorno. Dal 14 luglio 2009 gestisce la linea Foggia-Lucera, gi\u00e0 delle Ferrovie dello Stato. Dal 12 dicembre 2011 le FG effettuano anche dei servizi sulla linea San Severo-Foggia gestita da RFI.\nNel 2019, il Piano regionale dei Trasporti ha tagliato completamente le corse serali dei treni, sostituendole con un numeri limitato di tratte di autolinea. Ci\u00f2 ha determinato l'isolamento della zona del Gargano del nord.\nIl 14 febbraio 2020 \u00e8 stato effettuato il primo collegamento diretto da Foggia alla stazione di Bari Centrale, con un tempo di percorrenza di due ore.\nMateriale rotabile.\nNegli ultimi anni la societ\u00e0 ha sostenuto fortemente il rinnovo del parco rotabile, acquistando elettrotreni FLIRT di produzione svizzera (gi\u00e0 ampiamente in uso presso numerose ferrovie regionali) e rinnovando le elettromotrici pi\u00f9 datate.\nPer lo svolgimento dei servizi ferroviari di competenza vengono utilizzati attualmente circa 40 elettromotrici, di cui la maggior parte a composizione bloccata. Completano il parco alcune locomotive, sia elettrica che diesel, desitnate alle manovre, al recupero di mezzi guasti o al servizio di treni cantiere.\nIl parco rotabile attualmente comprende:"}
{"id": "659439", "revid": "56818", "url": "https://it.wikipedia.org/wiki?curid=659439", "title": "Peli", "text": ""}
{"id": "659450", "revid": "125735938", "url": "https://it.wikipedia.org/wiki?curid=659450", "title": "Carbonile", "text": "In chimica organica un carbonile o gruppo carbonilico \u00e8 un gruppo funzionale costituito da un atomo di carbonio e uno di ossigeno legati da un doppio legame: C=O.\nIl C e O sono ibridati \"sp\"2.\nIl C \u00e8 legato ai due gruppi e all'ossigeno da tre legami \u03c3 disposti su un piano a circa 120\u00b0 l'uno dall'altro.\nIl carbonio e l'ossigeno sono inoltre legati da un legame \u03c0 (sovrapposizione orbitale p di C e orbitale p di O). L'ossigeno ha anche due coppie di elettroni non condivise che occupano i due orbitali \"sp\"2 rimanenti.\nData l'alta differenza di elettronegativit\u00e0, il gruppo carbonilico \u00e8 polare: si forma infatti una nube carica negativamente presso l'ossigeno e una zona positiva presso il carbonio. Il carbonio \u00e8 quindi suscettibile ad attacchi nucleofili tramite i quali il legame \u03c0 viene rotto, attacchi che avvengono seguendo l'angolo di B\u00fcrgi-Dunitz.\nIl gruppo carbonilico \u00e8 presente in molte classi di composti organici, come evidenziato dalla tabella in alto. Data la sua alta reattivit\u00e0, esso \u00e8 un gruppo funzionale fondamentale in chimica organica: pu\u00f2 infatti essere utilizzato come punto di attacco per allungare o spezzare catene di atomi. L'applicazione pi\u00f9 notevole si trova nelle proteine, lunghe catene dotate regolarmente di legami peptidici nei quali \u00e8 contenuto il carbonile: molti enzimi agiscono proprio sul legame carbonile per spezzarlo e dividere le proteine in segmenti.\nReattivit\u00e0 dei composti carbonilici con nucleofili.\nL'effetto del sostituente del composto carbonilico \u00e8 determinante per la loro reattivit\u00e0. Un sostituente elettron attrattore (che ha una elettronegativit\u00e0 maggiore del carbonio), tender\u00e0 ad attrarre la nuvola elettronica del carbonio,\naumentando la sua parziale carica positiva. In pratica questo sostituente avr\u00e0 un effetto -I e render\u00e0 il\ncarbonio pi\u00f9 scoperto all'attacco di nucleofili. I pi\u00f9 reattivi sono quindi i cloruri acilici, e a seguire le anidridi.\nQuesti reagiscono senza bisogno di catalisi.\nNel caso delle aldeidi e dei chetoni dove i sostituenti hanno la stessa elettronegativit\u00e0 del carbonio carbonilico, l'effetto sar\u00e0 diverso. L'ossigeno carbonilico attira la nuvola elettronica di legame col carbonio (essendo pi\u00f9 elettronegativo del carbonio). Questo carbonio, per\u00f2, ha dei sostituenti (gli altri carboni), che in qualche modo riescono a rifornire il carbonio carbonilico di una nuvola elettronica che gli permette di non essere cos\u00ec parzialmente positivo come il carbonio dei cloruri acilici. Anche se parzialmente positivo rimane comunque. Quindi aldeidi e chetoni reagiscono abbastanza agevolmente con nucleofili forti, mentre con nucleofili deboli hanno bisogno di un catalizzatore acido.\nSe come sostituente \u00e8 presente un atomo in grado di sostenere delle strutture di risonanza (\u00e8 il caso di esteri e ammidi), questa struttura di risonanza stabilizza il carbonio carbonilico, che diventa quindi meno elettrofilo.\nEsteri e ammidi per reagire con sostituzione nucleofila acilica, infatti, devono essere aiutati da un catalizzatore acido.\nInfine gli acidi carbossilici reagiscono solo con un catalizzatore acido, perch\u00e9 con catalizzatore basico si forma il sale (il quale non pu\u00f2 reagire con nucleofili sul carbonio carbossilico).\nPropriet\u00e0 fisiche e solubilit\u00e0 in acqua dei composti carbonilici.\nLa polarizzazione presente nel legame C=O influenza anche le propriet\u00e0 fisiche dei composti carbonili, come per esempio il punto di ebollizione. Infatti in questo tipo di molecole i legami permanentemente polarizzati aumentano la tendenza delle molecole ad associarsi (interazioni dipolo-dipolo), che in chetone e aldeidi causano temperature di ebollizione pi\u00f9 alte degli idrocarburi con stesso peso molecolare ma pi\u00f9 basse di quelle degli alcoli corrispondenti (poich\u00e9 le interazioni dipolo-dipolo sono pi\u00f9 deboli dei legami idrogeno).\nLa polarit\u00e0 del carbonile influenza anche la solubilit\u00e0 dei composti carbonilici: quelli con basso peso molecolare sono solubili in acqua perch\u00e9, seppur non in grado di formare legami idrogeno tra di loro, tendono a formare legami idrogeno con altri tipi di composti aventi gruppi O-H o N-H.\nComposti carbonilici \u03b1,\u03b2-insaturi.\nI composti carbonilici \u03b1,\u03b2-insaturi sono una classe importante di composti con struttura generale (O=CR)\u2212C\u03b1=C\u03b2-R; per esempio gli enoni e gli enali. Questi composti, nei quali il gruppo carbonile \u00e8 coniugato con un alchene (quindi l'aggettivo \"insaturo\"), hanno particolari propriet\u00e0. Diversamente dal caso dei carbonilici semplici, i composti carbonilici \u03b1,\u03b2-insaturi sono spesso attaccati dai nucleofili al \u03b2 carbonio. Questo pattern di reattivit\u00e0 viene detto vinilogia. Esempi di carbonilici insaturi sono l'acroleina (propenale), l'ossido di mesitile, l'acido acrilico, e l'acido maleico. Tali composti si possono preparare in laboratorio tramite la reazione aldolica e la reazione di Perkin.\nIl gruppo carbonile estrae gli elettroni da un alchene, e il gruppo alchenico \u00e8, quindi, disattivato verso un elettrofilo, come bromo o acido cloridrico. Come regola generale con elettrofili asimmetrici, l'idrogeno si attacca alla posizione \u03b1 in un'addizione elettrofila. D'altra parte, questi composti sono attivati verso nucleofili in un'addizione nucleofila coniugata.\nPoich\u00e9 i composti \u03b1,\u03b2-insaturi sono elettrofili, molti di essi sono tossici, mutagenici e carcinogenici. Il DNA pu\u00f2 attaccare il carbonio \u03b2 e quindi essere alchilato. Tuttavia, il composto spazzino endogeno glutatione protegge naturalmente dagli elettrofili tossici nel corpo. Alcuni farmaci (amifostina, \"N\"-acetilcisteina) contenenti gruppi tiolici possono proteggere le biomolecole da tale alchilazione dannosa.\nChimica inorganica.\nIn chimica inorganica il termine carbonile \u00e8 usato per indicare la molecola di monossido di carbonio (CO) quando funge da legante nei complessi. Nei metallocarbonili, la molecola di CO non pu\u00f2 essere considerata come una base di Lewis in quanto oltre a cedere un doppietto elettronico, questa, riceve un doppietto elettronico dovuto alla retrodonazione \u03c0 del metallo, in quanto il gruppo CO ha orbitali di opportuna simmetria capaci di combinarsi per dare origine a un legame \u03c0. La retrodonazione ha come effetto la stabilizzazione del complesso dovuta a una maggiore separazione fra gli orbitali di non legame e di antilegame dello (ex) ione metallico."}
{"id": "659458", "revid": "10364", "url": "https://it.wikipedia.org/wiki?curid=659458", "title": "Benjo", "text": ""}
{"id": "659467", "revid": "1305772", "url": "https://it.wikipedia.org/wiki?curid=659467", "title": "Cultura dei campi di urne", "text": "La cultura dei campi di urne \u00e8 una cultura della tarda et\u00e0 del bronzo (XIII - met\u00e0 dell'VIII secolo a.C.), sviluppatasi nell'Europa centrale. Questa cultura segu\u00ec la cultura dei tumuli (media et\u00e0 del bronzo) e precedette la cultura di Hallstatt (et\u00e0 del ferro).\nVenne definita dallo studioso di preistoria Ernst Wagner, che individu\u00f2 simili caratteristiche presenti in diverse culture regionali contemporanee, per altri versi piuttosto differenziate. La caratteristica principale, dalla quale la cultura prese il nome, venne individuata nell'introduzione del rito funerario della cremazione, al posto della precedente inumazione e dalla sepoltura dei resti cremati in urne. Probabilmente l'introduzione e la diffusione progressiva di nuove credenze religiose comport\u00f2 un cambiamento degli usi funerari.\nCronologia.\nIl passaggio tra le culture della media et\u00e0 del bronzo e la cultura dei campi di urne fu graduale e la sua data di inizio deve ancora essere fissata con certezza. Testimonianze di questa cultura furono inizialmente identificate nelle fasi A e B del sito di Hallstatt, precedenti alle fasi C e D, che appartengono invece alla cultura di Hallstatt e all'et\u00e0 del ferro.\nHermann M\u00fcller-Karpe, sulla base dei ritrovamenti del sito di Hallstatt, defin\u00ec una serie di fasi, la cui datazione venne in seguito precisata da Paul Reinecke e, per le zone meridionali dell'Europa centrale, da Lothar Sperber (\"Ha\" \u00e8 la sigla per \"Hallstatt\"; \"Bz\" \u00e8 la sigla per \"bronzo\"):\nL'esistenza dell'ultima fase (Ha B3 o fase IIIb) \u00e8 stata tuttavia contestata da alcuni studiosi e l'evidenza sembra rappresentata unicamente da sepolture femminili.\nLa maggior parte dei campi di urne furono abbandonati alla fine dell'et\u00e0 del bronzo e solo alcuni siti nel basso Reno continuarono ad essere in uso durante l'et\u00e0 del ferro (periodi Ha C e persino Ha D).\nDiffusione.\nLa suddivisione in fasi si basa sul riconoscimento di cambiamenti tipologici, i quali tuttavia probabilmente non si diffusero contemporaneamente per tutta l'estensione dei territori interessati da questa cultura.\nIl rito dell'incinerazione si diffuse abbastanza rapidamente a partire dai massicci prealpini orientali o dai Balcani, ma non sempre sostitu\u00ec immediatamente il precedente rito dell'inumazione: in alcune zone della Germania si ebbero contemporaneamente sepolture dei due tipi e i corredi funebri mostrano una mescolanza di materiali della \"cultura dei tumuli\" e della \"cultura dei campi di urne\".\nNella zona francese (valli della Loira, della Senna e del Rodano) il cambiamento degli usi funerari si sovrappose ad una notevole continuit\u00e0 culturale fin dall'epoca neolitica.\nNelle regioni pi\u00f9 settentrionali infine la \"cultura dei campi di urne\" si manifest\u00f2 compiutamente solo tardivamente, nel periodo Ha A2 (o fase IIb).\nLa diffusione raggiunse infine una vasta area dell'Europa centrale, dall'Ungheria occidentale alla Francia orientale e dalle Alpi alle coste del mare del Nord.\nCulture regionali.\nEsistono forti differenze regionali e culture locali nettamente distinte, soprattutto in base alle particolarit\u00e0 della ceramica:\nCampi di urne del medio-Danubio:\nCampi di urne della Germania meridionale:\nCampi di urne del basso-Reno:\nCultura di G\u00e1va (Ungheria orientale, Slovacchia orientale, Transilvania occidentale).\nSpesso le aree di diffusione dei manufatti ceramici che appartengono a questi gruppi mostrano confini netti, che potrebbero indicare l'esistenza di strutture politiche (trib\u00f9) differenziate.\nGli oggetti in metallo mostrano invece una distribuzione pi\u00f9 ampia rispetto a quella della ceramica e con confini differenti: si tratta probabilmente infatti delle produzioni di officine specializzate, che lavoravano per i ceti dominanti di una vasta area.\nAscrizione etnica.\nLa variet\u00e0 dei gruppi regionali appartenenti a questa cultura permette di escludere la presenza di un'uniformit\u00e0 etnica. Marija Gimbutas collegava i diversi gruppi regionali centroeuropei ad altrettante proto-popolazioni: proto-Celti, proto-Italici, Veneti, proto-Illiri e proto-Frigi (nonch\u00e9 proto-Traci e proto-Dori), che si stabiliranno successivamente, attraverso delle migrazioni, nelle loro sedi storiche. Questa migrazione (contestata da alcuni) avvenne durante il periodo denominato collasso dell'et\u00e0 del bronzo e fu forse propiziata da cambiamenti climatici. Comunit\u00e0 di contadini-allevatori, supportate da capi-guerrieri, introdussero in varie regioni dell'Ovest e del Sud Europa il nuovo rito della cremazione, nuovi stili ceramici e la diffusione di oggetti metallici in larga scala nonch\u00e9 una nuova religione e le lingue indoeuropee.\nCulture affini.\nLa cultura lusaziana nell'Europa orientale (Polonia, Sassonia e Brandeburgo) presenta notevoli somiglianze con la cultura dei campi di urne, soprattutto nelle zone occidentali e secondo alcuni studiosi ne fa parte nella sua fase iniziale, ma sembra essere proseguita anche nell'et\u00e0 del ferro senza apparente soluzione di continuit\u00e0.\nLa cultura di Piliny, diffusa nell'Ungheria settentrionale e nella Slovacchia, si svilupp\u00f2 dalla \"cultura dei tumuli\", ma utilizz\u00f2 anch'essa sepolture con urne. La ceramica di questa cultura mostra a sua volta stretti legami con il gruppo di G\u00e1va, diffuso in Ungheria orientale e Transilvania, e nella sua fase pi\u00f9 tarda fu fortemente influenzata dalla cultura lusaziana.\nCampi di urne si ritrovano anche, tra il IX e l'VIII secolo a.C., nella Linguadoca francese e in Catalogna, dove il cambiamento negli usi funerari fu probabilmente influenzato dallo sviluppo della \"cultura dei campi di urne\".\nAnche le culture di Canegrate e protovillanoviana dell'Italia settentrionale e centrale, nelle quali si diffuse l'uso dell'incinerazione, mostrano uno sviluppo parallelo a quello della \"cultura dei campi di urne\".\nGli usi funerari.\nNella \"cultura dei tumuli\" erano frequenti sepolture multiple ricoperte da tumuli, almeno per i ceti sociali pi\u00f9 elevati, mentre nella \"cultura dei campi di urne\" prevalgono le sepolture in tombe singole, sebbene i tumuli non siano del tutto assenti.\nIn generale i resti delle cremazioni erano sepolti in vaste necropoli, costituite da numerose tombe individuali a pozzetto: nel sito di Kehlheim sono pi\u00f9 di 258 e nel sito di Zuchering pi\u00f9 di 316. In alcuni casi sono necropoli di minori dimensioni (nel Baden-W\u00fcrttemberg il cimitero pi\u00f9 grande contiene solo 30 tombe). Alcune tombe sono fosse circolari pi\u00f9 ampie, con l'urna deposta in un cassone di pietra, oppure sono contenute in tumuli.\nNelle prime fasi del periodo dei campi di urne, vennero scavate tombe a fossa, a volte provviste di un pavimento in pietra, nelle quali venivano deposti i resti cremati del defunto. Solo pi\u00f9 tardi divenne prevalente la sepoltura nelle urne. Alcuni studiosi hanno supposto che questo cambiamento sia stato l'effetto di un'importante modifica nelle credenze di queste popolazioni circa la vita dopo la morte.\nNel rito funebre il defunto era collocato su una pira funebre, coperto con i gioielli personali, che spesso mostrano tracce di fuoco, e a volte insieme ad offerte di cibo (nei corredi si sono rinvenute ossa bruciate di animali). I resti delle ossa del defunto, raccolti dopo la cremazione, sono generalmente di maggiori dimensioni che nel periodo romano e questo indica che veniva probabilmente utilizzata una minore quantit\u00e0 di legna per la cremazione.\nLe ossa cremate e le ceneri venivano quindi deposte nella tomba: a volte la concentrazione delle ossa al momento del ritrovamento indica che erano state deposte in un contenitore di materiale organico poi dissoltosi, mentre altre volte sono semplicemente sparse nella tomba.\nQuando le ossa erano collocate in un'urna, questa era spesso coperta da una profonda scodella o da una pietra. In un particolare tipo di sepoltura (\"tombe a campana\") l'intera urna era ricoperta da un recipiente ceramico pi\u00f9 grande rovesciato. Dato che le tombe raramente interferiscono tra loro, dovevano essere segnate in superficie da pali di legno o pietre. Pietre tombali sono caratteristiche del gruppo di Unstrut.\nIl corredo funerario.\nL'urna contenente i resti del defunto era spesso accompagnata da altri piccoli recipienti ceramici, come scodelle e coppe, che contenevano probabilmente offerte in cibo: l'urna era piazzata al centro degli altri oggetti del corredo.\nGli oggetti metallici del corredo (rasoi e armi, spesso deliberatamente rotti o piegati, gioielli e fibule), divennero pi\u00f9 rari verso la fine del periodo. Perline di vetro o grani di ambra rappresentavano oggetti di lusso.\nNei casi delle sepolture pi\u00f9 ricche, spesso collocate in ciste di pietra, il corredo poteva comprendere raffinate ceramiche, ossa di animali (soprattutto suini), a volte anelli o lamine d'oro e in casi eccezionali carri in miniatura.\nIn alcuni casi, per i membri delle classi dominanti la sepoltura avvenne con l'utilizzo di carri di rappresentanza, bruciati sulla pira funebre insieme al defunto. Anche la presenza di armi nel corredo funerario segna la presenza di un guerriero e presumibilmente un ruolo sociale dominante. Le spade tuttavia sono raramente deposte nelle tombe e sono state pi\u00f9 frequentemente rinvenute nei depositi votivi.\nVerso la fine del periodo alcuni defunti furono bruciati sul luogo stesso della sepoltura, in seguito coperto da un tumulo, secondo un uso attestato nell'Iliade di Omero per la sepoltura di Patroclo.\nCultura materiale.\nCeramica.\nLa ceramica era di fattura raffinata, con superfici lisce ed omogenee che testimoniano l'utilizzo di forni elaborati per la cottura. Le forme hanno in genere profili nettamente carenati e si ritiene che alcune imitassero prototipi metallici. Forme caratteristiche sono i vasi biconici con colli cilindrici.\nErano presenti poche decorazioni incise, ma la maggior parte della superficie era generalmente lasciata liscia; comuni anche le decorazioni scanalate. Nei siti svizzeri, la decorazione incisa era riempita a volte con sottili fogli di stagno.\nDovevano essere diffusi anche i recipienti in legno, che tuttavia si sono conservati solo in contesti umidi.\nOggetti in bronzo.\nAltri recipienti erano coppe realizzate con lamine di bronzo battuto e con anse fissate con chiodi, o grandi calderoni con decorazioni aggiunte a croce.\nTipiche erano le asce con lame in bronzo battuto. Nelle zone settentrionali erano in uso ancora asce in pietra.\nLe spade erano a forma di foglia e potevano essere usate di taglio, a differenza delle spade-pugnale della \"cultura dei tumuli\". Una parte della lama immediatamente sopra l'impugnatura era lasciata non affilata. Anche l'impugnatura era in bronzo, ma fusa separatamente e fatta in una lega differente, secondo un uso gi\u00e0 conosciuto dalla media et\u00e0 del bronzo.\nAltre spade avevano lame dotate di punta e probabilmente un manico di legno, osso o cuoio. Impugnature con bordi dovevano avere un riempimento decorativo in altro materiale deperibile.\nElementi in bronzo sono stati recuperati nella tomba a cremazione di Alessandria, loc. Cascina Chiappona (media et\u00e0 del Bronzo, 1450-1350 a.C. il ritrovamento pi\u00f9 antico nell'Italia del nord); all'interno dell'urna erano conservati i resti cremati e gli elementi del corredo metallico, ossia un pugnale, uno spillone e un elemento di copricaviglia in bronzo dalla tipica forma a doppia spirale che evidenziano una stretta relazione con l'area danubiana.\nElementi di protezione (scudi, corazze, schinieri ed elmi) furono estremamente rari e non si trovano quasi mai nelle sepolture.\nL'esempio meglio conosciuto di scudo in bronzo, dotato di manici inchiodati, proviene da Plze\u0148 in Boemia. Reperti simili sono stati rinvenuti in Germania, ed ancora nella Polonia occidentale, in Danimarca, in Gran Bretagna e in Irlanda e si suppone che provenissero dall'Italia settentrionale o dalle Alpi Orientali e che imitassero esemplari in legno.\nCorazze in bronzo, gi\u00e0 conosciute gi\u00e0 in epoca pi\u00f9 antica, sono state trovate in alcuni siti francesi: a Marmesse (Champagne-Ardenne) ne sono stati rinvenuti nove esemplari, che erano stati collocati l'uno dentro l'altro. Si conoscono inoltre dischi in bronzo (\"phalerae\") che forse erano cuciti sopra corazze in cuoio.\nSchinieri in lamina di bronzo riccamente decorati sono stati rinvenuti in siti in Croazia e in Germania.\nCarri.\nSi conoscono una dozzina di sepolture con carri a quattro ruote con decorazioni in bronzo, risalenti sin dal periodo iniziale della cultura. Il carro di Altz era stato collocato sulla pira funebre ed elementi in osso sono rimasti attaccati agli assali, parzialmente fusi.\nSiti con carri funerari:\nDella stessa epoca sono i morsi per cavalli in bronzo, fatti in un unico pezzo, mentre quelli fatti in due pezzi sono conosciuti solo nel periodo pi\u00f9 tardo, probabilmente a seguito di influssi orientali.\nSono presenti sia ruote a raggi in legno e bronzo (sito di Stade) sia ruote a disco in legno (siti di Corcelettes, in Svizzera, e di Wasserburg-Buchau, nel Baden-W\u00fcrttemberg), con diametro di circa 80\u00a0cm.\nNel sito di Milav\u010de (Boemia), \u00e8 stato rinvenuto un piccolo carro a quattro ruote in bronzo utilizzato per reggere un calderone, ugualmente in bronzo, del diametro di 30\u00a0cm, nel quale erano contenuti i resti cremati del defunto. Si trattava di una tomba con un corredo eccezionalmente ricco, coperta da un tumulo.\nLe sepolture con carri sono conosciute anche in altre culture dell'et\u00e0 del bronzo.\nManufatti in ferro.\nUn anello in ferro proveniente dal sito di Vorwohlde (Bassa Sassonia), datato al XV secolo a.C. \u00e8 la pi\u00f9 antica evidenza della presenza del ferro nell'Europa centrale. Durante l'et\u00e0 del bronzo il ferro era utilizzato per decorare l'elsa di spade o pugnali. Il suo utilizzo per armi ed oggetti domestici inizi\u00f2 solo nella successiva cultura di Hallstatt e si diffuse solo nella cultura di La T\u00e8ne.\nInsediamenti.\nIl numero degli insediamenti sembra essere nettamente cresciuto rispetto a quelli della precedente \"cultura dei tumuli\", ma pochi di essi sono stati scavati e allo stato attuale delle ricerche non \u00e8 possibile definire la loro organizzazione interna o individuare differenziazioni sociali tra diversi tipi di abitazione.\nInsediamenti fortificati.\nGli insediamenti fortificati, sulle cime delle colline o sulle terrazze sovrastanti i fiumi, divennero piuttosto comuni e rappresentarono probabilmente i centri di potere. Secondo alcuni studiosi la loro diffusione \u00e8 indice di un periodo particolarmente bellicoso. Molti di essi furono abbandonati alla fine dell'et\u00e0 del bronzo.\nSpesso erano collocati su terrazze, nelle quali le fortificazioni erano necessarie solo su parte del perimetro. Le recinzioni erano costruite con i materiali disponibili sul luogo (muri in pietra a secco, graticciati in tavole di legno riempiti con pietrame o terra, palizzate di legno).\nNel sito di Ho\u0159ovice (Boemia), circa 50 ettari sono circondati da un muro in pietra, ma la maggior parte degli insediamenti avevano dimensioni minori.\nNegli insediamenti fortificati si svolgeva la maggior parte della produzione di oggetti metallici. Nel sito di Runde Berg (Baden-W\u00fcrttemberg), sono state rinvenute 25 fornaci in pietra.\nNella regione francese della Franca Contea esistono insediamenti in grotta, forse utilizzati in periodi di turbolenza.\nInsediamenti aperti.\nGli scavi di insediamenti privi di fortificazioni sono pi\u00f9 rari, ma questi dovevano essere ugualmente frequenti.\nErano costituiti da tre o quattro abitazioni con sostegni interni, costruite con pali di legno e muri in graticcio rivestiti di argilla mescolata a sabbia o a paglia. Pozzi scavati nel terreno erano utilizzati come magazzini.\nLe abitazioni variavano per dimensioni: 4,5\u00a0m x 5\u00a0m a Runde Berg (Baden-W\u00fcrttemberg), mentre altre arrivano ad oltre 20\u00a0m di lunghezza. Nell'insediamento di Lov\u010di\u010dky (Moravia) sono state scavate 44 abitazioni e l'insediamento di Radonice (Boemia) disponeva di circa 100 pozzi di immagazzinaggio, utilizzati probabilmente per conservare i cereali, dimostrando un notevole surplus di produzione.\nSui laghi della Germania meridionale e della Svizzera erano presenti abitazioni su palafitte. Di particolare rilevanza per ricostruire l'organizzazione degli insediamenti \u00e8 stato lo scavo del sito palafitticolo di Zugo (Svizzera), con tracce di distruzione per incendio, che ha restituito alcune datazioni per mezzo della dendrocronologia.\nDepositi di oggetti.\nDepositi di oggetti seppelliti in zone umide, spesso in luoghi difficilmente accessibili, molto diffusi nella cultura dei campi d'urne, rappresentavano probabilmente offerte agli dei.\nIn altri casi, depositi con frammenti di oggetti in bronzo erano probabilmente dovuti al loro immagazzinaggio per una successiva rifusione. Poich\u00e9 i depositi del periodo pi\u00f9 tardo contengono le stesse serie di oggetti delle tombe pi\u00f9 antiche, alcuni studiosi li hanno tuttavia interpretati come corredi personali per l'aldil\u00e0.\nCulto.\nNelle grotte del monte Kyffh\u00e4user, ai confini della Turingia, sono stati rinvenuti scheletri privi di testa ed ossa umane ed animali sparse, che sono state interpretate come resti di sacrifici, e depositi di granaglie, fibre vegetali e oggetti in bronzo. Simili ritrovamenti si sono avuti anche nelle grotte delle colline di Ith (presso Hildesheim, nella Bassa Sassonia).\nNella cultura di Knov\u00edz nei pozzi degli insediamenti sono stati rinvenute ossa umane con segni di taglio e tracce di bruciato, che sono state interpretate come prova della pratica del cannibalismo rituale, unita alla manipolazione e allo smembramento rituale dei corpi umani.\nIn numerose pitture e statuette sono raffigurati gli uccelli acquatici: questo dato, unito ai depositi votivi frequentemente collocati in fiumi e paludi, hanno fatto ritenere che esistessero credenze religiose legate alle acque. A volte le raffigurazioni degli uccelli acquatici sono unite a cerchi, nel cosiddetto \"motivo della barca solare\".\nSecondo alcuni studiosi il culto legato alle acque doveva essere in relazione ad un periodo di siccit\u00e0 diffusa nella tarda et\u00e0 del bronzo, ma ci sono indizi per ritenere che piuttosto la \"cultura dei campi di urne\" sia associata ad un periodo pi\u00f9 umido rispetto alla precedente \"cultura dei tumuli\", che potrebbe essere legato allo spostamento dei venti invernali a nord delle Alpi e dei Pirenei e ad un periodo pi\u00f9 secco nel bacino del Mediterraneo.\nAlimenti e vestiario.\nDurante il periodo della \"cultura dei campi di urne\" si ebbe un esteso disboscamento e furono probabilmente creati per la prima volta campi aperti, la cui presenza \u00e8 stata dedotta dall'analisi dei pollini. Il disboscamento comport\u00f2 un'accentuata erosione e il conseguente aumento della quantit\u00e0 di sedimenti nei fiumi.\nErano coltivati i cereali e i legumi; al frumento e all'orzo si aggiunse in Ungheria e Boemia l'introduzione del miglio e dell'avena; in queste regioni era coltivata anche la segale, che pi\u00f9 ad ovest era ancora un'erba nociva. Semi di papavero erano utilizzati per ricavarne olio o come droga. Si raccoglievano inoltre mele, pere, prugne, nocciole e ghiande.\nNel sito palafitticolo di Zugo sono state rinvenute tracce di una minestra di spelta e miglio. Nei campi di urne del basso Reno pani lievitati venivano posti sulla pira funebre e se ne sono conservati alcuni resti bruciati.\nColini in bronzo rinvenuti nelle sepolture pi\u00f9 ricche (sito di Hart an der Alz, in Baviera) sono stati interpretati come colini per il vino, che doveva essere importato da sud, ma mancano prove sicure della presenza di questa bevanda.\nL'allevamento era ampiamente praticato (mucche, pecore, maiali, capre e forse anche oche) ed erano presenti anche cani e cavalli. Sia le mucche che i cavalli erano di razze piuttosto piccole e i cavalli raggiungevano appena 1,25\u00a0m al garrese.\nIl lino ebbe un'importanza ridotta e per le vesti si adoperava soprattutto la lana. Si conosceva la filatura e la tessitura (i fusi sono ritrovamenti frequenti e si conoscono pesi per telai verticali). Per cucire venivano utilizzati aghi di bronzo."}
{"id": "659471", "revid": "124762281", "url": "https://it.wikipedia.org/wiki?curid=659471", "title": "Marco Nappi", "text": "Biografia.\n\u00c8 soprannominato \"Nippo\" e \"Foca Monaca.\"\nCarriera.\nGiocatore.\nUrbe Tevere, Cesena e Ravenna.\nCresciuto nelle giovanili della Lazio, inizi\u00f2 la sua carriera calcistica nel 1982 con la maglia dell'Urbe Tevere, con cui realizz\u00f2 7 reti in 14 presenze in una stagione. Nel 1983, allora diciassettenne, venne acquistato dal , militante in Serie B, con cui non collezion\u00f2 alcuna presenza. A fine stagione fu prestato al Ravenna, scendendo cos\u00ec di ben due categorie; con i romagnoli trov\u00f2 13 reti in 30 presenze, contribuendo alla vittoria del Campionato Interregionale. Tornato in estate a Cesena, fu ridato in prestito a Ravenna anche la stagione successiva, in cui realizz\u00f2 4 gol in 28 presenze\nVis Pesaro, Arezzo, Genoa e prestiti.\nNel 1986 fu ceduto alla Vis Pesaro, con cui fece una buona stagione realizzando 14 gol in 30 presenze. La stagione successiva ritorn\u00f2 in B, ma stavolta con la maglia dell'. I suoi 8 gol per\u00f2 non bastarono alla squadra di Angelillo per salvarsi, e i toscani retrocedettero in Serie C. Nell'estate del 1988 pass\u00f2 al , sempre in Serie B, e fu fondamentale. Infatti con i liguri realizz\u00f2 7 reti contribuendo alla promozione in Serie A (fu anche il miglior marcatore del Genoa in quella stagione). Nel mercato di novembre 1989 per\u00f2 fu prestato al Brescia, e da quell'anno iniziarono una serie di prestiti che durarono fino al 1993.\nTrov\u00f2 spazio in Serie A nel 1989 quando fu acquistato dalla , in cui rimase fino al 1991. Con questa maglia si aggiudic\u00f2 il soprannome \"foca monaca\". Infatti il 3 aprile 1990, nella semifinale di andata di Coppa UEFA contro il Werder Brema, palleggi\u00f2 di testa partendo dalla propria area di rigore fino alla linea di centrocampo, dove fu fermato fallosamente da un avversario. Nel 1991 pass\u00f2 in prestito all', ritrovando Franco Scoglio, suo mister ai tempi del Genoa, con cui raggiunse il quarto posto in Serie B che valse un'altra promozione. La stagione successiva fu prestato invece alla SPAL, sempre in Serie B, ma le sue 10 realizzazioni non bastarono a evitare la retrocessione degli estensi in C1.\nRitorno al Genoa, Brescia e ultimi anni.\nNel 1993, dopo 4 anni, torno al Genoa. Nella stagione 1993-1994 realizz\u00f2 4 reti e la stagione successiva fu ceduto, sempre in prestito, al Brescia, in cui trov\u00f2 tuttavia poco spazio (11 presenze totali). Nel 1995 torn\u00f2 al Genoa, ma stavolta ci resto pi\u00f9 tempo. Infatti con la maglia del grifone gioc\u00f2 4 stagioni, collezionando 33 reti in 126 presenze. Nel 1999 pass\u00f2 all'Atalanta, con cui rest\u00f2 fino al mercato invernale del 2001, quando venne ceduto alla . Pass\u00f2 poi al , al , alla Carrarese, al e infine al Sestri Levante. Nel 2006 si ritir\u00f2.\nAllenatore.\nNel 2007 diventa allenatore delle giovanili del Figenpa, societ\u00e0 dilettantistica genovese. Nell'estate 2012 torna al da allenatore degli Allievi Nazionali, con cui nella stessa stagione conquista le finali nazionali. Nel luglio 2014 gli viene affidata la panchina dei calabresi del Comprensorio Montalto, in Serie D, venendo esonerato a ottobre 2014. Nella stagione 2016-2017 allena la Berretti del che si laurea campione d'Italia.\nL'8 settembre 2017 assume la guida del , in Serie D, venendo esonerato il 28 dicembre dopo aver raccolto 20 punti in 16 gare.\nIl 26 febbraio 2018 torna al Pomigliano, ma dopo un mese subisce dai campani il secondo esonero dopo quello dei 3 mesi prima.\nDal 2019 allena le squadre giovanili del Beijing BSU in Cina. \nL'esperienza cinese si chiude nel giugno 2021 e il 7 luglio successivo viene ufficializzato come nuovo allenatore dell', squadra sarda militante in Serie D.\nDopo il ritiro.\n\u00c8 stato opinionista all'emittente genovese Telenord. Amico di Stefano Borgonovo, ha organizzato il derby - \"Uniti contro la SLA\" il 27 marzo 2009 allo Stadio Luigi Ferraris di Genova, realizzando una rete su rigore."}
{"id": "659474", "revid": "22475", "url": "https://it.wikipedia.org/wiki?curid=659474", "title": "Il mostro di Firenze", "text": "Pu\u00f2 riferirsi anche a:"}
{"id": "659476", "revid": "486946", "url": "https://it.wikipedia.org/wiki?curid=659476", "title": "Koratta", "text": ""}
{"id": "659478", "revid": "1573940", "url": "https://it.wikipedia.org/wiki?curid=659478", "title": "Ratta", "text": ""}
{"id": "659479", "revid": "486946", "url": "https://it.wikipedia.org/wiki?curid=659479", "title": "Onisuzume", "text": ""}
{"id": "659480", "revid": "486946", "url": "https://it.wikipedia.org/wiki?curid=659480", "title": "Onidrill", "text": ""}
{"id": "659483", "revid": "1522738", "url": "https://it.wikipedia.org/wiki?curid=659483", "title": "Pallastrada", "text": ""}
{"id": "659486", "revid": "599013", "url": "https://it.wikipedia.org/wiki?curid=659486", "title": "Chicago blues", "text": "Il Chicago blues \u00e8 una forma di blues sviluppatasi intorno agli anni '40 nella zona di Chicago.\nStoria.\nNato nei dintorni di Chicago, nello Stato di Illinois, verso la fine degli anni quaranta e l'inizio degli anni cinquanta. Inizialmente traeva fondamento nel Delta blues, specializzato poi per gruppi musicali con pochi elementi. Fra gli strumenti utilizzati batteria, basso, chitarra, armonica a bocca, pianoforte, pi\u00f9 raramente sassofono."}
{"id": "659490", "revid": "306856", "url": "https://it.wikipedia.org/wiki?curid=659490", "title": "Leone Ciprelli", "text": "Biografia.\nLeone Ciprelli nacque a Roma in via dell'Armata il 7 novembre 1873 da Gaetano Pellini e Barbara De Marzi, originari di Marino, nei Castelli Romani. Il padre era un vignaiolo che si trasfer\u00ec a Roma con la famiglia dopo il 1870 per cercare un impiego fisso. Ciprelli port\u00f2 a compimento soltanto gli studi elementari che integr\u00f2 poi con una preparazione autodidattica, mentre lavorava come contabile in un ufficio nei pressi di Fontana di Trevi di Carlo e Giovanni Talacchi, industriali della macellazione e del commercio di carni noti a Roma fra le due guerre. Era di carattere molto mite, premuroso e altruista. Aveva uno spiccato senso di solidariet\u00e0 verso gli analfabeti, i disoccupati e i senzatetto. Attivista mazziniano, infiammato da ideali risorgimentali laici e libertari, organizz\u00f2, poco pi\u00f9 che ventenne, un ciclo di conferenze del patriota Antonio Fratti a Marino e in altri Castelli Romani.\nA Roma inizi\u00f2 molto giovane a frequentare l'ambiente dei poeti romaneschi che si incontravano alla Galleria del Corso, frequentata da Cesare Pascarella e da Giggi Zanazzo, oppure al caff\u00e8 di piazza del Ges\u00f9, dove si recava Trilussa suo coetaneo. Nel 1893 Ciprelli pubblic\u00f2 le sue prime poesie sul \"Rugantino\", foglio popolare fondato e diretto da Giggi Zanazzo, che l'editore piemontese Edoardo Perino stampava nella tipografia di via del Lavatore. Il periodico contava su una consistente diffusione fra i ceti meno abbienti, lettori e lettrici attratti tanto dai romanzi d'appendice di ambiente romano, quanto dai versi dialettali e dalle note di folclore che si ispiravano ai fatti di cronaca, o alla storia locale. I primi sonetti di Ciprelli si ispiravano a fatti di cronaca corrente, ma non erano privi di una frizzante verve e di una naturale disposizione alle descrizioni drammatiche di avvenimenti e personaggi. Il primo successo di pubblico gli fu procurato dalla canzone \"M'hai detto un prospero!\", musicalmente elaborata da Giuseppe Micheli e poi inserita nel suo repertorio dal tenore Beniamino Gigli, che rapidamente corse sulle labbra dei giovani fidanzati romani di origine operaia, impossibilitati a mettere su casa dalle incertezze economiche.\nAlle soglie del nuovo secolo, Ciprelli andava fissando i suoi interessi artistici, iniziando a dedicarsi al genere teatrale che, pi\u00f9 di ogni altro, determin\u00f2 la sua fortuna. Nel 1899 con una tragedia di ambiente classico, intitolata \"Arta e le Termopili\", sostenne il giudizio di un pubblico sui generis nel teatro del cav. Mercipinetti in piazza Guglielmo Pepe. Le insperate acclamazioni del pubblico, indirizzate all'esordiente drammaturgo, indussero l'autore a comporre nuovi lavori di carattere verista e tardo romantico, come \"L'accusa d'oltre tomba\", rappresentato nel 1899 al Teatro Margherita dalla compagnia Baratta, e storico popolare, come \"Ciceruacchio\", messo in scena al teatro Metastasio nel 1905 dalla compagnia Campioni-Baccani. Tuttavia fu soltanto nel 1906 che a Ciprelli si present\u00f2 l'occasione per imporsi a Roma come principale scrittore drammatico in dialetto. In quegli anni Giacinta Pezzana intendeva dare nuova dignit\u00e0 al teatro romanesco e perci\u00f2 indisse un concorso letterario per giovani autori. \"Santo disonore\" di Leone Ciprelli si aggiudic\u00f2 il primo premio da parte della giuria e un duraturo favore del pubblico che vide rappresentare l'opera per la prima volta al teatro Quirino nel 1907 dalla compagnia della stessa Pezzana. Questo lavoro teatrale costitu\u00ec per molte generazioni un punto di riferimento e il dramma per antonomasia del teatro dialettale romano. Per la sua notoriet\u00e0 il dramma fu persino riproposto al pubblico in versione cinematografica per la regia di Guido Brignone distribuito nel 1950 dalla societ\u00e0 Romana Film.\nFra il 1902 e il 1905 la sua poesia evolveva dalla forma verista a quella simbolica e crepuscolare, fornendo apprezzabili saggi anche di versi in lingua. Nel 1904 entrava a far parte della redazione della testata \u201cMarforio\u201d, dove incontrava Sergio Corazzini, allora alle prese con la poesia romanesca, cui si leg\u00f2 con affettuosa amicizia. Nel 1908 Ciprelli pubblic\u00f2 i drammi: \"Sabbito santo\", rappresentato al teatro Quirino dalla compagnia di Giacinta Pezzana, \"La mattina doppo\" (teatro Metastasio, 1912), \"Anime perse\" (teatro Manzoni, 1915), \"La Parrocchietta\" (teatro Metastasio, 1916).\nDi fronte alla Grande Guerra, cui il poeta non partecip\u00f2 a causa dei gravi difetti alla vista, Ciprelli non mantenne un atteggiamento pacifista, come il suo amico libraio e poeta Gigi Spaducci, pur avendo sempre avuto una convinta avversione per tutte le avventure militari e coloniali. Nell'imminenza della straordinaria carneficina Ciprelli rimase lusingato, come tanti, da alcuni temi cari alla propaganda interventista di tipo nazional-risorgimentale e socialista, che vagheggiava una definitiva unione sacra della patria e un immancabile riscatto sociale delle classi sociali a conflitto concluso.\nUn aspetto non secondario delle capacit\u00e0 intellettuali di Ciprelli \u00e8 rappresentato dall'attivit\u00e0 editoriale, iniziata nel 1897 con la creazione della testata romanesca \u201cLa Tresteverina\u201d, uscita dalla stessa tipografia Capaccini che stampava il \u201cRugantino\u201d. Direttore del periodico era Valentino Banal, coadiuvato da Ruggero Rindi, Sergio Corazzini, Amedeo Caimmi, Tomaso Smith, Omero Vecchi (poi Luciano Folgore). Nel 1905 fond\u00f2 un'altra rivistina dialettale dal titolo \u201cEr Marchese der Grillo\u201d. L'esperienza accumulata in campo editoriale si dispieg\u00f2 nel primo dopoguerra, quando Ciprelli intu\u00ec che avrebbe avuto spazio e fortuna un'idea originale, quella di dar vita a un periodico dialettale che avesse tenuto conto non solo del romanesco, ma anche di altre espressioni dialettali regionali, alle quali nessuno finora aveva prestato attenzione, perch\u00e9 considerate subalterne al romanesco. Fu cos\u00ec che nacque il settimanale \u201cLa Voce del Lazio\u201d, finanziato direttamente da Ciprelli, editore e proprietario. Il periodico dovette sospendere la pubblicazione nel 1926 per aver disatteso le nuove disposizioni della legge sulla stampa. Ciprelli non si diede per vinto e fond\u00f2 un'altra testata che usc\u00ec dal 1927 al 1929: \u201cGhetanaccio\u201d, anch'essa protesa verso i Castelli Romani e la Provincia. Tuttavia la pi\u00f9 importante e geniale delle invenzioni ciprelliane rimane ancora oggi la Sagra dell'Uva. Nel panorama piuttosto ampio delle feste dedicate all'uva e al vino in ogni parte d'Italia, la Sagra dell'Uva di Marino, che \u00e8 la pi\u00f9 antica, rappresenta un caso del tutto speciale per la sua originalit\u00e0 e rappresentativit\u00e0 delle tradizioni popolari romane e castellane.\nLa fama di Leone Ciprelli, nell'ambiente romano, fu all'apice tra gli anni 1907 \u2013 1915, soprattutto quale drammaturgo, poich\u00e9, dalla rinascita del teatro romanesco in poi, egli fu considerato uno degli autori pi\u00f9 rappresentativi, se non il principale. Mutata la societ\u00e0 e venute meno le identit\u00e0 culturali locali, il teatro dialettale perse terreno anche per l'azione contrastante del regime fascista, tanto che alla fine degli anni trenta croll\u00f2 l'interesse per questo tipo di rappresentazione, fino quasi a scomparire nella seconda met\u00e0 del Novecento. La notoriet\u00e0 di Ciprelli, in qualit\u00e0 di poeta, si consolid\u00f2 invece intorno alla met\u00e0 degli anni Venti, tanto da essere considerato allora uno dei maggiori poeti romaneschi. Tale fama, oggi molto ridimensionata, declin\u00f2 nella seconda met\u00e0 del Novecento per il venir meno dell'ambiente romanesco nel quale era maturata una produzione che oggi giudichiamo di scarsa qualit\u00e0 e del pubblico sottoproletario al quale era diretta. A ci\u00f2 si aggiunse il generale processo di omologazione e di declassamento del dialetto. Cos\u00ec declin\u00f2 l'opera di Ciprelli, sopravvalutata al suo tempo, perch\u00e9 non universale, troppo contingente e legata a una societ\u00e0 e a un'epoca ben definiti. Nel 1986 fu edita l'intera sua opera poetica che contiene 298 poesie romanesche e 119 in lingua. Le favole scritte da Ciprelli si distinguono da quelle di Trilussa, per la personificazione di oggetti, piuttosto che di animali. Il componimento che, crediamo, sia pi\u00f9 toccante e universale della produzione di Ciprelli \u00e8 \"La Stalla de Bettelemme\", nella quale un delicato sentimento poetico si unisce a una lineare musicalit\u00e0 del verso, calati in una descrizione che sembra naturalistica, mentre in realt\u00e0 \u00e8 fiabesca e surreale.\nCi\u00f2 che oggi resta vivo dell'opera di Ciprelli \u00e8 soprattutto l'attenzione che egli ha prestato alle espressioni dialettali tout-court, come momento di ricchezza linguistica di una persona e di una comunit\u00e0; poi l'esemplare attaccamento alle radici culturali di un luogo e di una gente, quella di Marino, attraverso la giusta considerazione degli elementi folcloristici e simbolici rituali, che soli possono distrarre l'individuo dall'omologazione e dallo smarrimento. La vita di Leone Ciprelli fu intensa sul piano artistico e su quello umano e non priva di apprezzabili risultati.\nSi spense ottantenne il 30 gennaio 1953 a Roma. Il 27 gennaio 1963 \u00e8 stata traslata al cimitero di Marino dal Campo Verano di Roma, ove era stata sepolta dieci anni prima, grazie all'opera di un comitato di cittadini composto fra gli altri da: Ciro Bardelloni, Giovanni Battista Alberti, Franco De Bernardini, Angelo Mercuri, Jole Petrini, Achille Vicini, Franco Vannutelli e Lorenzo Campegiani. La sua salma riposa nel cimitero di Marino."}
{"id": "659500", "revid": "120495100", "url": "https://it.wikipedia.org/wiki?curid=659500", "title": "Heinrich Ignaz Franz Biber", "text": "Biografia.\nBiber nacque a Wartenberg, in Boemia (oggi Str\u00e1\u017e pod Ralskem, Repubblica Ceca). Poco si sa della sua formazione, se non che potrebbe aver studiato in un Ginnasio di Gesuiti in Boemia.\nPrima del 1668, Biber lavor\u00f2 alla corte del principe Johann Seyfried Eggenberg a Graz. Trasferitosi a Krom\u011b\u0159\u00ed\u017e, dove era maestro di cappella il suo amico Pavel Josef Vejvanovsk\u00fd, Biber fu alle dipendenze del vescovo di Olm\u00fctz (oggi Olomouc), Karl Liechtenstein-Castelcorno. A Krom\u011b\u0159\u00ed\u017e godette di una buona reputazione e sembra che il suo talento violinistico fosse tenuto in somma considerazione.\nNell'estate del 1670, il vescovo mand\u00f2 Biber ad Absam, presso Innsbruck per negoziare con il celebre liutaio Jacobus Stainer l'acquisto di nuovi strumenti per la cappella. Ma il compositore, invece di Absam, raggiunse Salisburgo, dove prese servizio presso l'arcivescovo Maximilian Gandolph von Khuenburg. Quest'ultimo era in rapporti d'amicizia con Liechtenstein-Castelcorno che perci\u00f2 non intraprese alcuna azione contro il compositore; tuttavia il comportamento di Biber era stato chiaramente offensivo, tanto che il vescovo di Olm\u00fctz lo liber\u00f2 ufficialmente dai suoi obblighi solo nel 1676.\nBiber rimase a Salisburgo per il resto della sua vita, riscuotendo notevole successo e benefici sia economici che sociali; dal 1676 al 1684 dedic\u00f2 quattro opere a stampa di musica strumentale all'arcivescovo. Nel 1677 esegu\u00ec proprie musiche di fronte all'Imperatore Leopoldo I d'Asburgo, che lo ricompens\u00f2 donandogli una catena d'oro. In occasione di una seconda performance per lo stesso imperatore, nel 1681, il sovrano lo propose per una promozione al rango di nobilt\u00e0.\nNel 1684, dopo la morte di Andreas Hofer, fu nominato maestro di cappella e decano della scuola del coro del Duomo di Salisburgo. Dopo una seconda petizione da parte dell'imperatore Leopoldo nel 1690, Biber fu insignito cavaliere con il titolo di Biber von Bibern. Successivamente, il nuovo arcivescovo Johann Ernst, conte di Thun, lo promosse Gran Cerimoniere di Corte.\nNel frattempo, il compositore aveva sposato il 30 maggio 1672 Maria Weiss, figlia di un mercante di Salisburgo. La coppia ebbe undici figli, dei quali solo quattro sopravvissero fino all'et\u00e0 adulta. Tutti ebbero talento per la musica: Anton Heinrich (1679\u20131742) e Karl Heinrich (1681\u20131749) furono entrambi violinisti al servizio della corte locale; in particolare, il secondo prese nel 1743 il posto di maestro di cappella che era gi\u00e0 stato del padre. Le figlie Maria C\u00e4cilia (nata nel 1674) e Anna Magdalena (1677\u20131742) entrarono in convento e alla seconda (contralto e violinista) fu affidato il coro della cappella dell'Abbazia di Nonnberg.\nOpere.\nBiber fu uno dei pi\u00f9 importanti compositori nella storia della musica violinistica, ma fu anche un eccezionale esecutore; la sua formidabile tecnica gli permetteva di raggiungere facilmente posizioni estreme sullo strumento, come la 6\u00aa e 7\u00aa. Impieg\u00f2 le doppie corde in difficili passaggi ed esplor\u00f2 le varie possibilit\u00e0 della 'scordatura', ossia l'accordatura non canonica dello strumento. Tale espediente, gi\u00e0 impiegato da compositori italiani, austriaci e tedeschi (tra i quali Biagio Marini, Marco Uccellini e soprattutto Johann Heinrich Schmelzer, che alcuni individuano come possibile maestro di Biber), fu portato ad un livello di maestria senza eguali.\nLa musica di Biber ebbe una grande influenza sui suoi contemporanei, e divenne fonte d'ispirazione per compositori e violinisti in tutt'Europa. Nel tardo Settecento Charles Burney dichiar\u00f2 che Biber fosse il pi\u00f9 grande compositore per violino del XVII secolo.\nLa riscoperta del musicista, avvenuta nel corso del XX secolo, ha riportato in auge le sue composizioni, ancora oggi riproposte in concerti e registrazioni discografiche. Tra le pi\u00f9 famose si annoverano le 15 sonate scritte per la confraternita del Rosario di Salisburgo (s\"onate del rosario\" o \"dei misteri\", per violino e basso continuo), organizzate proprio secondo il ciclo dei misteri del rosario.\nLe \"sonate dei Misteri\", insieme alle sette partite per due strumenti e basso continuo dell\"'Harmonia artificiosa-ariosa, \"rappresentano il vertice della letteratura violinistica che utilizza la 'scordatura'."}
{"id": "659501", "revid": "1573940", "url": "https://it.wikipedia.org/wiki?curid=659501", "title": "Geody", "text": "Geody \u00e8 un motore di ricerca geografico per cercare localit\u00e0 sulla Terra, la Luna, Marte, Venere, Mercurio, e lo spazio (stelle del catalogo Hipparcos).\nGli utenti possono cercare il nome di un luogo o una coordinata, o possono indicare un punto sulla mappa, e i risultati della ricerca potranno essere visualizzati tramite Google Earth, NASA World Wind, Celestia, Google Maps, MapQuest. \u00c8 possibile visualizzare il cielo sopra la localit\u00e0 trovata tramite Stellarium. Inoltre vi sono collegamenti a ricerche correlate su Google, AltaVista, Yahoo!, A9.com, Wikipedia, Flickr e Confluence.org. Geody pu\u00f2 esportare una localit\u00e0 in un file GPX che pu\u00f2 essere utilizzato in un dispositivo GPS.\nCercando un luogo viene mostrata anche una lista delle localit\u00e0 vicine a quella cercata.\nGli utenti possono contribuire al database inserendo le proprie fotografie."}
{"id": "659503", "revid": "547992", "url": "https://it.wikipedia.org/wiki?curid=659503", "title": "Federico Pisani", "text": "Biografia.\nLa sua vita venne bruscamente interrotta a causa di un incidente stradale con la sua BMW 320 cabrio, avvenuto mentre si trovava in compagnia della sua ragazza Alessandra Midali (anche lei deceduta nell'incidente) e di due amici (rimasti illesi), il 12 febbraio 1997 sull'autostrada Milano-Laghi. Pisani stava rincasando dopo una serata passata al casin\u00f2 di Campione d'Italia.\nCarriera.\nCresciuto nel settore giovanile dell', dopo qualche anno \u00e8 passato al Margine Coperta, societ\u00e0 satellite della societ\u00e0 nerazzurra in provincia di Pistoia. Tornato a Bergamo, debutt\u00f2 in Serie A a 17 anni. Nella Primavera nerazzurra era stato allenato da Cesare Prandelli. Spesso impiegato a partita iniziata, nella sua breve carriera ha totalizzato complessivamente 44 presenze e 5 reti in Serie A.\nRiconoscimenti postumi.\nIn seguito alla morte del calciatore, l'Atalanta decise di ritirare la maglia numero 14 da lui indossata, nonch\u00e9 di intitolargli sia il campo principale del Centro Sportivo Bortolotti a Zingonia sia la curva Nord dello stadio di Bergamo. \u00c8 sepolto nel cimitero di Poggio, frazione del comune di Camporgiano (LU); Christian Vieri, ex compagno di squadra, lo ha ricordato nel suo libro \"Chiamatemi Bomber\"."}
{"id": "659508", "revid": "1543377", "url": "https://it.wikipedia.org/wiki?curid=659508", "title": "Piazzalunga", "text": "Piazzalunga \u00e8 una frazione del comune di Ardenno (SO), sulle pendici della Cima di Granda, del gruppo del Monte Disgrazia.\nCaratteristiche.\nDenominata cos\u00ec per il corridoio di prati sul quale \u00e8 collocata, in una posizione climaticamente e panoramicamente assai felice: con vista a Sud, si domina la sezione occidentale della media Valtellina.\nEmigrazione.\nPeriferia di un comune periferico, Piazzalunga, con la sua vicina e rivale Biolo, furono tra i paesi della Valtellina che pi\u00f9 contribuirono a fornire giovani leve all'emigrazione, che port\u00f2 la Valle a spopolarsi per andare a costituire la comunit\u00e0 valtellinese pi\u00f9 grande, dopo il capoluogo Sondrio: la comunit\u00e0 valtellinese di Roma.\nAttualmente si stimano circa 30.000 anime discendenti dai poveri emigranti lombardi del XVI secolo, ma pare sia anche anteriore l'avvio di questa \"invasione\" che port\u00f2 professionisti in tutte le attivit\u00e0 edilizie.\nIl tempo, per\u00f2, non ha intaccato i fortissimi legami affettivi e culturali con la propria terra d'origine. In queste famiglie, inoltre, si parla un dialetto originale che deriva dalla fusione delle due parlate, romana e valtellinese."}
{"id": "659511", "revid": "2166030", "url": "https://it.wikipedia.org/wiki?curid=659511", "title": "M\u00fcezzinzade Al\u00ec Pasci\u00e0", "text": "Biografia.\nM\u00fcezzinzade Al\u00ec Pasci\u00e0 sostitu\u00ec nel 1567 Piyale Pasci\u00e0 come ammiraglio (\"Kapudan dery\u00e0\") della flotta ottomana e ne ebbe il comando diretto nella battaglia di Lepanto del 1571. In quell'occasione la sua nave ammiraglia fu abbordata e, sebbene il comandante della flotta cristiana don Giovanni d'Austria avesse impartito l'ordine di catturarlo vivo, venne ucciso.\nDiscordanti sono le versioni sulla sua morte: secondo alcune fonti fu colpito alla testa da una pallottola, secondo altre fu ferito e poi finito da un soldato spagnolo, altri ancora riportano che si suicid\u00f2 tagliandosi la gola. Certo fu che venne decapitato e la sua testa ostentatamente infilzata su una picca; inoltre sull'albero maestro della Sultana, la sua nave ammiraglia, venne ammainato lo stendardo ottomano e innalzato quello cristiano.\nNonostante l'effetto psicologico non indifferente, questo fu solo uno degli elementi che fiaccarono la resistenza turca. La battaglia sarebbe infatti durata ancora alcune ore. Nel 1571 venne nominato suo successore Uluch Al\u00ec, gi\u00e0 comandante dell'ala sinistra musulmana nella battaglia di Lepanto."}
{"id": "659516", "revid": "287204", "url": "https://it.wikipedia.org/wiki?curid=659516", "title": "Giovanni Corner", "text": ""}
{"id": "659517", "revid": "2039709", "url": "https://it.wikipedia.org/wiki?curid=659517", "title": "Filosnodato", "text": "Il filosnodato o filobus articolato \u00e8 un filoveicolo adibito al trasporto pubblico urbano, suburbano ed interurbano. \u00c8 costituito da una motrice legata in modo flessibile ad uno o ad altri due elementi, l'ultimo dei quali presenta sul tetto le aste di captazione per agganciarsi alla doppia linea aerea di presa (cio\u00e8 bifilare) e fornire l'energia elettrica, a corrente continua, al veicolo.\nGeneralit\u00e0.\nNelle grandi citt\u00e0 e metropoli lo spostamento di un numero cospicuo di persone concentrate in orari ristretti e prestabiliti, obbliga le aziende di trasporto pubblico a munirsi di vetture capienti, efficienti e possibilmente ecologiche.\nCome avviene anche nel settore tranviario, i filobus articolati consentono una capienza doppia di passeggeri rispetto alle vetture semplici, riducendo le file ed i tempi d'accesso alla vettura ed impegnando, in tal modo, meno personale viaggiante.\nLe norme dettate dal Codice della strada vigente in Italia consentono la circolazione di vetture articolate con lunghezza complessiva fino a 18 metri, escludendo di fatto i \"jumbofilobus\" da 24 metri, testati ed approvati in alcune nazioni europee, che forniscono maggiore capienza per le persone.\nDiffusione.\nI filosnodati sono presenti nei parchi aziendali delle citt\u00e0 filoviarie che abbiano come presupposto corsie preferenziali protette o larghe strade di scorrimento e circonvallazioni, dove possono essere positivamente impiegati.\nItalia.\nTali vetture sono presenti ad Ancona, Bologna, Genova, Milano, Modena, Rimini, Roma, Parma.\nRete filoviaria di Ancona.\nSono in servizio, dal 18 febbraio 2013, 3 Solaris Trollino da 18 metri, sulla linea 1/4.\nRete filoviaria di Bologna.\nTper utilizza i suoi Solaris Trollino e filobusotto sulle linee 13, 14, 32 e 33. Sono inoltre entrati in operazione, a partire dal 2016, i nuovi Irisbus Crealis Neo, attualmente omologati sulle linee 13, 14 e 15.\nRete filoviaria di Genova.\nL'AMT ha immesso in servizio, a partire dal 2008, i filosnodati VanHool New AG300T.\nRete filoviaria di Milano.\nL'ATM impiega tradizionalmente filosnodati di vario tipo (Socimi 8843, Bredabus BB4001, Autodromo BusOtto, Irisbus Cristalis) sulle linee 90 (Circolare destra), 91 (Circolare sinistra) e 92, che compiono un lungo giro attorno alla citt\u00e0.\nNel 2009 sono entrati in servizio anche dei filosnodati VanHool New AG300T, simili a quelli ordinati anche a Genova e a Rimini.\nA partire da maggio 2020 sono entrati in servizio i filosnodati Solaris Trollino (con tecnologia IMC), con l'obbiettivo di ritirare dal servizio i filosnodati di vecchia generazione.\nPer oltre trent'anni le due linee circolari sono state dominio incontrastato dei Fiat 2472 Viberti CGE.\nRete filoviaria di Modena.\nLa SETA di Modena utilizza 10 filosnodati Autodromo BusOtto sulla linea 7 (Gramsci - FF.SS. - Policlinico-Gottardi).\nRete filoviaria di Rimini.\nLa Tram Servizi ha ordinato nel 2009 7 filosnodati del modello New AG300T alla ditta Belga VanHool. I primi 5 hanno iniziato il loro servizio sulla linea costiera 11 nei primi giorni di giugno 2010. Nel 2012 \u00e8 stato consegnato un sesto filosnodato Van Hool New AG300T.\nNel 2019, in seguito alla costruzione della linea filoviaria Metromare, furono ordinati 9 VanHool Exquicity 18T. La prima vettura fu consegnata nel giugno 2020, mentre la consegna delle altre ha subito ritardi a causa dell'emergenza COVID-19.\nRete filoviaria di Parma.\nLa TEP ha acquistato, nel 2012, filosnodati VanHool Exquicity 18T, impiegati sulla linea 5 (Via Orazio - Via Chiavari).\nRete filoviaria di Roma.\nL'ATAC ha nel suo parco aziendale 30 Solaris-Ganz Trollino (18m) e 45 BredaMenarinibus Avancity+HTB (18m), che svolgono servizio sulle linee 60, 74 e 90: dalla stazione i mezzi della linea 90 viaggiano a batterie fino al piazzale di Porta Pia, dove poco oltre, all'inizio della via Nomentana, si collegano al bifilare fino al secondo capolinea.\nRussia.\nRete filoviaria di Mosca.\nIl sindaco di Mosca Sergey Sobianin ha chiuso totalmente la rete filoviaria di Mosca ad agosto 2020. Tutti i filobus incluso i veicoli articolati sono stati dismessi o regalati ad altre citt\u00e0 della Russia.\nRete filoviaria di San Pietroburgo.\nL`operatore GET di San Pietroburgo ha acquistato 20 moderni filosnodati di ultima generazione BKM-433 di origine bielorussa che sono arrivati nel giugno 2020 al deposito n. 1 ed al deposito filotranviario (STTP). Questi 20 veicoli operano sulle linee 20, 31, 35, 37, 45.\nBielorussia.\nRete filoviaria di Minsk.\nL`operatore di trasporto pubblico principale Minsktrans opera con 126 filosnodati di modello BKM-333. Tra cui 125 mezzi sono del modello BKM-333.00 ed 1 filosnodato del modello BKM-333.05. I filosnodati sono arrivati nel periodo dal 2009 fino al 2015 (i filosnodati delle ultime consegne sono con il restyling).\nLa citt\u00e0 di Minsk nel 2021 acquista 150 filobus e 50 sono filosnodati BKM-433.\nRete filoviaria di Vitebsk.\nNell`anno 2020 l`operatore VOAT ha cominciato ad usare 2 filosnodati modernissimi BKM-433.00D (n. 221 e n. 222) con il percorso autonomo da 15 km. Dalla fine di giugno 2020 il terzo filosnodato autonomo (n. 223) ricostruito da bus elettrico OC opera sulla linea 12.\nUcraina.\nRete filoviaria di Kiev.\nNel 2020 Kiev ha acquistato 15 filosnodati Bogdan-T901.17 di origine ucraina. \nConservazione.\nL'ATM conserva nei suoi depositi alcuni filobus articolati Fiat 2472 Viberti CGE, uno dei quali ricarrozzato dalla Mauri (matricola ATM n. 583); inoltre, l'ATC di Bologna ha restaurato un Fiat 2405 Macchi CGE n. 1335 e lo ha collocato nel \"Museo dei Trasporti\" gestito dalla stessa azienda.\nModelli di filosnodati.\nSono descritte in apposite voci i seguenti modelli:"}
{"id": "659518", "revid": "767487", "url": "https://it.wikipedia.org/wiki?curid=659518", "title": "Athlete", "text": "Gli Athlete sono un gruppo musicale indie rock proveniente da Londra. Hanno ottenuto il successo grazie al loro singolo di debutto \"El Salvador\" nel 2003.\nBiografia.\n2000-2002: Gli inizi.\nGli Athlete, fin dall'et\u00e0 di quattordici anni, presero le loro influenze che vanno da artisti come Grandaddy e \"The Flaming Lips\" e ha iniziato a praticare musica nel seminterrato di The Bear, un pub che \u00e8 stato convertito in una chiesa e paninoteca, il \"Deptford High Street\" nel 1999. Cos\u00ec iniziarono a registrare l\u00ec, prima di inviare demo fuori.\nNel 2000 firmarono un contratto discografico con la Recordings Regal e la band pubblic\u00f2 il loro primo singolo \"Westside\" che fu pubblicato poi nel 2002, ed ottenne un buon successo, grazie anche all'airplay nella BBC Radio 1 e successivamente, aprendo la strada a un altro singolo, intitolato \"You Got Style\", che arriv\u00f2 alla \"Top 40\" nel giugno del 2002.\n2003-2004: Vehicles &amp; Animals.\nOttengono il grande successo nel 2003 con la pubblicazione del loro album di debutto intitolato \"Vehicles and Animals\", grazie al singolo di debutto intitolato \"El Salvador\", uscito il 24 marzo 2003. Poco dopo a Glastonbury e T al \"Festival Park\", la band \u00e8 stata nominata per i \"Mercury Awards\".\n2005-2006: Tourist.\nNel gennaio del 2005, gli Athelete pubblicano il loro secondo album intitolato \"Tourist\". In questo album, gli Athlete, mostrano uno stile musicale pi\u00f9 maturo, la creazione di un album pi\u00f9 stripped-down, cupo e riflessivo rispetto al loro primo album. Il primo singolo ad essere stato estratto da \"Tourist\" \u00e8 stato \"Wires\" uscito il 17 gennaio 2005. Il secondo singolo ad essere stato estratto \u00e8 intitolato \"Half Light\" pubblicato il 25 aprile 2005 ed ha ottenuto un discreto successo anche in Italia.\n2007-2008: Beyond the Neighbourhood.\nIl 3 settembre 2007 gli Athlete pubblicano il loro terzo album intitolato \"Beyond the Neighbourhood\". L'album \u00e8 arrivato in quinta posizione della Official Albums Chart britannica. I singoli estratti da questo album sono stati \"Hurricane\" e \"Tokyo\". Il loro terzo album \u00e8 stato l'ultimo ad essere stato pubblicato sotto l'etichetta discografica della Parlophone.\n2009-2010: Black Swan.\n\"Black Swan\" \u00e8 il titolo del quarto album degli Athlete. Pubblicato il 24 agosto 2009, \u00e8 stata la loro prima uscita con la nuova casa discografica Fiction Records. L'album \u00e8 arrivato alla posizione numero 18 nella classifica del Regno Unito il 30 agosto. L'album \u00e8 stato preceduto dal singolo \"Touch Superhuman\", pubblicato il 17 agosto, mentre \"The Getaway\" \u00e8 uscito come primo singolo solo negli Stati Uniti.\n2011-attualit\u00e0: Nuovo album.\nIn un'intervista del settembre 2011, il tastierista Tim Wanstall disse: \"Sono passati ogni due anni (per ogni pubblicazione di un album), in numeri dispari dal 2003, quindi questo \u00e8 il primo anno per rompere questo ciclo. In realt\u00e0 stiamo tutti esplorando percorsi individuali in questo momento cos\u00ec la data del prossimo album si sapr\u00e0 non appena saremo tutti pronti come un libro aperto\"..\nNel 2012 la band si \u00e8 esibita in diversi festival tra cui il \"Festival Hop Farm\", \"Shindig Festival\" e il \"Lakefest\".\nNel mese del maggio 2013, la band ha intrapreso un novo tour intitolato \"Vehicles &amp; Animals 10th Anniversary Tour\" con date a Bristol Cambridge Junction e Bush Empire."}
{"id": "659520", "revid": "80598", "url": "https://it.wikipedia.org/wiki?curid=659520", "title": "Mr. Tambourine Man", "text": "Mr. Tambourine Man \u00e8 una canzone folk scritta da Bob Dylan nel 1964 e inclusa nel suo quinto album \"Bringing It All Back Home\". \u00c8 considerato uno dei brani fondamentali della musica rock degli anni sessanta.\nNello stesso anno in cui fu pubblicata, la canzone fu portata al successo raggiungendo la prima posizione nella Billboard Hot 100 e nella Official Singles Chart per due settimane, in una originale versione a tempo di folk-rock, dal gruppo dei Byrds che, dopo la distribuzione in singolo a 45 giri, la inserirono nel loro primo \"long playing\", integrato con altri motivi dello stesso Dylan (\"All I Really Want to Do\", \"Spanish Harlem Incident\" e \"Chimes Of Freedom\").\nLa canzone decret\u00f2, al contempo, il successo presso il grande pubblico tanto per Bob Dylan quanto per il gruppo californiano che, per l'incisione della propria versione del brano, si sarebbe peraltro avvalso non degli elementi della formazione originaria al completo ma di un gruppo di \"sessionman\" professionalmente collaudati - fra cui Leon Russell e Hal Blaine - e ritenuti pi\u00f9 affidabili sul piano puramente \"tecnico\".\nIl motivo figura nella lista delle 500 migliori canzoni secondo Rolling Stone e, nella versione contenuta nell'album dei Byrds, in quella dei 500 migliori album, sempre secondo la rivista \"Rolling Stone\".\nTesto e musica mercuriali.\n\"Mr. Tambourine Man\" \u00e8 considerato uno dei brani pi\u00f9 importanti della produzione dylaniana, sia sul piano musicale che su quello della pura poeticit\u00e0 visionaria.\nDylan lo scrisse all'et\u00e0 di ventiquattro anni ispirandosi - pare - alla scuola dei poeti \"maudit\" francesi. Probabilmente a questo e ad alcuni motivi coevi (es.: \"Visions of Johanna\", \"Desolation Row\", \"Subterranean Homesick Blues\", \"Sad Eyed Lady of the Lowlands\", dedicata alla moglie Sara) il cantante-\"menestrello\" ha inteso riferirsi quando ha affermato, in interviste, di aver sempre voluto dare ai testi e alla musica delle sue canzoni delle profondit\u00e0 \"mercuriali\".\nLa canzone si apre con una esortazione: quella del vagabondo (l\"'hobo:\"HOmeless BOund, ossia senza tetto\") protagonista del brano rivolta ad un fantomatico tamburino: dovr\u00e0 suonare una canzone per lui mentre la notte sta per terminare avviandosi verso \"il mattino tintinnante\" (\"jingle-jangle morning\").\nFra sogno e pura fantasia il brano si dipana nelle quattro strofe centrali con immagini cariche di suggestione poetica e versi sottilmente esoterici. Solo nell'ultima strofa forse trover\u00e0 soluzione il disagio del protagonista del brano (\"Fammi dimenticare [il dolore del]l'oggi fino a domani\", \"Let me forget about today until tomorrow\"; nota: il termine \"tomorrow\" viene fatto rimare con \"sorrow\", \"dolore\").\nIl leitmotiv della strofa iniziale chiude, ciclicamente, la canzone il cui valore formale va oltre al sorprendente esito (almeno stando a buona parte della critica) dell'originale commistione fra testo scritto e parola cantata.\nPer il lancio della canzone - che non manc\u00f2 di suscitare polemiche per il suo testo, nel quale alcuni ravvisarono un possibile invito all'uso di sostanze stupefacenti - i rotocalchi musicali dell'epoca organizzarono servizi fotografici e interviste ad un Dylan ormai immerso in un \"aplomb\" amletico che lo fissa nelle istantanee in pose pensierose e immerso fra le brume dei docks del porto di New York.\nDi l\u00ec a breve sarebbe partito per la sua prima grande \"tourn\u00e9e\" in Europa che prevedeva tappe in Danimarca, Francia e Regno Unito.\nCover d'autore.\nBruce Langhorne, uno dei maggiori chitarristi che facevano parte dell\"'entourage\" del Greenwich Village, potrebbe essere stato l'ispiratore di questa canzone. Al tempo era, infatti, un abile suonatore del cosiddetto \"Turkish tambouriner\".\nLanghorne \u00e8 accreditato fra i musicisti che suonarono per la versione da includere nell'album \"Bringing It All Back Home\": sulla versione \"master\" si ascolta Dylan cantare accompagnandosi con una \"steel guitar\" mentre in sottofondo si odono le note di una chitarra elettrica, presumibilmente suonata da Langhorne.\nVa detto che lo stesso Langhorne registr\u00f2 la canzone usando il \"Turkish tambourine\" in una versione con Richard Fari\u00f1a e Mimi Fari\u00f1a.\nAltre cover.\nIl brano \u00e8 stato spesso eseguito da Dylan durante i suoi concerti (alcuni dei quali rimasti impressi su vinile o pellicola cinematografica, come quelli delle \"performance\" al \"Budokan\" di Tokyo o al \"Concerto per il Bangladesh\" di New York, nel 1972) e, oltre a quella dei Byrds, ha avuto numerose altre \"cover\" ed \u00e8 servita come titolo per il film biografico su Jason Becker.\nAnche diverse \"band\" di musica indie (fra cui il gruppo di Cincinnati Nevada Smith), hanno inciso proprie \"cover\" del brano, il cui testo \u00e8 stato recitato da William Shatner nel suo album del 1968 \"The Transformed Man\".\nFra le altre versioni degne di menzione vi sono, oltre la succitata in versione folk-rock dei Byrds, quella - classica - di Judy Collins, contenuta nell'album del 1965 \"Judy Collins' Fifth Album\", e quella pi\u00f9 recente eseguita dal vivo nella versione bilingue in lingua russa e in lingua inglese dalla cantante folk Olga Arefieva con il titolo \"Mister Beliyj Grib\"\nL'artista ed esperto di arti marziali Genki Sudo ha dato della ballata dylaniana una propria personale versione in lingua giapponese titolandola \"ACIDMAN\" e includendola nel suo CD singolo \"Love and Everything\" (dall'originale \u00e8 mantenuto in lingua inglese solo il leit-motiv \"Hey, Mr. Tambourine Man, play a song for me\").\nMerita inoltre una citazione la versione incisa dal celebre DJ francese Bob Sinclar e inclusa nell'album dell'artista transalpino \"Born in 69\", pubblicato nel 2009. Il brano \u00e8 interpretato dal cantante Ryan Scott e dal gruppo Hard Boys. L'esecuzione si discosta in maniera importante da quella dylaniana, soprattutto nelle sonorit\u00e0, tipicamente elettroniche, ma caratterizzate comunque da una chitarra acustica, marchio di fabbrica delle hit di Sinclar. Tuttavia \u00e8 bene sottolineare come non si tratti di una versione dance o di un remix, ma di un esemplare riarrangiamento in chiave moderna, a testimonianza della polivalenza musicale del produttore di \"Love Generation\".\nNel 2019 Gian Pieretti ne ha realizzato una versione in italiano nel suo album \"Nobel\", dedicato a cover di Dylan, intitolata \"Mr. Tamburino\" .\nIntorno a \"Mr Tambourine Man\".\nDetto questo Dylan sarebbe salito sul palco, lasciandosi dietro i poveri ragazzi ancora di stucco per aver scoperto l'identit\u00e0 dell'interlocutore e per la sua affermazione. Non si conoscono reazioni del cantante per questa intervista."}
{"id": "659521", "revid": "13833", "url": "https://it.wikipedia.org/wiki?curid=659521", "title": "Battaglia di Sirmium", "text": ""}
{"id": "659527", "revid": "340520", "url": "https://it.wikipedia.org/wiki?curid=659527", "title": "Delta blues", "text": "Il Delta blues \u00e8 uno dei primi stili di musica Blues nato tra la fine degli anni venti e i primi anni trenta. Il genere prende il nome dal delta del Mississippi, una regione degli Stati Uniti che si estende da Memphis nel nord a Vicksburg nel sud, e compresa fra i due corsi d'acqua del Mississippi ad ovest e dello Yazoo a est.\nStile.\nIn questo genere gli strumenti predominanti sono la chitarra e l'armonica. Lo stile vocale varia da pi\u00f9 introspettivo e cupo, a fiero e pi\u00f9 passionale.\nIl Delta blues \u00e8 un genere musicale pi\u00f9 che un genere relativo alla posizione geografica: Skip James e Elmore James, ad esempio, pur non essendo nati nella zona del Delta, erano considerati comunque artisti Delta Blues. Esponenti del genere potevano trovarsi nelle zone pi\u00f9 varie degli Stati Uniti, dal Delta all'Arkansas, alla Louisiana, al Texas ed al Tennessee. Questo genere, attraversando il paese, diede origine ad altri stili di blues come il Chicago Blues ed il Detroit Blues."}
{"id": "659540", "revid": "115481417", "url": "https://it.wikipedia.org/wiki?curid=659540", "title": "Angela Filipponio Tatarella", "text": " \nBiografia.\nMoglie di Giuseppe Tatarella, \u00e8 stata Professore ordinario di Filosofia del diritto presso l'Universit\u00e0 degli Studi di Bari.\nAttivit\u00e0 politica.\nNelle elezioni del 2006 \u00e8 stata eletta alla Camera dei deputati per Alleanza Nazionale. \u00c8 stata membro della VII Commissione (Cultura, Scienza e Istruzione)."}
{"id": "659544", "revid": "339392", "url": "https://it.wikipedia.org/wiki?curid=659544", "title": "Domenico Crespi", "text": ""}
{"id": "659548", "revid": "339392", "url": "https://it.wikipedia.org/wiki?curid=659548", "title": "Domenico Passignano", "text": ""}
{"id": "659552", "revid": "767487", "url": "https://it.wikipedia.org/wiki?curid=659552", "title": "Polarimetria", "text": "La polarimetria \u00e8 un metodo di analisi ottico basato sull'interazione radiazione-materia, che si basa sulla capacit\u00e0 delle molecole chirali di deviare il piano della luce polarizzata linearmente.\nLa polarimetria, come il dicroismo circolare, dunque \u00e8 una tecnica che utilizza radiazioni elettromagnetiche asimmetriche, per cui \u00e8 intrinsecamente in grado di distinguere tra enantiomeri. La sua principale applicazione riguarda la determinazione del potere rotatorio e della concentrazione di saccarosio e glucosio in materie prime e prodotti alimentari zuccherini, misurazione pratica e molto veloce.\nLa luce polarizzata.\nLa luce \u00e8 un'onda elettromagnetica che consiste in un campo elettrico E e un campo magnetico H oscillanti, che possono essere rappresentati da vettori perpendicolari tra loro, e perpendicolari alla direzione di propagazione.\nIl \"piano di polarizzazione\" \u00e8 il piano su cui oscilla il campo elettrico E, ma poich\u00e9 una sorgente di luce \u00e8 di solito composta da un insieme di emettitori disposti in maniera casuale, la luce emessa \u00e8 un insieme di onde con tutte le possibili orientazioni del vettore E. La luce polarizzata linearmente invece \u00e8 una radiazione elettromagnetica in cui il vettore E oscilla in un solo ben preciso piano di polarizzazione. La luce polarizzata linearmente (spesso chiamata semplicemente luce polarizzata) \u00e8 ottenuta dalla luce non polarizzata per mezzo dei \"filtri polarizzatori\", che in un polarimetro sono rappresentati normalmente dalla tormalina, da un prisma di Nicol o un prisma di Glan Thompson, oppure da herapatiti (polaroidi artificiali). La luce polarizzata pu\u00f2 essere considerata una radiazione asimmetrica in grado d'interagire, quella del vettore elettrico E e quella del vettore magnetico H costituiscono una terna di vettori ortogonali non sovrapponibili alla sua immagine speculare.\nSchema generale di un polarimetro.\nIl polarimetro \u00e8 lo strumento che permette la misurazione del potere rotatorio di sostanze otticamente attive. I suoi elementi costitutivi fondamentali, in ordine di disposizione costruttiva, possono cos\u00ec schematizzarsi:\nQuando polarizzatore e analizzatore vengono incrociati con un tubo polarimetrico che non contiene alcuna sostanza, si ha estinzione del raggio luminoso con un campo buio osservabile tramite l'oculare. Quando sul cammino ottico della luce polarizzata viene invece interposta una sostanza otticamente attiva, viene impartita al piano di polarizzazione una rotazione di un determinato angolo \u03c6 e il campo appare illuminato. Ruotando l'analizzatore di un angolo con stesso segno e valore assoluto dell'angolo \u03c6 si ottiene l'oscuramento del campo e viene effettuata la misura del potere rotatorio sfruttando la componente luminosa diretta verso lo stesso analizzatore, mentre la componente normale viene estinta. Nella pratica costruttiva, per ottenere una sensibilit\u00e0 della misura accettabile, si lavora con strumenti che utilizzano un \"campo bipartito\" o \"tripartito\" ponendo, rispettivamente, un altro o altri due filtri polarizzatori dopo il filtro principale.\nEsistono delle varianti al classico polarimetro, delle quali sono degne di nota:"}
{"id": "659553", "revid": "287204", "url": "https://it.wikipedia.org/wiki?curid=659553", "title": "Pseudochromis paccagnellae", "text": "Lo Pseudochromis paccagnellae (conosciuto anche come Pictichromis paccagnellae) \u00e8 un pesce della famiglia degli Pseudocromidi; misura tra i cinque e i sette cm di lunghezza.\nDistribuzione e habitat.\nIl suo habitat sono le barriere coralline delle Filippine, l'Indonesia, le isole Salomone, la Nuova Caledonia e la grande barriera corallina in Australia, in acque con temperatura tra i 24 e i 26\u00a0\u00b0C. Abitualmente vive nascosto nelle grotte, tra colonne e rami di corallo nutrendosi di piccoli crostacei.\nEtimologia del nome.\nIl nome di questo pesce deriva dall'italiano Werther Paccagnella che, nel 1971 a Giacarta, mentre cercava da un fornitore di acquacoltura, not\u00f2 degli esemplari simili ai \"Gramma loreto\", che per\u00f2 non abitano quei mari. Incuriositosi, ne acquist\u00f2 qualche campione, scoprendo di trovarsi di fronte a una nuova specie, codificata due anni dopo da Herbert Axelrod.\nAcquariofilia.\nIn cattivit\u00e0, questo animale \u00e8 adatto agli acquari di acqua marina, dove deve vivere con un compagno, ed \u00e8 molto apprezzato anche per i suoi colori vivaci. L'acquario deve avere molti luoghi in cui lo pseudochromis possa nascondersi.\nUn notevole svantaggio \u00e8 la sua aggressivit\u00e0, non solo verso altri pesci, anche di dimensione maggiore, ma anche verso i gamberetti.\nIn nessuna occasione deve essere associato ai \"Gramma loreto\", nonostante la colorazione/livrea sia simile, perch\u00e9 questo porterebbe a forti lotte interne all'acquario.\nQuesto pesce caraibico \u00e8 sottomesso allo pseudochromis paccagnellae e viene da questi quasi certamente eliminato: un modo per non confonderli \u00e8 quello di controllarne le pinne, che nel gramma loreto sono dello stesso colore del corpo, mentre nell'altro caso sono trasparenti.\nCuriosit\u00e0.\nA causa dei suoi colori, in Italia \u00e8 anche conosciuto come pesce romanista, in omaggio alla squadra della ."}
{"id": "659557", "revid": "1966872", "url": "https://it.wikipedia.org/wiki?curid=659557", "title": "Detroit blues", "text": "\u0323\u033b\nIl Detroit blues \u00e8 uno stile di blues nato nell'area di Detroit, Michigan tra gli anni quaranta e anni cinquanta. Questo stile che ha origine dal Delta blues, venne portato dai neri immigrati nel nord principalmente dalle localit\u00e0 come Mississippi Delta e Memphis, Tennessee in cerca di lavoro nelle fabbriche delle grandi citt\u00e0 negli anni venti e trenta.\nIl tipico Detroit blues \u00e8 molto simile al Chicago blues nello stile. Il sound si distingue dal Delta blues dall'uso di strumenti elettrici amplificati ed un pi\u00f9 vasto numero di strumenti, inclusi il basso e il pianoforte."}
{"id": "659561", "revid": "486946", "url": "https://it.wikipedia.org/wiki?curid=659561", "title": "Sandpan", "text": ""}
{"id": "659567", "revid": "767487", "url": "https://it.wikipedia.org/wiki?curid=659567", "title": "Germania anno zero", "text": "Germania anno zero \u00e8 un film del 1948 diretto da Roberto Rossellini, terza pellicola della cosiddetta - non ufficiale - \"trilogia della guerra\" di Rossellini, dopo \"Roma citt\u00e0 aperta\" e \"Pais\u00e0\". \u00c8 ambientato nella Berlino occupata dagli Alleati, appena un anno dopo la fine della Seconda Guerra Mondiale, quasi totalmente distrutta dopo sei anni di conflitto.\nConsiderata una delle vette del Neorealismo, qui il regista vi utilizza principalmente attori non professionisti, o locali. Il protagonista \u00e8 interpretato da \"Edmund Moeschke\", un ragazzino di 11 anni che nella vita si esibiva al circo come acrobata con la propria famiglia. Sembra che Rossellini lo avesse scelto anche perch\u00e9 gli ricordava il figlio Romano, prematuramente scomparso a 9 anni nel 1946, e alla cui memoria il film fu dedicato nei titoli di testa.\nTrama.\nLa Berlino del 1946, nell'immediato secondo dopoguerra, \u00e8 ancora un desolante cumulo di macerie; qui vive il giovane Edmund, di appena 12 anni, che trascorre le sue giornate vagando per la citt\u00e0. Il ragazzo cerca di racimolare qualche soldo per sostentare la sua famiglia, finita in miseria; sfollata a causa delle distruzioni belliche, \u00e8 alloggiata malvolentieri in un palazzo con altra gente; il padre di Edmund \u00e8 inoltre immobilizzato a letto, gravemente malato di cuore, mentre la madre \u00e8 morta e la sorella Eva accudisce il genitore infermo. Per ottenere le sigarette Eva esce con i soldati alleati, resistendo al consiglio dei suoi amici di prostituirsi; suo fratello, Karl-Heinz, gi\u00e0 soldato della Wehrmacht che ha combattuto in Russia e nella battaglia di Berlino, non esce di casa perch\u00e9 privo di documenti, temendo di finire in un campo di concentramento. Tra furtarelli, baratti, giochi con gli amici e la ricerca di un qualsiasi lavoro, Edmund non si perde d'animo.\nUn giorno Edmund incontra il signor Enning, gi\u00e0 suo maestro a scuola, un nazista ormai privo dell'abilitazione all'insegnamento, che lo porta nella casa dove abita. All'inizio gli affida il compito di vendere discorsi di Hitler, incisi su dischi, a soldati alleati, recandosi al palazzo, ora in rovina, della cancelleria di Hitler. Il viscido docente, probabilmente un pedofilo come alcuni suoi amici, soggioga Edmund con le sue teorie irrazionali, secondo le quali \u00abi deboli devono soccombere e i forti sopravvivere\u00bb.\nIl padre malato, dopo una crisi, finisce all'ospedale per alcuni giorni ma, tornato, ritrova la stessa miseria; il giovane, dopo aver prelevato una boccetta all'ospedale, di nascosto avvelena suo padre, uccidendolo mentre sorseggia del t\u00e8. Nel frattempo sopraggiunge la polizia per perquisire la casa e Karl-Heinz, che si presenta senza documenti, viene portato via. Subito dopo Eva avverte gli altri inquilini della morte del padre. Il giorno successivo Karl-Heinz torna libero a casa e la sorella Eva gli rivela che il padre \u00e8 morto.\nEdmund, dopo una discussione coi fratelli, vaga ramingo giorno e notte tra le rovine della citt\u00e0, finendo per tornare il giorno dopo dal vecchio maestro, al quale confessa il parricidio; ma Enning, terrorizzato e temendo di esser coinvolto, tenta di zittirlo, dandogli del pazzo e del mostro, e il ragazzo fugge ancora, senza meta. Sconvolto, non ha il coraggio di tornare a casa e, nel suo inquieto vagabondare, percepisce il suono di un organo uscire da una chiesa distrutta e se ne allontana. Infine si arrampica sull'edificio in rovina di fronte all'abitazione della famiglia, da dove vede portare via la bara del padre; i fratelli, arrivati in ritardo, cercano Edmund chiamandolo, ma questi non risponde. Prostrato dal peso del rimorso e dall'incapacit\u00e0 di trovare senso nella vita, il ragazzo si suicida gettandosi nel vuoto sotto lo sguardo attonito della sorella Eva.\nProduzione.\nLa pellicola \u00e8 stata girata tra l'agosto del 1947 e il febbraio del 1948, in parte tra le macerie della Berlino dell'immediato dopoguerra (per quanto riguarda gli esterni) e in parte a Roma (per le scene di interni); la pellicola \u00e8 stata girata in prima battuta in tedesco e poi doppiata in italiano."}
{"id": "659572", "revid": "767487", "url": "https://it.wikipedia.org/wiki?curid=659572", "title": "Jim Hall", "text": "Biografia.\nDurante l'infanzia, trascorsa tra New York e Cleveland (Ohio), Jim comincia a respirare l'atmosfera musicale grazie alla madre pianista e al nonno violinista. All'et\u00e0 di dieci anni riceve come regalo di natale una chitarra e da allora decide di dedicarsi con impegno allo studio dello strumento. A soli tredici anni entra nel primo gruppo strumentale: i suoi modelli sono Charlie Christian e Django Reinhardt. Continuando a suonare in piccole formazioni locali, alla fine delle scuole superiori si iscrive al \"Cleveland Institute of Music\" e si diploma in teoria musicale.\nConvinto dapprima che nel suo futuro vi fosse spazio solo per l'insegnamento e la musica classica, nel 1955 decide di dare una svolta alla sua vita e si trasferisce a Los Angeles, dove entra nella band di Chico Hamilton, con Buddy Collette all'organo, Freddie Katz al violoncello e Carson Smith al contrabbasso. Con questa formazione, Jim Hall comincia ad attirare l'attenzione nazionale e internazionale. Nel 1957 il sassofonista Jimmy Giuffre gli chiede di formare un trio con il trombonista Bob Brookmeyer. L'idea di Giuffre era di avere tre linee di improvvisazione che interagivano contemporaneamente, senza nessuna ritmica a tenere il tempo metronomico, e il risultato di questo esperimento \u00e8 racchiuso nell'album \"Western Suite\".\nNel 1960 si sposta nuovamente a New York, dove si susseguono le collaborazioni con le eminenze grigie del tempo: Ella Fitzgerald, Lee Konitz e dal 1961-62 Sonny Rollins. Nel corso di un tour in America latina con la Fitzgerald, Jim rimane \"folgorato\" dalla musica locale e decide di fermarsi a Rio de Janeiro per altre sei settimane dopo il termine del giro, proprio nel periodo in cui si stava affermando la bossa nova.\nLe influenze brasiliane si faranno sentire negli album incisi successivamente con Sonny Rollins (\"What's New?\", 1962) e con Paul Desmond (\"Take Ten\" e \"Bossa Antigua\" del 1963).\nAnche la collaborazione con Rollins lascer\u00e0 una traccia nello stile di Jim Hall, in cui spesso gli assoli sono ispirati al fraseggio dei fiati. In un'intervista Hall ha dichiarato: \"Sebbene non abbia mai avuto occasione di suonare con Lester Young quello \u00e8 il suono a cui aspiro\". Non \u00e8 facile individuare nei dischi di Hall un riff ricorrente, ma \u00e8 significativa l'interazione tra elementi melodici, armonici e ritmici che hanno fatto definire il suo come uno stile \"compositivo\". I critici usano spesso gli aggettivi \"caldo\", \"pieno\", \"generoso\" per definire il suo suono.\nOrmai rodato, dal 1962 al 1964 guida da leader un quartetto con il trombettista Art Farmer. Nello stesso periodo incide alcuni significativi dischi in duo con il pianista Bill Evans (\"Undercurrent\" e \"Intermodulation\"). Nel 1965 sposa Jane, psicoanalista e valente autrice di brani musicali. Abitano nel Greenwich Village. Comincia a registrare album da leader e forma un trio, senza smettere di dedicarsi a sperimentazioni, come quella con il bassista Ron Carter (\"Alone Together\"), utilizzando talvolta combinazioni inconsuete, come ad esempio quella tra chitarra e trombone (nuovamente con Bob Brookmeyer).\nNel 1975 incide ai Van Gelder Studios l'album \"Concierto\" il cui brano di punta \u00e8 una versione jazz del classico per chitarra \"Concierto de Aranjuez\"; oltre a Hall e Carter (basso), suonano Chet Baker (tromba), Paul Desmond (sax alto), Steve Gadd (batteria) e Roland Hanna (piano). Nel 1981 suona con Itzhak Perlman e Andr\u00e9 Previn in \"It's a Breeze\". Il chitarrista statunitense \u00e8 stato pi\u00f9 volte chiamato a condurre seminari in tutto il mondo, grazie alle sue doti comunicative e al suo desiderio di condividere con altri le sue esperienze artistiche. Per questa sua caratteristica, oltre al lavoro svolto con il suo trio, Jim ha sempre cercato di ospitare, nei dischi e nei concerti dal vivo, musicisti di ogni estrazione: da Joe Lovano a Kenny Barron, da The New York Voices a Zoot Sims, da Michel Petrucciani a Wayne Shorter.\nTalvolta si \u00e8 trattato di incontri occasionali, durati lo spazio di una \"session\". Spesso, per\u00f2, queste collaborazioni sono state documentate su disco e talvolta sono sfociate in veri e propri progetti discografici comuni, come ad esempio i \"Duets\" con Pat Metheny. Non solo Jim Hall \u00e8 uno dei pi\u00f9 seguiti e apprezzati strumentisti jazz, ma nel 1997 riceve il \"New York Jazz Critics Circle Award\", riconoscimento come miglior compositore e arrangiatore. Muore nel sonno la mattina del 10 dicembre 2013 all'et\u00e0 di 83 anni."}
{"id": "659574", "revid": "486946", "url": "https://it.wikipedia.org/wiki?curid=659574", "title": "Pixy", "text": ""}
{"id": "659575", "revid": "486946", "url": "https://it.wikipedia.org/wiki?curid=659575", "title": "Rokon", "text": ""}
{"id": "659577", "revid": "486946", "url": "https://it.wikipedia.org/wiki?curid=659577", "title": "Kyukon", "text": ""}
{"id": "659579", "revid": "22475", "url": "https://it.wikipedia.org/wiki?curid=659579", "title": "Purin", "text": ""}
{"id": "659580", "revid": "486946", "url": "https://it.wikipedia.org/wiki?curid=659580", "title": "Pukurin", "text": ""}
{"id": "659581", "revid": "1005847", "url": "https://it.wikipedia.org/wiki?curid=659581", "title": "Teofilo Rossi", "text": " Fu ministro dell'Industria e Commercio, senatore del Regno e sindaco di Torino. Durante il suo sindacato, con regio decreto del 27 aprile 1911, fu creato conte di Montelera da Vittorio Emanuele III in occasione dell'inaugurazione dell'Esposizione internazionale di Torino, nel cinquantenario dell'Unit\u00e0 d'Italia.\nBiografia.\nFiglio di Luigi Rossi e di Marianna Barberis, fu socio nella nota azienda produttrice di vini e vermouth Martini &amp; Rossi, fondata nel 1847. Laureatosi in Giurisprudenza all'Universit\u00e0 degli Studi di Torino nel 1886, si dedic\u00f2 all'amministrazione dell'azienda e del patrimonio familiare.\nEletto deputato del Regno nel 1897 nella XX legislatura, fu riconfermato per altre tre. Nell'aprile 1909 divenne sottosegretario alle Poste nel terzo governo Giolitti. Sempre nel 1909 fu nominato senatore del Regno e nello stesso anno divenne sindaco di Torino, incarico che mantenne fino al 1917.\nFece parte della Massoneria.\nDivenuto ministro dell'Industria e Commercio nel Governo Facta, dopo la marcia su Roma si schier\u00f2 per una soluzione a favore dei fascisti e mantenne l'incarico anche con il governo Mussolini fino al 5 luglio 1923, quando il suo dicastero fu abolito e incorporato nel ministero dell'Economia nazionale.\nPioniere e fervente sostenitore del motorismo, venne eletto alla presidenza del RACI il 19 maggio 1921, mantenendo la carica effettuale fino al 31 dicembre 1925 e quella onoraria fino alla morte.\nFu soprannominato \"Aria ai monti\", nome di una popolare macchietta della Torino d'inizio Novecento, impersonata da un vecchio vagabondo appassionato di decorazioni e di uniformi sgargianti. Antonio Gramsci ne diede nell' \"Avanti!\" un ritratto nel 1917, in occasione della fine del suo incarico di sindaco di Torino, definendolo un concentrato delle \u00abcaratteristiche negative di una intera et\u00e0 di crisi e di corruzione\u00bb."}
{"id": "659582", "revid": "287204", "url": "https://it.wikipedia.org/wiki?curid=659582", "title": "Passignano", "text": "Biografia.\nIl soprannome \u00e8 legato al suo paese natale, attuale frazione di Tavarnelle Val di Pesa.\nSi form\u00f2 artisticamente a Firenze con Giovanni Battista Naldini e Girolamo Macchietti, dai quali apprese le basi del disegno tipicamente toscano. Successivamente entr\u00f2 nel gruppo dei collaboratori di Federico Zuccari, aiutando il maestro negli affreschi della cupola del Brunelleschi (conclusasi nel 1579) e seguendolo poi a Roma nel 1580, su chiamata di Gregorio XII, dove si dedic\u00f2 allo studio delle opere classiche e dei \"moderni\" (in particolare i lavori di Raffaello e Michelangelo nei palazzi Vaticani). Fin\u00ec per\u00f2 coinvolto col suo maestro nello scandalo della \"Porta virtutis\", un dipinto fortemente polemico dello Zuccari in contrapposizione ai suoi avversari e alla violenta competizione tra artisti e tra committenti sulla scena papalina. Ripar\u00f2 quindi a Venezia ancora col suo maestro, dove soggiorn\u00f2 tra il 1582 e il 1588. Se dallo Zuccari aveva appreso il ritorno a una certa sobriet\u00e0 compositiva, contrapponendosi agli epigoni del manierismo, fu proprio a Venezia che il Passignano raggiunse la cifra stilistica, dedicandosi allo studio dei maggiori artisti attivi in Laguna (in particolare Tiziano, Tintoretto, Veronese e Palma il Giovane), dai quali assorb\u00ec un intenso gusto per il colore denso e un po' cupo, che all'occorrenza debordava dai rigidi contorni del disegno per effetti espressivi ed atmosferici.\nIn quegli anni il dibattito artistico, sollevato dagli scritti di Vasari e di altri letterati, vedeva infatti una contrapposizione tra la prevalenza data al disegno dai toscani e al colore dai veneti, e i Passignano venne dunque visto, al suo ritorno a Firenze in occasione del matrimonio tra il granduca Ferdinando I con Cristina di Lorena (per il quale prese parte agli apparati decorativi), come l'artista capace di fondere le due scuole, dandogli un'immediata popolarit\u00e0 che crebbe costantemente fino a travalicare, a partire dal primo decennio del Seicento, i confini del Granducato di Toscana. La sua prima opera fiorentina pervenutaci sono gli affreschi nella cappella Salviati in San Marco (1589-91 circa), dove il gusto narrativo e la presenza di numerosi ritratti di personaggi contemporanei, cose tipicamente toscane, sono accentuati dal colore intenso e dalla presenza in primo piano di figure \"ignude\", derivate dall'esempio del Tintoretto, del tutto inedite in questa forma nel panorama artistico locale. Dopo aver partecipato anche alla decorazione dell'oratorio di San Pierino, si iscrisse all'Accademia delle arti del disegno (1589), dove fece presto carriera rivestendone varie cariche pubbliche. \nIn questi anni si pu\u00f2 dire che lui e Santi di Tito si spartissero le principali commissioni religiose sulla piazza fiorentina e toscana, facendo capo a numerosi incarichi per tutta la sua carriera, e tirando su numerosi allievi tra i quali ebbero poi una carriera indipendente Alessandro Tiarini, Anastagio Fontebuoni, Fabrizio Boschi, Pietro Sorri, Ottavio Vannini, Mario Balassi, Nicodemo Ferrucci, Bartolomeo Salvestrini e Simone Pignoni.\nTra le opere degli anni novanta vanno ricordate la cappella di San Giovanni Gualberto nella chiesa di Santa Trinita (1593-94), la volta del presbiterio nel Duomo di Lucca (1594) e pale d'altare per San Michele Visdomini (1593), Santa Maria Maggiore a Firenze (1596), e una perduta per San Francesco a Pisa. Inoltre entr\u00f2 nelle commissioni granducali con due dipinti su ardesia per il Salone dei Cinquecento in palazzo Vecchio (1598), per alcuni apparati per le celebrazioni per la morte di Filippo II di Spagna in San Lorenzo, e soprattutto per la decorazione della villa di Artimino. Pi\u00f9 rara \u00e8 la sua produzione slegata da temi religiosi, storici o allegorici, testimoniata da opere di piccolo formato e di estrema libert\u00e0 compositiva come i \"Bagnanti a San Niccol\u00f2\" (firmata e datata 1600 e in collezione privata londinese). \nNel nuovo secolo si assiste a un aggiornamento del suo stile guardando ai nuovi pittori emergenti della scena fiorentina, in particolare le fluidit\u00e0 dell'Empoli e l'approfondimento del colore denso e fuso si stampo tizianesco del Cigoli. A quest'ultimo dovette guardare quando dipinse il \"Martirio di santo Stefano\" per Santo Spirito (entro il 1602). \nFu in questi anni che la sua fama si spanse ben oltre i confini toscani, ricevendo numerose commissioni, in particolare da Roma, a partire dalla chiesa di San Giovanni dei Fiorentini (1599), dove i migliori artisti fiorentini dell'epoca si dedicarono alla decorazione della cappella Mancini, subito ammirata e studiata dai circoli artistiti della citt\u00e0 papale. Seguirono lavori per Santa Prisca a Roma, San Mercuriale a Forl\u00ec, la certosa di Pavia - tutte opere inviate dal suo atelier a Firenze -, e infine gli affreschi nell'abbazia di San Michele Arcangelo nel suo borgo natio di Passignano (1602), ai quali seguirono quelli nel Duomo di Pistoia. \nSempre nel 1602 l'artista ricevette l'incarico pi\u00f9 prestigioso della sua carriera, quello di fornire una delle pale d'altare da porre nei pilastri sotto la cupola della basilica di San Pietro, su commissione di Clemente VIII, per la quale si trasfer\u00ec a Roma a fine anno, non appena ebbe completato i suoi numerosi incarichi fiorentini. Della sua \"Crocifissione di san Pietro\", assieme a quella del Cigoli la pi\u00f9 apprezzata e pagata dal papa, restano oggi solo alcuni frammenti nel Museo Petriano, divorata dall'umidit\u00e0 come la maggior parte degli altri dipinti e sostituita da mosaici nel corso del XVIII secolo. L'incarico gli valse 1000 scudi e l'onorificenza di cavaliere di Cristo. \nIn quegli anni l'affermarsi dei pittori toscani a Roma \u00e8 testimoniato dalla gara messa su da monsignor Massimi per un \"Ecce Homo\" a lui, al Cigoli e al Caravaggio, che vide vincitore il Cigoli (l'opera del Passignano \u00e8 l'unica perduta della serie). Nel 1604 firm\u00f2 il contratto per la decorazione della cappella Barberini in Sant'Andrea della Valle, commissione che si protrasse fino al 1616, con una pausa nel 1605 per decorare alcuni ambienti di palazzo Pitti a Firenze. Tornato presto a Roma complet\u00f2 anche alcuni lavori in Santa Maria Maggiore, e in lacune chiese romane e del contado (tra ci il Duomo di Nepi e quello di Monte Compatri). Lavor\u00f2 poi al casino dell'Aurora al Quirinale, a fianco di Guido Reni e di Giovanni Baglione, e ad alcuni perduti affreschi di villa Aldobrandini a Frascati, nonch\u00e9 alla decorazione della villa del cardinale Pompeo Arrigoni (opere di attribuzione discussa, per lo pi\u00f9 ridipinte in seguito). Sped\u00ec inoltre opere per Pistoia, Reggio Emilia e Forl\u00ec. Celebre per la sua rapidit\u00e0 di esecuzione, utilizz\u00f2 in questi anni una tecnica talvolta sbrigativa, che ha portato alla predica di numerose opere. \nEsaurite tutte le commissioni romane torn\u00f2 a Firenze nel 1616, dove lavor\u00f2 a varie opere per la Santissima Annunziata, e per la Galleria di Casa Buonarroti (sua \u00e8 l'opera pi\u00f9 nota di quel ciclo, \"Michelangelo che mostra a Pio IV il modellino di San Pietro\"). Coi suoi numerosi allievi partecip\u00f2 ai principali cantieri decorativi dell'epoca, quali la facciata del palazzo dell'Antella, il soffitto del Duomo di Livorno, la decorazione del palazzo del Lussemburgo a Parigi (per Maria de' Medici).\nNelle pala d'altare di quest'ultimo periodo si notano poche novit\u00e0: per San Francesco ad Arezzo, San Giorgio alla Costa a Firenze, e ancora alla Santissima Annunziata, dove nel 1622 complet\u00f2 la cappellina delle Reliquie nei pressi della sagrestia, destinata a diventare la sua sepoltura. \nNel 1624, con l'elezione di Maffeo Barberini al soglio pontificio, torn\u00f2 a Roma, sperando di ottenere la commissione per la decorazione della loggia delle Benedizioni, ma si limit\u00f2 a restaurare la propria opera in Vaticano, gi\u00e0 danneggiata, alla quale aggiunse un secondo dipinto per la basilica, l\"Incredulit\u00e0 di san Tommaso\", pure questa deteriorata e rifatta in mosaico. Si registra fino al 1628 la sua presenza a Roma, anche se pu\u00f2 darsi che non vi risiedesse ininterrottamente.\nPass\u00f2 gli ultimi anni di vita a Firenze, come stimato \"anziano\", spesso chiamato per pareri e consigli. Alla morte nel 1638 fu sepolto nella sua cappella nella Santissima Annunziata."}
{"id": "659583", "revid": "701660", "url": "https://it.wikipedia.org/wiki?curid=659583", "title": "Trattato di Utrecht", "text": "Il trattato di Utrecht, \"Verdrag van Utrecht\" in olandese, comprende una serie di trattati di pace firmati nella citt\u00e0 olandese tra il marzo e l'aprile del 1713, che aiutarono a porre fine alla guerra di successione spagnola.\nDescrizione.\nIn base alle condizioni del trattato, il nipote di Luigi XIV, Filippo, Duca d'Angi\u00f2 venne riconosciuto come Filippo V, Re di Spagna, in accordo con le volont\u00e0 di Carlo II di Spagna, ma l'impero europeo spagnolo venne diviso - gli allora duchi di Savoia si videro restituito il contado di Nizza, ricevettero la Sicilia (e con essa il titolo di Re per Vittorio Amedeo II di Savoia ed i suoi successori), l'ex gonzaghesco Monferrato, Alessandria, Valenza, tutta l'alta valle di Susa, Pinerolo e parti del territorio milanese, mentre l'imperatore del Sacro Romano Impero Carlo VI ricevette i Paesi Bassi Spagnoli, il Regno di Napoli e il resto del Ducato di Milano al quale venne annessa l'ex gonzaghesca Mantova. La Sardegna fu invece ceduta alla Baviera di Massimiliano II Emanuele di Wittelsbach, impegno questo che poi a luglio non fu ratificato dall'Austria e costitu\u00ec il pomo della discordia per la continuazione della guerra. Inoltre, la Spagna cedette Gibilterra e Minorca alla Gran Bretagna e accett\u00f2 di cedere ai britannici l'Asiento \u2013 un prezioso contratto esclusivo per la tratta degli schiavi.\nIn Nord America, in base agli articoli 10 e 13, la Francia cedette alla Gran Bretagna le sue pretese sui territori della Compagnia della Baia di Hudson nella Terra di Rupert, Terranova e Acadia. La Francia mantenne l'\u00cele-Saint-Jean (oggi Isola del Principe Edoardo) e l'\u00cele Royale (oggi Isola del Capo Bretone), sulla quale eresse la fortezza di Louisbourg.\nDopo il trattato i francesi continuarono la guerra contro l'imperatore Carlo VI ed il Sacro Romano Impero fino al 1714, quando le ostilit\u00e0 furono terminate dalla pace di Rastatt e dal trattato di Baden nel 1714. Spagna e Portogallo rimasero ufficialmente in guerra fino al trattato di Madrid del 1715, cos\u00ec come il Sacro Romano Impero e la Spagna, ora borbonica, lo furono fino al 1720.\nI trattati di Utrecht vennero firmati dai rappresentanti di Luigi XIV di Francia e Filippo V di Spagna da una parte, e la Regina Anna di Gran Bretagna, la Repubblica delle Sette Province Unite e il Ducato di Savoia dall'altra.\nNonostante alcuni dubbi sulla legalit\u00e0 di tali misure, Filippo V avrebbe rinunciato al trono francese per s\u00e9 e per i suoi discendenti, mentre diversi principi francesi - soprattutto il pi\u00f9 giovane nipote di Luigi XIV, il Duca di Berry e suo nipote, il Duca di Orl\u00e9ans - rinunciarono alle loro pretese al trono spagnolo, per loro stessi e i loro eredi.\nAl momento della firma vennero siglati anche una serie di accordi commerciali.\nPreambolo alla firma del trattato.\nFrancia e Inghilterra erano scese a patti, e i preliminari della pace erano stati firmati a Londra nell'ottobre del 1711, avendo come base un tacito assenso sulla spartizione della monarchia spagnola. Il congresso si apr\u00ec a Utrecht il 29 gennaio 1712. I rappresentanti inglesi erano John Robinson, vescovo di Bristol, e Thomas Wentworth, I conte di Strafford. Con riluttanza le Province Unite accettarono i preliminari e inviarono dei rappresentanti, ma l'imperatore si rifiut\u00f2 di farlo finch\u00e9 non fosse stato rassicurato che questi preliminari non erano vincolanti. Questa rassicurazione venne data e in febbraio i rappresentanti imperiali fecero la loro comparsa. Poich\u00e9 il Duca d'Angi\u00f2 non era ancora riconosciuto come re, la Spagna inizialmente non invi\u00f2 dei plenipotenziari, ma il Duca di Savoia ne invi\u00f2 uno e anche il Portogallo era rappresentato.\nUna delle prime questioni discusse fu la natura delle garanzie che dovevano essere date da Francia e Spagna, per cui queste due corone sarebbero state tenute separate, e le cose non progredirono molto fino a dopo il 10 luglio 1712, quando Filippo firm\u00f2 una rinuncia. Quindi, avendo Inghilterra e Francia concluso una tregua, il processo di pace venne sveltito e i trattati principali vennero firmati l'11 aprile 1713.\nRatifica in Gran Bretagna.\nLe condizioni territoriali del trattato non si spinsero in l\u00e0 quanto avrebbe desiderato il partito Whig britannico; I Whig si consideravano come eredi delle rigide politiche anti-francesi di Guglielmo III e Marlborough. Durante il regno di Giorgio III, il Whig John Wilkes descrisse sdegnosamente il trattato come \"La Pace di Dio, poich\u00e9 supera ogni comprensione.\" Comunque, nel parlamento del 1710, la maggioranza della Camera dei Comuni era occupata da aderenti ai Tory, che desideravano la fine della partecipazione britannica alla guerra. La Regina Anna e i suoi consiglieri erano della stessa opinione. Il partito amministrato da Robert Harley, primo conte di Oxford e conte di Mortimer e Henry Saint-John Bolingbroke, si rivel\u00f2 pi\u00f9 flessibile al tavolo delle trattative e i due vennero descritti come \"filo-francesi\" dai Whig; Oxford e Bolingbroke persuasero la regina a creare dodici nuovi \"Tory peers\" per assicurare la ratifica del trattato alla Camera dei Lord.\nL'equilibrio di potere.\nIl concetto europeo di equilibrio di potere, menzionato per la prima volta nel 1701 da Charles Davenant in \"Essays on the Balance of Power\", divenne generale nei discorsi riguardanti la guerra e le conferenze che portarono alla firma del trattato di Utrecht. Il concetto riemerse in questo contesto nel numero del 19 aprile 1709 del periodico di Daniel Defoe \" A Review of the Affairs of France\", che sosteneva il ministero di Harley. La \"Rivista\" di Defoe fu pubblicata senza interruzioni fino al 1713."}
{"id": "659584", "revid": "767487", "url": "https://it.wikipedia.org/wiki?curid=659584", "title": "Summoning", "text": "I Summoning sono un gruppo Epic/Atmospheric black metal austriaco. Il loro stile \u00e8 stato descritto come \"Tolkien metal\" non a torto, per via dei testi degli album pubblicati che hanno che fare con il mondo mitologico di J. R. R. Tolkien; l'unica eccezione \u00e8 \"Stronghold\".\nStoria del gruppo.\nI \"Summoning\" sono stati formati nel 1993 da Silenius (Michael Gregor), Protector (Richard Lederer) e Trifixion (Alexander Trondl). Prima di creare i \"Summoning\", Protector suonava la batteria in una band thrash/death metal \"vecchio stile\" chiamata \"Marlignom\" e aveva studiato quattro anni di batteria in una scuola di musica. Silenius (a 16 anni) era in una band doom metal chiamata \"Shadow Vale\" e aveva studiato qualche anno pianoforte. Inoltre Silenius componeva musica insieme a \"Pazuzu\" (Ray Wells) nella band \"Cromn\". Trifixion suonava nei \"Pervertum\".\nI \"Summoning\" composero due demo (\"Upon the Viking's stallion\" e \"Anno Mortiri Domini\"), cos\u00ec come uno split con la band austriaca Pazuzu (\"The Urilia Text\") e una cassetta promozionale con cinque tracce per l'album \"Lugburz\". Tutte le canzoni presenti nelle demo non sono mai state pubblicate successivamente in modo ufficiale, n\u00e9 presero parte nei CD in una versione diversa.\nLe demo vendettero abbastanza bene in un negozio di dischi chiamato \"Why not\" a Vienna. Qualche tempo dopo Silenius venne in contatto con T.T. (Thomas Tannenberger), leader degli Abigor. Silenius fin\u00ec per eseguire tutte le linee vocali delle pubblicazioni degli \"Abigor\" (tranne le demo) e divent\u00f2 un membro permanente del gruppo fino al 1999. Il primo album degli \"Abigor\" fu registrato per la giovane Napalm Records, che port\u00f2 a Silenius a trovare un accordo con la Napalm per l'album di debutto dei \"Summoning\" \"Lugburz\" nel 1995. In quel periodo la formazione dei Summoning era: Silenius - voce, tastiere e basso; Protector - tastiere e chitarra; Trifixion - batteria; Pazuzu aggiunse qualche linea vocale e scrisse qualche testo. \"Lugburz\" era un album di black metal tradizionale, molto diverso dalle successive pubblicazioni del gruppo.\nLa band continu\u00f2 come duo dopo l'abbandono di Trifixion, pubblicando \"Minas Morgul\" nel 1995. Questo album fu la prima pubblicazione del gruppo nel loro nuovo stile, uno stile epico e atmosferico utilizzando chitarre come sottofondo e sintetizzatori come strumento principale, utilizzando precedenti canzoni registrate nuovamente. \"Dol Guldur\", uscito nel 1996, continu\u00f2 questo stile ed era caratterizzato da influenze del progetto parallelo di Protector \"Ice Ages\". I testi sono presi da J. R. R. Tolkien. Nel 1997, fu pubblicato l'EP \"Nightshade Forests\", che fu incluso nelle successive pubblicazioni di \"Dol Guldur\". Dopo questo, la band interruppe tutti i lavori per quasi due anni, e fermarono anche il loro contributo ai diversi progetti paralleli. Ma nel 1999, i \"Summoning\" tornarono con \"Stronghold\" che, nonostante fosse nel loro classico stile, si concentrava maggiormente sulla chitarra rispetto alle tastiere e ai sintetizzatori per creare le linee melodiche.\nNel 2001 segu\u00ec la pubblicazione dell'album \"Let Mortal Heroes Sing Your Fame\". Questo album fu una specie di combinazione tra il vecchio e il nuovo stile dei \"Summoning\", con tastiere pi\u00f9 epiche e polifoniche, mentre le chitarre sono simili alle complesse e rockeggianti linee di chitarra di \"Stronghold\" . Questa volta la band us\u00f2 pi\u00f9 sample parlati per creare uno stile pi\u00f9 drammatico e per la prima volta il gruppo inser\u00ec un coro nella canzone \"Farewell\". Per la prima volta ai testi basati sulla Terra di Mezzo di Tolkien, ne vennero accostati altri, tratti dalle opere di Michael Moorcock. Nel 2003 pubblicarono l'EP \"Lost Tales\" e nel 2006 pubblicarono l'album \"Oath Bound\". La lunga pausa tra gli ultimi due album fu causata da problemi personali dei componenti del gruppo, aggiunta alla carenza di nuove idee .\nNel febbraio 2012 il gruppo annunci\u00f2 sul suo sito che stava scrivendo nuovi canzoni, in vista di una pubblicazione per la fine dell'anno. Il 27 dicembre 2012 fu annunciato che tutte le chitarre e la voce di Protector erano state registrate e che l'album sarebbe stato titolato \"Old Mornings Dawn\". Il disco venne poi pubblicato nel giugno del 2013.\nIl 5 gennaio 2018 \u00e8 uscito il nuovo lavoro del duo, intitolato \"With Doom We Come\", stilisticamente simile al disco precedente."}
{"id": "659588", "revid": "339392", "url": "https://it.wikipedia.org/wiki?curid=659588", "title": "Il Passignano", "text": ""}
{"id": "659592", "revid": "767487", "url": "https://it.wikipedia.org/wiki?curid=659592", "title": "Green on Red", "text": "I Green on Red sono un gruppo rock statunitense, formatosi a Tucson, Arizona, ed associato alla scena punk di questa citt\u00e0, ma operante per la maggior parte della sua carriera a Los Angeles, California, dove vennero accostati al genere Paisley underground.\nBiografia.\nIl gruppo si form\u00f2 nel 1977 con il nome di The Serfers, con una formazione a quattro, composta da Dan Stuart alla voce e chitarra, Jack Waterson al basso, Van Christian alla batteria, (successivamente fondatore dei Naked Prey) e Sean Nagore all'organo che rimpiazzato dopo poco tempo da Chris Cacavas. Nell'estate del 1980, il gruppo si trasfer\u00ec a Los Angeles, dove assunse il nome attuale, tratto dal titolo di uno dei loro pezzi, per essere confusi con la locale scena \"surf punk\". Christian ritorn\u00f2 a Tucson e fu rimpiazzato da Alex MacNicol.\nIl gruppo realizz\u00f2 quindi 300 copie di un EP autoprodotto in formato vinile rosso, ufficialmente senza titolo, ma spesso indicato come \"Two Bibles\". Vennero notati da Steve Wynn, allora leader dell'emergente gruppo dei Dream Syndicate che decise di produrre nel 1982 il loro secondo EP \"omonimo\" e che fu pubblicato dalla sua etichetta Down There.\nL'anno successivo i Green on Red seguirono i Dream Syndicate alla Slash Records che pubblic\u00f2 l'album d'esordio \"Gravity Talks\", considerato dalla critica uno tra gli album pi\u00f9 rappresentativi del movimento Paisley Underground.\nNel 1985 si un\u00ec il chitarrista di San Francisco Chuck Prophet in occasione di \"Gas Food Lodging\", secondo album del gruppo, uscito per la Enigma Records. Subito dopo MacNicol lasci\u00f2 il gruppo e fu sostituito da Keith Mitchell (successivamente nei Mazzy Star). Sempre nel 1985, Dan Stuart pubblic\u00f2 con Steve Wynn a nome \"Danny and Dusty\" l'album \"The Lost Weekend\" per la A&amp;M Records.\nIl gruppo firm\u00f2 con la major Phonogram/Mercury. Sempre nel 1985 usc\u00ec l'EP \"No Free Lunch\" che fu seguito due anni pi\u00f9 tardi dall'album \"The Killer Inside Me\" (1987), prodotto da Jim Dickinson agli Ardent Studios di Memphis. Subito dopo la pubblicazione di questo album il gruppo si divise. Chris Cacavas inizi\u00f2 la carriera solista. Quando Dan Stuart riprese a registrare materiale, il gruppo si era ridotto in pratica ad un duo composto da Stuart e Prophet, e per le registrazioni dell'album \"Here Comes the Snakes\" uscito nel 1989 vennero utilizzati dei turnisti.\nAltri tre album vennero realizzati prima dello scioglimento del gruppo, \"This Time Around\" nel 1989, \"Scapegoats\" del 1991 e \"Too Much Fun\" del 1992. Dan Stuart usc\u00ec dal giro della musica mentre Chuck Prophet continu\u00f2 invece la carriera come solista e turnista.\nNel settembre 2005 il grupp\u00f2 si riform\u00f2 con i componenti del periodo migliore, e cio\u00e8 Stuart, Cacavas, Prophet e Waterson, con Jim Bogios al posto di Alex MacNichol (che nel frattempo era morto) per suonare un concerto in occasione delle celebrazioni per il ventesimo anniversario dell'Hotel Congress di Tucson. A questa esibizione ne segu\u00ec un'altra a Londra il 10 gennaio 2006, probabilmente per completare il tour europeo interrotto del 1987."}
{"id": "659593", "revid": "36426", "url": "https://it.wikipedia.org/wiki?curid=659593", "title": "Communicationssprache", "text": "Il Communicationssprache, denominato pi\u00f9 raramente anche \"Universal Glot\", \"Weltsprache\" o \"Komuniklingvo\", \u00e8 una lingua ausiliaria internazionale creata nel 1839 dal tedesco Joseph Schipfer (Ransbach, 8 aprile 1761 - Niederwalluf, 27 gennaio 1843).\nStoria.\nL'autore svolgeva l'attivit\u00e0 di proprietario terriero nel villaggio di Niederwalluf in Rheingau nei pressi di Wiesbaden. In una lettera del 20 febbraio 1840, intitolata \"Appello generale per l'umanit\u00e0 compassionevole\" egli descrisse le miserrime condizioni di vita dei francesi che vivevano nelle zone intorno al Rodano e alla Saona. In questa lettera parl\u00f2 anche di un suo opuscolo relativo alla sua \"Comunicazione generale, o lingua del mondo\". In alcuni suoi opuscoli successivi egli chiese il sostegno del Duca di Nassau per la pubblicazione di una grammatica della lingua, e di materiali didattici per adulti e ragazzi dai 12 ai 14 anni; con il proposito di sostenere le popolazioni disastrate della Francia per mezzo del ricavato della vendita di queste pubblicazioni. Ma le trattative non ebbero esito.\nLa corrispondenza tra Joseph Schipfer e il Ducato di Nassau dal 1835 al 1841 \u00e8 custodita presso l'Archivio di Stato dell'Assia a Wiesbaden, e pu\u00f2 essere visualizzata sotto la sigla 210/7907.\nContemporaneamente al suo libro in tedesco per la diffusione della sua lingua, l'autore ne pubblic\u00f2 anche una versione in inglese. In essa venne usato per la prima volta il termine \"lingua internazionale\" per indicare una lingua artificiale.\nLa \"Communicationssprache\", oltre ad essere stata una delle pi\u00f9 antiche lingue ausiliarie internazionali e una delle primissime \"a posteriori\", \u00e8 degna d'interesse nella storia dell'interlinguistica per altri due motivi principali. In primo luogo perch\u00e9 \u00e8 basata sul francese, che all'epoca era la lingua pi\u00f9 diffusa per i rapporti internazionali. Ma si noti che nel 1879, soltanto quarant'anni dopo, il Volap\u00fck fu basato piuttosto sull'inglese. In secondo luogo perch\u00e9 l'autore ide\u00f2 la lingua nella prospettiva di una sempre maggiore necessit\u00e0 di comunicazione tra popoli stranieri, favorita dall'invenzione della ferrovia e della navigazione a vapore. Egli stesso consigli\u00f2 che il suo progetto venisse impiegato su questi \"nuovi mezzi per viaggiare\".\nGrammatica.\nLa \"Communicationssprache\" si basa sulla semplificazione del francese; ma sono presenti influenze del latino, dell'inglese e del tedesco. Il vocabolario \u00e8 in grande prevalenza francese, anche se scritto con un'ortografia modificata e fonetica, perch\u00e9 l'autore riteneva che la conoscenza del lessico francese fosse quasi universale tra le classi colte della sua epoca.\nAlcune caratteristiche:\nEsempio.\nIl Padre nostro &lt;br&gt; "}
{"id": "659595", "revid": "1543377", "url": "https://it.wikipedia.org/wiki?curid=659595", "title": "Gr\u00f3a", "text": "Nella mitologia norrena, Gr\u00f3a \u00e8 una strega e una praticante del sei\u00f0r, moglie di Aurvandill il Coraggioso.\nAppare nello Sk\u00e1ldskaparm\u00e1l, una sezione dell'Edda in prosa di Snorri Sturluson, pi\u00f9 precisamente compare nel racconto della battaglia del dio Thor contro il gigante Hrungnir. Dopo che il dio aveva ucciso il gigante con il suo martello Mj\u00f6llnir, Gr\u00f3a venne interpellata affinch\u00e9 rimuovesse dalla testa del dio un frammento della cote di Hrungnir. Sfortunatamente mentre Gr\u00f3a stava eseguendo il compito, Thor, per renderla felice, le raccont\u00f2 di una volta in cui aveva guadato da nord a sud gli \u00c9liv\u00e1gar, portando Aurvandill fuori da J\u01ebtunheimr sulle spalle in una gerla. Come prova le disse che uno degli alluci del gigante era rimasto fuori ed era gelato; perci\u00f2 egli lo aveva spezzato e l'aveva gettato nel cielo, facendolo diventare una stella, di nome \"Aurvandillst\u00e1\" (\"Alluce di Aurvandill\"). Allora Gr\u00f3a fu cos\u00ec felice che si dimentic\u00f2 dell'incantesimo e il pezzo della cote rimase per sempre imprigionato nella testa del dio.\nEcco un frammento di questa vicenda cos\u00ec come viene raccontata direttamente nello Sk\u00e1ldskaparm\u00e1l:\nGr\u00f3a \u00e8 anche una v\u01eblva, evocata dall'oltre tomba, nel poema \"Gr\u00f3galdr\", (una parte dello Svipdagsm\u00e1l), da suo figlio Svipdagr. Con la morte non ha perso nessuno dei suoi poteri magici e pu\u00f2 assisterlo nel portare a termine il compito assegnatogli dalla sua crudele matrigna.\nNel \"Gesta Danorum\", Gro \u00e8 una donna salvata dallo sposarsi con un re gigante di nome \"Gram\". Nelle teorie di Viktor Rydberg sulla mitologia norrena, queste tre Gr\u00f3a in realt\u00e0 sarebbero tutte il medesimo personaggio."}
{"id": "659597", "revid": "12079", "url": "https://it.wikipedia.org/wiki?curid=659597", "title": "Uad Guenifa", "text": ""}
{"id": "659601", "revid": "1305772", "url": "https://it.wikipedia.org/wiki?curid=659601", "title": "Jules e G\u00e9d\u00e9on Naudet", "text": "Nel 1989 si trasferiscono da Parigi a New York. Qui frequentano la Scuola cinematografica dell'Universit\u00e0 di New York, dove si laureano entrambi nel 1995.\nNel 2000, i due fratelli girano il loro primo film, \"Hope, Gloves and Redemption\", sui giovani pugili ispanici del Bronx. Il film ottiene un notevole apprezzamento della Giuria del \"New York International Independent Film and Video Festival\" del 2000.\nNel 2001, realizzano un documentario sui vigili del fuoco di New York, seguendo in particolare la \"matricola\" Antonios \"Tony\" Benetatos, dal suo addestramento in accademia fino ai primi giorni di lavoro. La mattina dell'11 settembre 2001, Jules Naudet sta riprendendo un intervento dei vigili per una presunta perdita di gas tra Church Street e Lispenard Street (), quando con la sua telecamera inquadra il volo AA11 mentre si schianta contro la Torre Nord.\nAssieme alle riprese dell'operatore ceco Pavel Hlava e al video di Wolfgang Staehle, la registrazione di Jules Naudet \u00e8 l'unica testimonianza visiva dell'impatto del velivolo.\nProprio sulla registrazione, alcuni teorici del complotto hanno ipotizzato che in realt\u00e0 i fratelli Naudet fossero gi\u00e0 a conoscenza degli attentati e che la loro presenza l\u00ec non fosse del tutto casuale. L'ipotesi si fonderebbe sul modo - da alcuni giudicato \"sospetto\" - con cui Jules \u00e8 riuscito a catturare gli ultimi istanti del volo, prima che si schiantasse.\nLo spezzone \u00e8 al centro anche di una polemica giudiziaria fra la compagnia \"Louder than Words\", produttrice del documentario \"cospirazionista\" \"Loose Change\", e i fratelli Naudet, che lamentano una violazione del diritto d'autore nell'uso delle ormai famose immagini dello schianto.\nA partire dal 2004, i Naudet sono impegnati nella lavorazione di un nuovo film, \"Seamus\", incentrato sul raggiungimento della maggiore et\u00e0. Il progetto vede la collaborazione alla sceneggiatura dell'amico attore, regista e sceneggiatore (nonch\u00e9 ex-vigile del fuoco) statunitense James Hanlon."}
{"id": "659604", "revid": "9", "url": "https://it.wikipedia.org/wiki?curid=659604", "title": "Pace di Utrecht", "text": ""}
{"id": "659605", "revid": "110157", "url": "https://it.wikipedia.org/wiki?curid=659605", "title": "Tho Fan", "text": "Il Tho Fan \u00e8 una lingua artificiale creata dal linguista canadese Wolf Wikeley per il videogioco per Xbox Jade Empire. La lingua \u00e8 stata progettata per suonare antica e distintamente asiatica.\nIl Tho Fan fa a meno del verbo \"essere\" e si serve degli articoli - parole come \"un\" e \"il\" - per marcare il tempo.\nWikeley ha tradotto il Vangelo secondo Giovanni in Tho Fan."}
{"id": "659606", "revid": "120940064", "url": "https://it.wikipedia.org/wiki?curid=659606", "title": "Dietrich Hahn", "text": "\u00c8 curatore editoriale, tra l'altro, di monografie storico-scientifiche.\nBiografia.\n\u00c8 l'unico figlio dello storico dell'arte e studioso di architettura Hanno Hahn e di sua moglie Ilse Hahn, nata Pletz, nonch\u00e9 unico nipote del chimico nucleare e premio Nobel Otto Hahn. Trascorse l'infanzia e la giovinezza prima a Francoforte sul Meno e poi, fino al 1960, a Roma, dove ha frequentato la Deutsche Schule Rom. Dopo la prematura morte dei genitori in un incidente stradale, frequent\u00f2 diversi collegi scolastici, da ultimo il Landschulheim Schlo\u00df Stein an der Traun, sul lago Chiemsee. Dal 1968 studi\u00f2 recitazione presso l\"'Istituto Statale Superiore di Musica - Max Reinhardt Schule\" (oggi: Universit\u00e4t der K\u00fcnste) e la prof.ssa Marlise Ludwig a Berlino.\nNel 1972 incominci\u00f2 a recitare nei teatri tedeschi, anche con partecipazioni a diverse \"prime\" (come nelle opere di Trian\u00e0, Eisendle, Taylor, Ibsen, Gor'kij). In quello stesso periodo si rafforz\u00f2 il suo interesse per la storia della scienza, in particolare quella del XX secolo, e si dedic\u00f2 intensamente, come autodidatta, alla vita e alle opere di suo nonno Otto Hahn e della collega Lise Meitner, che era stata la sua madrina di battesimo. Egli considera questo lavoro come un obbligo e avverte la particolare responsabilit\u00e0 di documentare le opere scientifiche di importanza storica di Otto Hahn e Lise Meitner nel modo pi\u00f9 autentico possibile e di custodirle per le future generazioni.\nIn occasione della sua ultima visita a Cambridge nel luglio 1965 Lise Meitner gli disse:\n\"Il tuo caro nonno non lo si apprezza mai abbastanza, tutti gli vogliono bene, tutti lo adorano, e io in modo particolare. Ti rendi conto di quello che significa essere suo nipote? \u00c8 un dono del Signore. Ragazzo, ma tu te lo sei meritato?\"\nDal 1975 ha pubblicato numerosi libri (vedi \"Pubblicazioni\") e contributi su temi di carattere storico-scientifico per la stampa, la radio e la televisione. Nel 1979 \u00e8 stata pubblicata, presso l'editore List, una \"Biografia per immagini e documenti\" (Biographie in Bildern und Dokumenten), sua opera principale, in grande formato, in occasione del centenario della nascita di Otto Hahn, con oltre 700 riproduzioni commentate di documenti storici originali. Il prof. Walther Gerlach la defin\u00ec \"\"un'opera unica della nostra letteratura\".\" Nel 1987 a Monaco e nel 1998 a Stettino (Polonia), cur\u00f2 le vaste esposizioni di acquerelli, pitture e disegni di sua nonna, la pittrice Edith Junghans (1887-1968), mentre nel 1990, a Roma, nella Bibliotheca Hertziana, organizz\u00f2 una mostra commemorativa in occasione del 30\u00ba anniversario della morte dei genitori e del primo conferimento del \"Premio Hanno e Ilse Hahn.\"\nDal 1976 Dietrich Hahn \u00e8 membro della Societ\u00e0 Max Planck per l'Avanzamento delle Scienze e del Deutsches Museum a Monaco di Baviera, e, dal 1982, della Federazione Giornalistica Bavarese (BJV) di Monaco. Inoltre, \u00e8 membro attivo di diverse organizzazioni per la protezione della natura e degli animali, fra le quali PETA, SHAC e la RSPCA britannica.\nNel 1981 fu l'unico partecipante tedesco alla spedizione nell'Antartide della National Science Foundation e della Smithsonian Institution di Washington D.C. Nel 1983 ottenne dal governo neozelandese il permesso ufficiale di \"residenza permanente in Nuova Zelanda\", che lo favor\u00ec molto nel suo rapporto di collaborazione con una casa editrice neozelandese a Picton. Nel 1995 si un\u00ec alla protesta mondiale contro l'annuncio, da parte del presidente francese Jacques Chirac, dei test atomici sull'atollo di Mururoa nella Polinesia, restituendo allo stesso Chirac, con una nota di protesta, la Croce dell'Ordine della Legion d'Onore che era stata conferita nel 1959 a Otto Hahn dal presidente Charles de Gaulle. Dal 1998 \u00e8, inoltre, membro del curatorio della Medaglia Otto Hahn per la Pace della Societ\u00e0 Tedesca per le Nazioni Unite (DGVN), Berlino-Brandeburgo, e dal gennaio 2013 membro straniero della New York Academy of Sciences.\nDa alcuni anni ha inoltre dato inizio a una serie di Letture (come lo storico scambio di lettere Hahn-Meitner del 1938/39) e di Conferenze (sul tema: \"Otto Hahn: una Vita per la Scienza, l'Umanit\u00e0 e la Pace\"), come, tra l'altro, ad Albstadt (Maschenmuseum), Bad Camberg (Festival der leisen T\u00f6ne), Berlino (Accademia delle Scienze), Amburgo (Biblioteca Aby Warburg), Saarbr\u00fccken (Union Stiftung), oltre che presso numerosi centri di formazione professionale, scuole e licei.\nNell'ottobre del 2013, su invito di Tadatoshi Akiba, ha fatto la sua prima visita a Hiroshima, dove ha tenuto, presso l'Universit\u00e0 di Hiroshima, due conferenze molto seguite sulla vita e le scoperte di Otto Hahn, in particolare sulle sue attivit\u00e0 in favore della pace mondiale dopo il lancio delle bombe atomiche su Hiroshima e Nagasaki nell'agosto 1945. Ha inoltre fatto visita al Genbaku Dome e al Museo della Pace, deponendo, anche in rappresentanza di suo nonno, una corona al Cenotafio nel Parco della Pace e dedicando un minuto di silenzio alle vittime e agli hibakusha. In un incontro con il sindaco di Hiroshima Kazumi Matsui, questi ha indicato Otto Hahn come \"campione della pace\", descrivendo il suo impegno pacifista come \"istruttivo, rivolto al futuro e di esempio per le generazioni future\".\nDietrich Hahn, divorziato due volte e da molti anni un convinto vegetariano per motivi etici, ha sposato il 18 ottobre 2012 a Samut Sakhon, con rito del Buddhismo Theravada, la giovane siamese Khun Vipaphon Chaisutthi Suphatipp Patcharapan (nata nel 1978), e vive con sua moglie vicino a Bangkok, nel Regno di Thailandia."}
{"id": "659607", "revid": "767487", "url": "https://it.wikipedia.org/wiki?curid=659607", "title": "Estasi di un delitto", "text": "\"Estasi di un delitto (Ensayo de un crimen)\" \u00e8 un film del 1955 diretto da Luis Bu\u00f1uel.\nBu\u00f1uel, partendo da un romanzo di Rodolfo Usigli, traccia un'originale narrazione intrisa di humour nero, sull'impulso omicida e sulle frustrazioni derivanti dall'educazione cattolica, presa letteralmente in giro dal grande maestro del surrealismo.\nIl film, oggi inserito anche tra i 100 migliori film messicani di sempre fu definito da Alberto Moravia una \"allegoria trasparente dell'impotenza sessuale\".\nTrama.\nAlessandro De la Cruz, soprannominato Alex, \u00e8 il piccolo figlio di una facoltosa famiglia messicana durante il periodo in cui nel Paese \u00e8 in corso la rivoluzione. La sua giovane istitutrice inventa una storia con la quale attribuisce poteri malefici ad un carillon con cui la mamma ha appena permesso al bambino di giocare. Alex si convince delle capacit\u00e0 del carillon dal momento in cui, invocandone l'intervento, la sua istitutrice \u00e8 colpita da un proiettile vagante proveniente dalla rivolta scoppiata per strada, e cade morta di fronte a lui.\nRitroviamo Alessandro adulto convalescente in una clinica. Un banale rifiuto durante una conversazione con una suora infermiera innesca in lui un istinto omicida. La minaccia con un rasoio ma prima che possa raggiungerla, la suora in preda al terrore fa un salto nel vuoto schiantandosi al suolo senza vita.\nLe indagini portano rapidamente a concludere che si sia trattato di una disgrazia ma, a sorpresa, Alessandro De la Cruz si presenta per confessare questo delitto e, insieme, altri delitti, dei quali \u00e8 pronto a raccontare tutto in una lunga deposizione/flashback che costituisce il corpo del film.\nAlessandro racconta di un'esistenza sempre in bilico tra una condotta retta e rispettabile e una potenziale vocazione criminale che in qualche maniera \u00e8 innescata dal famoso carillon, all'epoca depredato con il resto della casa dai rivoltosi proprio poco dopo aver causato la morte dell'istitutrice, e ritrovato intatto da un antiquario poche settimane prima.\nCosciente di poter tenere a freno gli istinti insani se affiancato da una donna pura e virtuosa, Alessandro fa la corte alla giovane Carlota alla quale si dichiara denunciando tutte le sue debolezze, ma la ragazza pur non rifiutando prende del tempo.\nNel frattempo conosce la provocante Patricia che stimola di nuovo i suoi istinti e che si salva giusto in tempo riconciliandosi improvvisamente col suo compagno col quale poi torna ad avere un litigio furibondo, che stavolta la spinge a suicidarsi.\nUn altro incontro, con la bella Lavinia risveglia insieme sentimenti teneri e omicidi. Anche lei scampa per poco al peggio, e ad Alessandro non resta che sfogarsi con il manichino/sosia della giovane modella che viene cremato nel forno del suo laboratorio di ceramista.\nCarlota nel frattempo scioglie i suoi dubbi e conclude la scabrosa relazione clandestina con l'architetto, sposato con figli. Alessandro ne \u00e8 informato alla vigilia delle nozze e pianifica freddamente l'omicidio della sua futura moglie ma viene preceduto dall'architetto, incapace di accettare il distacco dalla giovane amante.\nLa deposizione termina ed il commissario si limita a congedare il signor De la Cruz che non \u00e8 incriminabile per il solo motivo di veder realizzati i propri desideri omicidi.\nAlessandro ha in qualche modo espiato le sue colpe confessandosi ma non si sente ancora libero dall'invisibile giogo che lo costringe a pensieri malsani. Cos\u00ec, tornato a casa, prende il carillon malefico e lo getta in un lago. Si sente gi\u00e0 rinascere ma il compimento della sua definitiva liberazione si ha dopo aver visto Lavinia, con la quale c'\u00e8 subito grande intesa e complicit\u00e0. Getta il bastone, il passato e si incammina con lei verso un futuro senza pi\u00f9 ombre."}
{"id": "659609", "revid": "121311637", "url": "https://it.wikipedia.org/wiki?curid=659609", "title": "Francisco de Toledo", "text": "Biografia.\nNacque ad Oropesa nel 1516, figlio del conte della locale contea. Prest\u00f2 servizio militare a partire da 15 anni di et\u00e0 e nel 1568 venne nominato vicer\u00e9 del Per\u00f9 con il compito di salvaguardare gli interessi reali nei confronti dei turbolenti coloni e, nello stesso tempo, di porre termine alle sollevazioni degli indigeni.\nSua prima cura, una volta installato nella carica, fu di procedere ad un'accurata ispezione dei territori al termine della quale emise delle incisive \"Ordenanzas\" redatte dai giuristi \"Juan de Matienzo\" e \"Juan Polo de Ondegardo\", profondi conoscitori della realt\u00e0 andina.\nSotto la sua guida, il vicereame venne ristrutturato completamente a mezzo di innovative istituzioni che regolarono, a nuovo, le \"encomiendas\" e riorganizzarono la popolazione indigena ridistribuita in apposite \"reducciones\" comandate, ciascuna, da un referente spagnolo.\nIstitu\u00ec il tribunale della inquisizione e fond\u00f2 numerose citt\u00e0 tra cui Tarija e Cochabamba nell'attuale Bolivia.\nNel 1572 ottenne la capitolazione dell'ultimo sovrano inca, T\u00fapac Amaru, che fece giustiziare nella piazza principale del Cuzco, di fronte a tutti gli \"indios\" riuniti allo scopo e promulg\u00f2 la Ley de la Mita una legge che obbligava gli schiavi africani e i nativi dopo i diciotto anni a lavorare nelle miniere con turni di 12 ore al giorno.\nQuest'ultimo \"exploit\" gli guadagn\u00f2, per\u00f2, la disapprovazione della Corona spagnola che intervenne direttamente nella conduzione del vicereame, ingiungendogli di migliorare la condizione dei nativi.\nPrima della fine del suo mandato, Francisco de Toledo fece in tempo a combattere il pirata Francis Drake che minacciava le comunicazioni con la madre patria.\nNel 1581, terminato il suo mandato, torn\u00f2 in patria e l'anno seguente mor\u00ec presso Toledo, nella localit\u00e0 di Escalona.\nLe \"Informaciones\".\nPer i cultori di storia incaica, Francisco de Toledo \u00e8 noto soprattutto per le sue famose \"Informaciones\". Si tratta di questionari che gli incaricati del vicer\u00e9 andarono stilando per il paese interrogando i locali sulla civilt\u00e0 incaica prima dell'arrivo dei conquistadores. Un'identica inchiesta venne svolta tra gli unici quattro \"conquistadores\" superstiti, per ricostruire le loro impressioni sulla societ\u00e0 inca all'epoca della conquista.\nLe \"Informaciones\" sono undici e sono suddivise secondo il luogo in cui sono state raccolte. Sono redatte sotto forma di domande standard e vi si trovano registrate le risposte dei rappresentanti delle varie comunit\u00e0, con il nome dei testimoni. Le domande sono assai varie, ma solitamente comprendono una richiesta di notizie sulla origine degli inca e sulla storia del loro impero, con particolare riguardo a quella degli ultimi imperatori.\nL'opera di Bartolomeo de Las Casas, a favore dei diritti degli indigeni, provocava reazioni simili in tutti i territori d'oltremare e i coloni spagnoli si preoccupavano di fronteggiare le sue argomentazioni che andavano raccogliendo credito presso la Corona.\nA prescindere dal significato politico di queste inchieste, resta da verificare la loro qualit\u00e0 quale documento storico. Il loro valore, sia storico che etnologico, \u00e8 altissimo, anche se \u00e8 necessario un serio lavoro di interpretazione per filtrare le risposte degli indigeni, sovente tese a dimostrare una prevaricazione dei loro antichi sovrani, allo scopo di ottenere consensi dai nuovi padroni.\nOltre alle \"Informaciones\", Francisco de Toledo incaric\u00f2 lo storico Sarmiento de Gamboa di scrivere la storia di questi antichi regni servendosi, appunto, delle notizie raccolte dai nativi. Il tutto, cio\u00e8 \"Informaciones\" e \"Historia indica\" di Sarmiento, venne inviato alla Corona unitamente a un'altra singolare testimonianza. Si trattava dei \"pa\u00f1os pintados\", una sorta di storia dell'impero dipinta su tela da artisti indigeni, sulla falsariga dell'usanza inca di conservare la memoria delle proprie gesta a mezzo, appunto, di pitture.\nQueste tele sono andate perdute, ma restano le \"Informaciones\" e l'opera di Sarmiento per ricordarci la grandezza e l'originalit\u00e0 dell'Impero Inca."}
{"id": "659615", "revid": "1305772", "url": "https://it.wikipedia.org/wiki?curid=659615", "title": "Lineage II", "text": "Lineage II \u00e8 un videogioco di tipo MMORPG, pubblicato il 1\u00ba ottobre 2003 dalla NCSoft per Microsoft Windows.\n\u00c8 ambientato 150 anni prima gli eventi di \"Lineage\", di cui \u00e8 un prequel.\nModalit\u00e0 di gioco.\nLo scopo del gioco \u00e8 la creazione di un personaggio, appartenente a una delle diverse razze disponibili (elfi chiari, oscuri, nani, orchi, umani, kamael ed ertheia), e di crescerlo attraverso l'acquisizione di esperienza, ottenibile mediante uccisione di mostri e missioni. La crescita del personaggio \u00e8 scaglionata a livelli in ordine crescente (da 1 a 99), percorrendo i quali saranno possibili delle scelte evolutive riguardo alla classe (\"professione\" o ruolo). In \"Lineage II\" \u00e8 attribuita molta importanza al player versus player (PvP), attivit\u00e0 che sublima durante i \"Siege\", gli assedi ai castelli e alle fortezze.\nLa lotta tra giocatori e gruppi spinge notevolmente il gioco verso il combattimento frenetico per il controllo di alcune \"zone\" del mondo persistente e di alcune citt\u00e0. Ad ogni zona (hunting ground) appartengono determinati mostri detti NPC per i giocatori o mob per i mostri che offrono, una volta eliminati, oltre all'esperienza anche oggetti (come materiali, ricette, armi) denari depositati a terra o spoils (questa \u00e8 uno stato del mob che permette per alcuni secondi solo al personaggio nano, specializzato come \"spoiler\", di poter ricavare dal cadavere ulteriori materiali) che uniti permettono la costruzione di armi e armature sempre superiori, utili per la sottomissione dei clan nemici. Il gioco \u00e8 strutturato in modalit\u00e0 a singolo giocatore o in gruppo composto da massimo sette membri.\nPer poter intraprendere un assedio, sono necessarie molte sessioni di gioco organizzato per armare il clan e stringere le adeguate alleanze capaci di permetterne la buona riuscita. Durante gli assalti, intere alleanze, composte da clan con numerosi giocatori, si scontrano per la conquista di castelli fortificati. Un castello offre al clan che lo conquista diversi vantaggi: la possibilit\u00e0 di tornare al castello in caso di morte, la riscossione delle tasse (ricavate dalla vendita degli oggetti nei vari negozi della citt\u00e0) sottoposte al controllo del castello oltre alla possibilit\u00e0 per il capoclan di entrare in possesso di un drago volante, la Viverna.\nA questo si aggiunge anche la possibilit\u00e0 di recuperare delle armi demoniache che rendono praticamente invulnerabile il giocatore e che possono aumentare le propriet\u00e0 di attacco e difesa tramite il PvP, acquisendo 1 livello per ogni 10 avversari uccisi. Le suddette armi demoniache sono la spada a due mani \"Zariche\" e le dualsword \"Akamanah\".\nRazze e classi.\nIn \"Lineage II\" sono presenti sette razze: umani, elfi, elfi oscuri, orchi, nani, kamael e ertheia. Le ultime due sono state introdotte solo in un secondo momento, con l'avvento di espansioni omonime.\nOgni razza ha specifiche caratteristiche, senza per\u00f2 distaccarsi da una struttura basilare che coinvolge le prime tre razze, mentre orchi e nani sono leggermente diversi. Per quanto riguarda umani, elfi ed elfi oscuri infatti, partendo dalla base di mago o guerriero, si pu\u00f2 giungere a diverse soluzioni, che si voglia essere un personaggio offensivo, un evocatore o uno di supporto.\nGli orchi sono differenti soprattutto per quanto riguarda le classi mistiche, in quanto non sono veri e propri maghi, ma possono essere utilizzati sia come maghi sia come guerrieri. Per quanto riguarda i nani, invece, esistono soltanto le classi guerrieri che si specializzano nel creare oggetti o nel cercare materiali utili. I kamael, infine, sono una razza di mezzi angeli con una sola ala, che sta a simboleggiare l'imperfezione, che presentano tre classi, una comune ad entrambi i sessi, le altre due distinte.\nPer diverso del tempo erano presenti in gioco numerose classi, con diversificazioni uniche a seconda della razza di appartenenza. Con l'aggiornamento Goddess of Destruction, il cui sviluppo \u00e8 durato 2 anni, vi \u00e8 stato un tentativo di unificarle in 8 classi comuni (maghi, guerrieri, evocatori...), scelta poi parzialmente ritrattata in seguito alle lamentele degli utenti, con l'aggiunta di piccole diversificazioni.\nSigel Knight.\n\u00c8 la classe tank del gioco, specializzata in difesa, e per questo addetta ad attirare ed assorbire i colpi provenienti dai nemici. Dispone quasi esclusivamente di abilit\u00e0 difensive e indebolimenti. Indispensabile per classi tank \u00e8 lo scudo accompagnato da una spada o una mazza. Indossa ovviamente un'armatura pesante.\nSi diversifica in: \"Sigel Phoenix Knight\" (umano), \"Sigel Hell Knight\" (umano), \"Sigel Eva's Templar\" (elfo), \"Sigel Shillien Templar\" (elfo scuro).\nTyrr Warrior.\nClasse guerriera, con attacchi basati sulla potenza fisica a piccolo o medio raggio.\nSi diversifica in \"Tyrr Dreadnought\" (umano), \"Tyrr Duelist\" (umano), \"Tyrr Titan\" (orco), \"Tyrr Grand Khavatari\" (orco), \"Tyrr Maestro\" (nano), \"Tyrr Doombringer\" (kamael).\nOthell Rogue.\nContiene gli assassini del gioco, caratterizzati da furtivit\u00e0, poca difesa ma danni elevati in punti vitali del nemico. Si specializza nell'uso di pugnali e nell'uso di tecniche mortali. Attacca il nemico da vicino con i pugnali effettuando una grande quantit\u00e0 di danni e a volte pu\u00f2 uccidere il nemico in un solo colpo. Pu\u00f2 cancellare il \"target\" degli avversari e fingersi morto per poi rialzarsi e continuare il combattimento.\nSi diversifica in \"Othell Adventurer\" (umano), \"Othell Wind Rider\" (elfo), \"Othell Ghost Hunter\" (elfo oscuro), \"Othell Fortune Seeker\" (nano).\nYul Archer.\nComprende gli arcieri, con attacchi a lungo raggio. Lancia frecce da lunga distanza per danneggiare i nemici. Punta tutto sui colpi critici che creano un grande ammontare di danni agli avversari. Usa armature leggere che gli permettono di schivare i colpi e avere una maggiore velocit\u00e0.\nSi diversifica in \"Yul Sagittarius\" (umano), \"Yul Moonlight Sentinel\" (elfo), \"Yul Ghost Sentinel\" (elfo scuro), \"Yul Trickster\" (kamael).\nFeoh Wizard.\nLa classe che si specializza nel lancio di potenti magie che infliggono danni o indeboliscono gli avversari, infliggendo danni nel tempo, rallentandolo, sospendendolo in aria o abbassandogli le statistiche.\nSi diversifica in: \"Feoh Archmage\" (umano), \"Feoh Soultaker\" (umano), \"Feoh Mystic Muse\" (elfo), \"Feoh Storm Screamer\" (elfo scuro), \"Feoh Soulhound\" (kamael).\nWynn Summoner.\nClasse specializzata nell'evocazione di creature che aiutano nel combattimento.\nSi diversifica in: \"Wynn Arcana Lord\" (umano), \"Wynn Elemental Master\" (elfo), \"Wynn Spectral Master\" (elfo scuro).\nAeore Healer.\nSi occupa della guarigione degli altri giocatori. Dispone principalmente di abilit\u00e0 curative o rigenerative, sia singole che di gruppo, ma anche di alcune abilit\u00e0 offensive e alcuni potenziamenti essenziali ma utili. Ha inoltre un'abilit\u00e0 molto utile nei momenti critici che permette di trasportare istantaneamente l'intero gruppo in citt\u00e0 salvandolo da situazioni pericolose.\nSi diversifica in: \"Aeore Cardinal\" (umano), \"Aeore Eva's Saint\" (elfo), \"Aeore Shillien Saint\" (elfo scuro).\nIss Enchanter.\n\u00c8 una classe di supporto, con il compito di potenziare le statistiche offensive e difensive degli altri giocatori e indebolire i mostri o nemici. Una volta in combattimento conta maggiormente sulla potenza in corpo a corpo tramite spade o mazze. In momenti di difficolt\u00e0 pu\u00f2 trasformare gli avversari in creature inerti o teletrasportarsi istantaneamente in citt\u00e0. Pu\u00f2 utilizzare armature leggere o pesanti.\nSi diversifica in: \"Iss Hierophant\" (umano), \"Iss Doomcryer\" (orco), \"Iss Dominator\" (orco), \"Iss Sword Muse\" (elfo), \"Iss Spectral Dancer\" (elfo scuro).\nEviscerator / Sahya's Seer.\nDue classi specifiche della razza Ertheia, introdotta in un secondo momento. La prima guerriera, la seconda magica.\nEquipaggiamenti.\nEsistono diversi tipi di equipaggiamenti in base al livello del proprio personaggio.\nLe armature si dividono in 3 tipi:\nEnchanting.\nGrande rilevanza ha nel mondo di \"Lineage II\" il potenziamento del proprio equipaggiamento.\nRequisiti e costi.\nPer poter giocare occorrono il client del gioco (reperibile sul sito ufficiale) e un account.\nSebbene in passato fosse richiesta una sottoscrizione mensile, a partire dal 23 novembre 2011 i server ufficiali hanno adottato il modello free to play.\nIl 29 dicembre 2015, dopo il successo in Corea e Russia, \u00e8 stata introdotta in Europa una nuova modalit\u00e0 di gioco hardcore: Lineage 2 Classic, con meccaniche e contenuti ispirati dalle prime versioni del gioco. Tale modalit\u00e0 adotta il vecchio modello a sottoscrizione mensile.\nChronicle.\n\"Lineage II\" vanta di un innovativo sistema di aggiornamenti, le cosiddette \"chronicle\", pubblicate gratuitamente ogni sei mesi circa. Ogni \"chronicle\" contiene una vasta gamma di cambiamenti in molti aspetti del gioco. In alcune di esse \u00e8 stato aumentato il livello massimo raggiungibile ed \u00e8 stata introdotta una nuova razza. Solitamente ogni \"chronicle\", prima di essere divulgata ufficialmente, passa per un ultimo test finale da parte dei giocatori stessi, i quali mettono a disposizione la propria esperienza per testare e verificare eventuali errori o incongruenze nell'aggiornamento proposto; tale test finale viene chiamato Public Test Server (PTS), ovvero Server di Test Pubblico.\nLe Chronicle originariamente previste dalla casa produttrice (NCSoft) al momento del lancio erano 12. Di seguito, l'elenco degli aggiornamenti e le date di distribuzione.\nServer gratuiti.\nDiversamente da altri MMORPG (ad esempio \"World of Warcraft\") il client di Lineage 2 \u00e8 reperibile gratuitamente dalla rete.\nEsistono una serie di server alternativi gratuiti, non tutti legali, quasi tutti nati quando occorreva una sottoscrizione a pagamento per giocare nei server ufficiali.\nI server L2j sono legali, ma hanno dei vincoli. Se ad esempio un server L2j \u00e8 in grado di creare un rapporto di opposta concorrenza nei confronti del server ufficiale, questo diviene automaticamente illegale.\nI server illegali per principio sono quei server non l2j chiamati anche ripped (o l2off), che rispecchiano una visione imitativa dell'official della Chronicle 4 fino ad Hellbound, sono completamente gratis ma hanno una durata molto breve, a causa dei continui e costanti controlli della NCSoft, che una volta scovati ne richiede lo smantellamento alle autorit\u00e0.\nServer L2J.\nL'interesse creato da Lineage 2 ha portato alcuni appassionati a sviluppare un server alternativo basato sul linguaggio Java; questa piattaforma, chiamata L2J, sottost\u00e0 alla Licenza GPL. Gli unici server gratuiti legali sono quelli basati sulla piattaforma L2J; tuttavia, anche se \"ospitare\" un server \u00e8 legale, \"il suo utilizzo\" potrebbe violare uno o pi\u00f9 termini della licenza del gioco.\nI server gratuiti sono per lo pi\u00f9 imitazioni del server ufficiale, come funzionalit\u00e0 e come velocit\u00e0. Soprattutto la velocit\u00e0 rende i server gratuiti differenti, prediligendo pi\u00f9 la longevit\u00e0 o l'esperienza PvP, passando da rate 1x-5x a rate pi\u00f9 estremi come 100x-5000x. I rate dei server servono per identificare la velocit\u00e0 di gioco, per esempio in un server 2x \u00e8 il doppio rispetto a quello ufficiale; sar\u00e0 quindi due volte pi\u00f9 veloce progredire il proprio personaggio.\nI server invece con rate estremi sono dedicati al PvP e di conseguenza le modifiche al gameplay risultano pi\u00f9 drastiche; normalmente \u00e8 infatti possibile acquistare tutto l'equipaggiamento, a differenza dei server con rate vicini all'official, dove procurarsi armi e armature \u00e8 impresa molto pi\u00f9 ardua.\nServer \"ripped\".\nEsistono, invece, i server cosiddetti \"ripped\" (unofficial), server ottenuti rubando la piattaforma usata dai server della NCSoft, e che richiedono sempre una modifica del client.\nRispetto ai server L2J, le funzionalit\u00e0 e il bilanciamento delle razze \u00e8 senza dubbio migliore in quanto perfettamente uguale ai server ufficiali; tuttavia questi server non solo sono ottenuti illegalmente, ma la maggior parte obbliga i giocatori a compiere un reato infrangendo la licenza d'uso del gioco, installando volontariamente modifiche al client (es. patch). Altri invece sono del tutto legali richiedendo solo il download del file hosts e nessuna patch per che modifichi il client.\nAzioni legali della NCsoft.\nIl 16 novembre 2006, il server privato L2Extreme \u00e8 stato chiuso dall'FBI. Il 20 novembre NCsoft ha divulgato la notizia ufficiale della loro collaborazione con l'FBI. La notizia \u00e8 stata pubblicata anche sul sito ufficiale di \"Lineage II\", mentre il giorno dopo la NCsoft ha iniziato ad inviare avvertimenti di Cease and Desist a molti server privati o ai loro host."}
{"id": "659621", "revid": "10372", "url": "https://it.wikipedia.org/wiki?curid=659621", "title": "Digitalizzare", "text": ""}
{"id": "659626", "revid": "599013", "url": "https://it.wikipedia.org/wiki?curid=659626", "title": "Efa", "text": ""}
{"id": "659629", "revid": "339392", "url": "https://it.wikipedia.org/wiki?curid=659629", "title": "Byakugan", "text": ""}
{"id": "659630", "revid": "125070892", "url": "https://it.wikipedia.org/wiki?curid=659630", "title": "Tigertailz", "text": "I Tigertailz sono un gruppo musicale heavy metal gallese, formatosi a Cardiff nel 1983. Furono una tra le band di spicco del glam metal britannico assieme ai Wrathchild. Ottennero un notevole successo nel Regno Unito soprattutto col loro secondo album \"Bezerk\" (1990) che scal\u00f2 la Official Albums Chart con i singoli \"Love Bomb Baby\" e \"Heaven\".\nStoria.\nGli Esordi.\nLa formazione originale comprendeva il fondatore chitarrista John Pepper e li bassista Pepsi Tate (Hugh Justin Smith), e il batterista Ian Welsh nel 1983. Poco dopo subentr\u00f2 alla voce e seconda chitarra Phil Harling. Decisero di chiamarsi Stagefright, e registrarono una demo composta da due brani \"Finding Magic\" e \"Actress Lost In The Snow\". Poco dopo decisero di cambiare nome in Tigertailz. Cominciavano i primi successi ma nel 1984 i singer Phil Harling lasci\u00f2 la band e venne sostituito da Jim Dovey.\nLa band col nuovo singer registr\u00f2 una demo, composta da tre brani \"All Wrapped Up\", \"Just 4 One Night\" e \"High Tailin\", ai The Enid's studios a Cambridge. Nella demo appariva il chitarrista Keith Tosh alla seconda chitarra che entr\u00f2 a far parte della band.\nNel 1985 il chitarrista Tosh e il singer Dovey vennero cacciati, venne cos\u00ec arruolato alla voce Steevi Jaimz (Steven James), che aveva gi\u00e0 militato in diversi gruppi locali.\nIl quartetto realizz\u00f2 la demo \"Shoot To Kill\" nel 1986 con una prima versione del brano \"Living Without You\" con Steve Pearce alla batteria.\nJaimz chiam\u00f2 presto il batterista Ace Finchum (Stephen Finchum) che entrer\u00e0 a far parte della band.\nNel 1987 producono l'EP \"Shoot To Kill\", seguirono date in Gran Bretagna e anche alcune in Olanda e Germania.\nNel 1987 esce il primo full-length \"\"Young and Crazy\", da questo fu estratto il singolo \"Livin Without You\".\nSteevi Jaimz tempo dopo venne cacciato dal gruppi per problemi con l'alcol e con la legge, e venne sostituito dal loro vecchio amico Kim Hooker.\nIl successo.\nNel 1990 esce \"Bezerk\", riconosciuto come il migliore del gruppo. Dato il grande successo dell'album, parteciparono tour in Inghilterra e in Europa e verso la fine dell'anno al fianco degli UFO in occasione di un party organizzato dal giornale Metal Hammer all'Astoria di Londra. L'album guadagn\u00f2 la 36\u00aa posizione nella classifica britannica, dal quale vennero estratti tre singoli \"Heaven\", \"Love Bomb Baby\" e \"Noise Level Critical\". Il batterista John Lee registr\u00f2 le tracce al posto di Finchum che era impossibilitato a partecipare alle registrazioni.\nNel 1991 seguirono altri tour europei con i Lizzy Borden ed un tour britannico con i Blue Bludd, poi la band sciolse il contratto con la Music For Nations per firmare con la Sony.\nNello stesso anno registraono il loro terzo album ai Rockfield Studios in Galles e ai Costa Mesa Studios in California ma le registrazioni vennero accantonate. Ace Finchum abbandon\u00f2 la band e venne sostituito da Andy Skinner.\nIl gruppo, cambiando nome in Wazbones suon\u00f2 qualche concerto mentre cercarono di ottenere i diritti per il terzo album. L'album \"Banzai!\" venne cos\u00ec realizzato sotto il nome di Wazbones in Giappone e conteneva cinque tracce dell'album ormai irrealizzato.\nTornarono sotto il nome di Tigertailz nel 1994 con il nuovo batterista Greg Haber, ed avendo ottenuto i diritti per l'album. Il disco infatti venne completamente registrato di nuovo e pubblicato nel 1995. Quell'anno Cy Danaher entr\u00f2 nel ruolo di chitarrista sostituendo Pepper. Ace Finchum, invece milit\u00f2 per un breve periodo nella band dell'ex singer Steevi Jaimz, i Jaimz Gang.\nIl primo show dei Tigertailz del 1994 vedeva Simon Donahugh al posto di Jay Pepper. Anche Haber abbandon\u00f2 lasciando il posto ad Andy Skinner. Quindi il gruppo intraprese un tour britannico nel primo 1995 di supporto ai Tyketto. Skinner poco dopo raggiunger\u00e0 la band Van Damne.\nInfine i Tigertaliz subirono un inevitabile declino causato dalle nuove tandenze del grunge partite da Seattle.\nTate trov\u00f2 lavoro come collaboratore in una tv inglese. Hooker continu\u00f2 la carriera musicale con la band Stormcrow. Anche Ace Finchum prosegu\u00ec la carriera in ambito musicale suonando in varie band come gli Aces High, Vanity Kills e Uk Killing Machine. Nel 2001 egli raggiunger\u00e0 la storica NWOBHM band Angel Witch.\nReunion.\nNel 2003 sembr\u00f2 fosse in corso una riunione dei Tigertailz. L'ex frontman Steevi Jaimz partecip\u00f2 ad alcune audizioni tenute da Finchum per la recluta di nuovi membri mentre venne pubblicata la raccolta dei Tigertailz \"Original Sin\" nel 2003. Le nuove reclute annunciate furono i chitarristi Joolz Routen e Greg Russell ed il bassista Greg Wraith. I nuovi Tigertailz debuttarono a Nottingham al fianco degli Enuff Z'nuff il 24 agosto.\nLa band registr\u00f2 una nuova traccia inedita intitolata \"King Of The World\"\" per la compilation della Perris Records \"Hollywood Hairspray III\" del 2004. Da questo periodo Jaimz, Finchum e Russell vennero raggiunti dai due nuovi chitarrista Darayus \"Dee Zee\" Kaye (ex Tattooed Love Boys, The Unloved) e Marcus Thurston (ex Strangefire, Siam). Questi due musicisti avevano avunto anche un'esperienza della band di Paul Di'Anno (ex Iron Maiden) dal nome di Killers.\nIn contemporanea sorse un'altra versione dei Tigertailz composta dal cantante Kim Hooker, il chitarrista Jay Pepper ed il bassista Pepsi Tate assieme al nuovo batterista Michael Hourihan. Dopo aver registrato la demo di \"\"Demolition Mission\", il nuovo album in studio dal titolo di \"Bezerk 2.0\", venne pubblicato nel 2006.\nLa versione dei Tigertailz fronteggiata da Jaimz fu la prima ad annunciare l'attivit\u00e0 live nel 2005, partecipando come \"headliner\" all'evento italiano \"Glam Attack\" festival a Torino in marzo. In maggio la Sanctuary Records ri-pubblic\u00f2 i dischi \"Bezerk\" e \"Banzai\". Pepsi Tate ri-disegn\u00f2 le copertine di questi due dischi, che contenevano anche tracce bonus risalenti alle sessioni dei Wazbones.\nLa versione di Kim Hooker incluse una versione ri-registrata del brano \"Dirty Needles\"\" nella compilation della Perris \"Hollywood Hairspray IV\". La formazione di Steevi Jaimz cominci\u00f2 a progettare invece un nuovo album in collaborazione con il chitarrista dei Zan Clan Chris Laney. I Tigertailz di Steevi Jaimz videro un cambio di ruoli: Greggz \"Karnage\" Russell copr\u00ec il ruolo di chitarrista, Thurston lasci\u00f2 la band mentre Darayuz Kaye divenne bassista. Russell anche alla serie tv \"Plastic Surgery Ruined My Wife\".\nI Tigertailz di Hooker arruolarono il nuovo batterista Matt Blackout, e supportarono i Brides of Destruction in Germania.\nLa versione di Kim Hooker firm\u00f2 per la Demolition Records nel gennaio 2006. In settembre i progressi vennero interrotti quando Pepsi Tate cominci\u00f2 a riscontrare alcuni problemi al pancreas. Glen Quinn dei City Kidds lo sostitu\u00ec per alcuni live show.\nDopo aver perso la causa, i Tigertailz di Steevi Jaimz, la band si sciolse e lo stesso Jaimz pubblic\u00f2 un disco solista nel gennaio 2007.\nIn marzo i Tigertailz firmano per la Sanctuary Records per l'uscita del nuovo album \"Thrill Pistol\". Questo venne realizzato con un bonus cd contenente il disco \"Wazbones\". Tragicamente, il bassista Pepsi Tate perse la sua battaglia contro il cancro al pancreas alle 10:30 di mattina di marted\u00ec 18 settembre 2007, in un ospedale di Penarth, Cardiff. Aveva 42 anni.\nIn ottobre e novembre la band supporter\u00e0 i Y&amp;T."}
{"id": "659642", "revid": "466539", "url": "https://it.wikipedia.org/wiki?curid=659642", "title": "Grazia Maria Spina", "text": "Biografia.\nDopo gli esordi al Teatro Stabile di Trieste, debutt\u00f2 alla Fenice di Venezia con Vittorio Gassman. La sua carriera teatrale si \u00e8 svolta poi in particolare a Roma (Teatro Piccolo Eliseo) e Genova (Teatro Stabile), con un vasto repertorio comprendente Goldoni e un gran numero di autori celebri.\nHa interpretato decine di film e ha partecipato a decine di trasmissioni televisive, ed ha posato nuda nell'ottobre 1970 per la rivista \"Playmen\". Dal 1991 si dedica solo alla pittura. Nel 1997 riceve l'onorificenza di Commendatore."}
{"id": "659646", "revid": "1305772", "url": "https://it.wikipedia.org/wiki?curid=659646", "title": "Morassi", "text": ""}
{"id": "659654", "revid": "1123126", "url": "https://it.wikipedia.org/wiki?curid=659654", "title": "Lista dei titoli cardinalizi", "text": "I titoli cardinalizi di cui si d\u00e0 l'elenco in questa pagina (\"Tituli\" in latino) sono 244, suddivisi in sedi suburbicarie, titoli e diaconie.\nTitoli dei cardinali vescovi.\nCardinali patriarchi orientali.\nDi seguito i patriarchi orientali attualmente investiti della porpora con i rispettivi titoli:"}
{"id": "659657", "revid": "79457", "url": "https://it.wikipedia.org/wiki?curid=659657", "title": "Goffredo da Alatri", "text": ""}
{"id": "659668", "revid": "51806", "url": "https://it.wikipedia.org/wiki?curid=659668", "title": "Luigi Moretti (architetto)", "text": "Biografia.\nIstruzione e carriera universitaria.\nNato nel 1906 a Roma in via Napoleone III, sul colle dell'Esquilino, nello stesso appartamento in cui visse quasi tutta la sua vita, Luigi Moretti era figlio naturale dell'architetto Luigi Rolland, le cui opere pi\u00f9 importanti sono il Teatro Adriano e il palazzo della Cassa di Risparmio delle Poste in Piazza Dante. Sua madre, Maria Giuseppina Moretti della quale porta il cognome, era originaria di Gallo, piccola frazione del comune di Tagliacozzo in provincia dell'Aquila.\nFrequent\u00f2 dapprima la scuola tecnica, poi il liceo classico e, dal 1925 al 1930, la Regia Scuola di Architettura di Roma. Si laure\u00f2 nel 1930, con il massimo dei voti, con un progetto per un collegio di alta educazione classica in localit\u00e0 Villa dei Papi, presso Grottaferrata, con il quale vinse il premio intitolato a Giuseppe Valadier per la miglior tesi di laurea dell'istituto.\nTra il 1931 e il 1934 svolse l'attivit\u00e0 di assistente alla cattedra di Storia e stili dell'architettura retta da Vincenzo Fasolo (autore del progetto del Liceo romano Mamiani e del ponte Duca d'Aosta) e alla cattedra di Gustavo Giovannoni di Restauro dei monumenti. Nel 1931 fu vincitore della borsa di studio triennale per gli studi romani, istituita dal Governatorato di Roma e dalla Regia Scuola di Architettura: grazie a questo finanziamento pot\u00e9 collaborare con Corrado Ricci nella sistemazione dei settori orientale e settentrionale dei Mercati traianei.\nAttivit\u00e0 nel campo edilizio e urbanistico durante il Ventennio.\nNel 1932 Moretti abbandon\u00f2 la carriera accademica e inizi\u00f2 a partecipare a una serie di concorsi per progettazioni edilizie e urbanistiche, ottenendo il secondo premio per i piani regolatori, di Verona, Perugia e Faenza e per le case popolari di Napoli.\nNel 1933 partecip\u00f2 con Paniconi, Pediconi e Tufaroli alla V Triennale di Milano presentando un progetto per una casa per un uomo di studio. Nello stesso anno fu presentato a Renato Ricci, presidente dell'Opera nazionale balilla (poi Giovent\u00f9 italiana del littorio), che l'anno seguente lo nomin\u00f2 direttore dell'ufficio tecnico dell'ONB al posto di Enrico Del Debbio che aveva lasciato di sua volont\u00e0 l'ONB.\nPer l'ONB, e in seguito per la GIL, Moretti progett\u00f2 tra l'altro, nello stesso anno, le case della giovent\u00f9 di Piacenza (ora sede del Liceo Scientifico Respighi) e di Trastevere, nel 1934 quella di Trecate, nel 1935 quella femminile di Piacenza e nel 1937 quelle di Urbino e Tivoli. Nel 1936 viene incaricato di redigere il Piano regolatore del Foro Mussolini, precedentemente affidato all'architetto Enrico Del Debbio, progettando, senza tuttavia mai realizzarlo, un piano espansivo.\nNella stessa area realizz\u00f2 la Casa Balilla sperimentale, poi Accademia di scherma al Foro italico anche nota come Casa delle Armi, la Palestra del Duce, posta al primo piano dell'edificio della piscina coperta, e la Cella Commemorativa del 1940.\nNel 1934 partecip\u00f2 al concorso nazionale per il Palazzo del Littorio - con un progetto duramente contestato dalla rivista \"Casabella\" e dalla cultura architettonica progressista italiana in generale - e per la Mostra della rivoluzione fascista: fu prescelto per la gara di II grado, ottenendo una menzione speciale. La capacit\u00e0 di coniugare nelle sue opere tradizione e modernit\u00e0 sollecitarono espliciti riconoscimenti. Nell'intervista concessa a ventinove anni a Luigi Diemoz, pubblicata su \u00abQuadrivio\u00bb (dicembre 1936), anticip\u00f2 alcuni concetti relativi all'architettura che svilupp\u00f2 nel corso della sua attivit\u00e0. \nNel 1937 realizz\u00f2 la sistemazione architettonica del Piazzale dell'Impero che nel disegno urbanistico era gi\u00e0 stato tracciato nei piani di Del Debbio. Le opere di Moretti furono pubblicate dalla rivista di critica \"Architettura\" con grande risalto e approfondimento.\nA Roma intanto era stato avviato il grande progetto relativo alla Esposizione universale prevista per il 1942, intervento urbanistico denominato \"E42\": Moretti nel 1938 vinse - ex aequo con il gruppo Muratori, Fariello e Quaroni - il concorso per la piazza Imperiale (l'odierno piazzale Guglielmo Marconi) e nell'ambito del progetto finale, si occup\u00f2 in particolare del Gran Teatro, la cui realizzazione venne interrotta a causa dell'entrata in guerra dell'Italia. Il grande edificio fronteggiante la piazza non fu mai realizzato, ma nel dopoguerra le strutture gi\u00e0 eseguite furono utilizzate per il \"grattacielo Italia\" di Luigi Mattioni.\nMoretti ricopr\u00ec, in quel periodo, incarichi privati, grazie soprattutto alle sue amicizie con esponenti del Fascismo e giornalisti. Tra questi, il restauro della torre di Porta San Sebastiano e la sua sistemazione ad abitazione per Ettore Muti (1940). Nel 1941 si dedic\u00f2 al restauro della chiesa parrocchiale di Gallo, paese d'origine della madre. Durante i lavori, ospitato dagli zii materni, con i quali sino alla loro morte intrattenne sempre ottimi rapporti, si sofferm\u00f2 spesso nel piccolo paese. Nel periodo tra il 1942 e il 1945 Moretti scomparve dalla scena pubblica nazionale per riapparire nel 1945 quando, arrestato per le sue collaborazioni con il fascismo, fu brevemente rinchiuso nel carcere di San Vittore.\nIl periodo post bellico.\nNel novembre del 1945 fond\u00f2 con il conte Adolfo Fossataro, conosciuto in carcere, la Cofimprese, societ\u00e0 che svolse un ruolo non marginale nella gestione delle operazioni della ricostruzione post-bellica a Milano. La Cofimprese previde la costruzione di venti case-albergo nel capoluogo lombardo, solo tre delle quali furono poi effettivamente costruite, che diverranno un classico di questa nuova tipologia edilizia, un complesso edilizio per uffici e abitazioni in corso Italia e a Roma, tra il 1947 e il 1951, un edificio residenziale per la cooperativa Astrea e la palazzina del Girasole. Dopo queste prime realizzazioni la Cofimprese si sciolse nel 1950.\nLa palazzina \"Il Girasole\" costruita in viale Bruno Buozzi a Roma nel 1950 \u00e8 uno dei progetti pi\u00f9 noti del periodo, ed \u00e8 considerata un esempio precoce di architettura postmoderna. L'edificio \u00e8 citato anche nel saggio di Robert Venturi \"Complessit\u00e0 e contraddizioni nell'architettura\" come esempio di architettura ambigua, in bilico tra tradizione ed innovazione.\nDel 1954 \u00e8 il primo schizzo per la Villa \"La Saracena\" di Santa Marinella per l'ex direttore del quotidiano romano Il Messaggero Francesco Malgeri, nella quale includer\u00e0 una cancellata di Claire Falkenstein, e sculture di Pietro De Laurentiis\nAltre attivit\u00e0.\nDal 1950 Moretti riprese una fervida attivit\u00e0 non solo nel campo dell'architettura ma anche come studioso e critico d'arte.\nNel 1950 fond\u00f2 la rivista \"Spazio, Rassegna delle Arti e dell'Architettura\" (pubblicata fino al 1953), volta alla ricerca di un collegamento fra le diverse forme d'arte (dall'architettura alla scultura, dalla pittura al cinema e al teatro): non a caso il numero uno si apriva con un saggio intitolato \"Eclettismo e unit\u00e0 di linguaggio\". La rivista era gestita e redatta quasi totalmente dall'architetto romano, che fece confluire in essa i risultati della sua attivit\u00e0 di ricerca e di studio, pubblicando su di essa saggi fondamentali quali \"Forme astratte nella scultura barocca\", \"Discontinuit\u00e0 dello spazio in Caravaggio\" e \"Strutture e sequenze di spazi\". Moretti ne fu per l'intero ciclo editoriale direttore e redattore.\nLa rivista, stampata a Milano in un primo momento dalla tipografia E. Barigazzi, quindi dalla tipografia Lucini, ebbe una certa continuit\u00e0 dal 1950 al 1953, periodo in cui uscirono i sette numeri che resero celebre la testata tra gli addetti ai lavori. Nei decenni successivi Moretti fece uscire la rivista in maniera sporadica. In un numero del 1957 pubblic\u00f2 il suo saggio \"Forma come struttura\"; nel gennaio febbraio 1959 usc\u00ec un numero contenente articoli di Fernand L\u00e9ger, Alberto Gatti, Giampiero Giani e un'\"Antologia di Spazio\" dedicata allo scultore Pietro De Laurentiis, articolo che venne poi estratto e pubblicato - sempre a cura delle edizioni \"Spazio\" - come catalogo di una mostra tenutasi quello stesso anno. Nell'aprile del 1963 pubblic\u00f2 il saggio \"Strutture di insiemi\" e, nel 1964, il saggio \"Significato attuale della dizione architettura\". \u00c8 del luglio del 1968 un numero in cui compare il saggio \"Capogrossi\", dedicato al celebre pittore romano.\nEra il 1954 quando Moretti, con Michel Tapi\u00e9, decise di fondare la galleria d'arte, anch'essa denominata \"Spazio\", nella sua citt\u00e0, Roma, cui si affiancarono successivamente altri luoghi espositivi che alimentarono il dibattito sull'arte informale tra la Capitale e Torino. Il suo interesse verso l'arte si pales\u00f2 inoltre dalla tendenza al collezionismo d'opere, soprattutto del Seicento e dell'antichit\u00e0.\nLa SGI e l'IRMOU.\nL'attivit\u00e0 dell'architetto dalla met\u00e0 degli anni cinquanta fu ricca e diversificata: Moretti ricevette incarichi da parte di privati, amministrazioni pubbliche ed enti di rilevanza nazionale. Redasse i progetti per il Nuovo piano di coordinamento dei parchi urbani e rappresent\u00f2 il Ministero dei lavori pubblici nel comitato di elaborazione del Piano intercomunale di Roma.\nNel 1957 divenne consulente esterno della SGI (Societ\u00e0 Generale Immobiliare) per la quale progett\u00f2, tra l'altro, gli edifici alla testata dell'Eur. Nello stesso anno collabor\u00f2 con il Comune di Roma e con il ministero dei Lavori Pubblici, elaborando i progetti per il piano intercomunale di Roma (mai approvato) e per il Parco Archeologico, dai quali nacque la polemica con Bruno Zevi e con \"l'Espresso\" sulla \"devastazione dell'Appia\".\nSempre nel 1957 fond\u00f2 l'Istituto per la Ricerca Matematica e Operativa applicata all'Urbanistica (IRMOU) con il fine dichiarato di portare avanti gli studi sulla cosiddetta \"architettura parametrica\", dottrina che si rifaceva all'applicazione di teorie matematiche nella progettazione urbanistica. Rapportare la progettazione dell'ambiente costruito all'analisi matematica, evidenzia le radici funzionaliste di Moretti che studi\u00f2 nuove relazioni dimensionali dello spazio architettonico e urbanistico, come Le Corbusier aveva studiato il modulor e la sezione aurea. Questi studi furono presentanti nel 1960, con vasta eco di stampa, alla XIII Triennale di Milano. Come presidente dell'Istituto, fu chiamato a far parte di numerose commissioni e intervenne a congressi e dibattiti su temi urbanistici.\nNel 1958 pass\u00f2 poi a progettare importanti quartieri residenziali, tra cui il CEP di Livorno; inoltre in quell'anno partecip\u00f2 alla realizzazione del progetto del Villaggio Olimpico pensato per la XVII Olimpiade in programma a Roma nel 1960. Proprio per la progettazione del villaggio nel 1961 ottenne il Premio IN/ARCH 1961 per la miglior realizzazione nella regione Lazio. Sulla medesima direttrice urbanistico-progettuale \u00e8 il centro risidenziale denominato \"Quartiere INCIS Decima\" a Roma, parzialmente realizzato tra il 1960 e il 1966 per conto dell'INCIS.\nIn questo periodo Moretti ebbe un'influenza rilevante sui lavori del piano regolatore di Roma, che sar\u00e0 adottato dal Consiglio comunale il 18 dicembre 1962.\nMoretti ricevette, dalla met\u00e0 degli anni cinquanta, significativi riconoscimenti: nel 1957 il premio nazionale di architettura Giovanni Gronchi, istituito dall'Accademia nazionale di San Luca; nel 1963 vinse di nuovo il Premio IN/ARCH per la miglior realizzazione nella regione Lazio con lo studio di progettazione di due edifici gemelli all'EUR (le sedi della Esso e della Societ\u00e0 Generale Immobiliare). Nel 1964 gli fu conferita dall'allora Presidente della Repubblica Antonio Segni la Medaglia ai benemeriti della scuola, della cultura e dell'arte; nello stesso anno ricevette il premio conferito dall'Istituto di architettura di Saint Louis, fu nominato membro onorario dell'American Institute of Architects e fu eletto accademico dell'Accademia nazionale di San Luca.\nPer la Societ\u00e0 generale immobiliare nel 1960 inizi\u00f2 a lavorare al progetto per la Stock Exchange Tower di Montr\u00e9al e per il complesso residenziale Watergate di Washington (lo stesso che diede il nome allo scandalo politico omonimo). Le due opere contribuirono ad affermare la fama dell'architetto nel panorama internazionale.\nLe ultime opere.\nTra le opere progettate nel corso degli anni sessanta a Roma la palazzina San Maurizio a Monte Mario, i due edifici gemelli all'EUR, sedi della ESSO e della Societ\u00e0 generale immobiliare, per i quali vinse il premio regionale IN/ARCH 1966. Dal 1965, intrapreso un fecondo rapporto di consulenza con il gruppo Le Condotte (successivamente confluito nell'Italstat), cur\u00f2 la progettazione e la realizzazione della nuova sistemazione delle Terme Bonifacio VIII a Fiuggi, della Metropolitana di Roma nel tronco dalla stazione Termini a via Ottaviano in quartiere Prati, inaugurato nel 1980. Nell'ambito dei lavori per la metropolitana di Roma, progett\u00f2 l'attuale ponte Pietro Nenni (con l'ingegnere Silvano Zorzi), aperto al transito automobilistico nel 1972. Un'altra opera considerevole di Moretti fu il parcheggio sotterraneo da duemila posti sotto Villa Borghese, inaugurato nel 1973.\nLuigi Moretti, nonostante gli importanti impegni nel campo della progettazione, non abbandon\u00f2 gli altri suoi numerosi interessi. Partecip\u00f2 al convegno internazionale di studi michelangioleschi (1964) con il saggio \"Le strutture ideali dell'architettura di Michelangelo e dei barocchi\" e produsse con Charles Conrad un film sulla vita di Michelangelo Buonarroti che ricevette il premio Film d'Arte alla Biennale di Venezia. Nel 1967 svolse una conferenza all'Accademia nazionale di San Luca su \"Le serie di strutture generalizzate di Borromini\". Nel 1967 ricevette il Prix d'Excellence Design Canada e nel 1968 il premio Antonio Feltrinelli dell'Accademia nazionale dei Lincei. Nel 1968 l'editore De Luca pubblic\u00f2 \"50 immagini di architetture di Luigi Moretti\", con la prefazione di Giuseppe Ungaretti.\nNello stesso anno ottenne l'incarico di progettare un santuario a Tagbha, sul Lago di Tiberiade. Il progetto venne approvato dalla Santa Sede ma i lavori non furono iniziati a causa della delicata situazione tra israeliani e palestinesi che ben presto sfoci\u00f2 in eventi bellici. In quell'anno Moretti si spos\u00f2 con Maria Teresa Albani.\nL'anno seguente, nel 1969 trov\u00f2 un fertile mercato di lavoro nei Paesi arabi, soprattutto in Kuwait, dove progett\u00f2 la sede dell'Engineer Club e le Beduin Houses, e in Algeria (Hotel El Aurassi e il complesso Club des Pins, oltre a una serie di scuole e di quartieri residenziali; una serie di progetti che furono portati a termine dai suoi collaboratori di studio, gli architetti Giovanni Quadarella e Lucio Causa e l'ingegnere Pierluigi Borlenghi).\nNel 1971 progett\u00f2 le nuove costruzioni, relative ai progetti di edificazione della Generale Immobiliare all'estero, tra i quali il centro residenziale sul Potomac ad Alexandria negli Stati Uniti d'America e il centro residenziale a Roquencourt (Parigi); a Montreal, progett\u00f2 infine, l'affiancamento alla sua precedente realizzazione del 1961, la \"Torre della Borsa\" (Stock Exchange Tower), di un nuovo grattacielo. Nello stesso anno espose i suoi lavori in una mostra monografica a Madrid. Mor\u00ec nel 1973, 14 luglio,a causa di collasso cardiaco, a bordo dell'imbarcazione a vela KIWI nell'isola di Capraia mentre era in vacanza con la famiglia.\nArchivio.\nL'archivio di Luigi Moretti, dichiarato di notevole interesse storico il 4 settembre 1990 dalla Soprintendenza Archivistica per il Lazio, \u00e8 pervenuto per dono all'Archivio Centrale dello Stato il 26 agosto 1999. \u00c8 stato oggetto di un lavoro di riordinamento analitico e creazione di una banca dati con immagini. Un ulteriore nucleo di documentazione \u00e8 conservata privatamente dagli eredi a Roma.\nDedicazioni.\nIl 29 agosto 2015, nella piccola frazione abruzzese di Gallo, su iniziativa della Pro-loco, \u00e8 stato inaugurato un busto di Moretti e gli \u00e8 stata intitolata una piazzetta posta al centro del paese d'origine della madre. \u00c8 la stessa piazzetta che l'architetto acquist\u00f2 dalla parrocchia per donarla ai suoi concittadini.\nOpere.\nProgetti principali."}
{"id": "659683", "revid": "17351", "url": "https://it.wikipedia.org/wiki?curid=659683", "title": "Hawker-Siddeley Harrier", "text": ""}
{"id": "659691", "revid": "56818", "url": "https://it.wikipedia.org/wiki?curid=659691", "title": "Caccole", "text": ""}
{"id": "659697", "revid": "729019", "url": "https://it.wikipedia.org/wiki?curid=659697", "title": "Sinovite", "text": "La sinovite \u00e8 una malattia infiammatoria della membrana sinoviale, che pu\u00f2 estendersi anche alle cartilagini e ai tendini (nel qual caso di parla di tenosinovite).\nEziologia.\nLe cause possono essere diverse e comprendono infezioni, traumi, allergie e intossicazioni.\nClinica.\nLa sinovite pu\u00f2 essere acuta (ad esempio a seguito di un trauma) oppure cronica (ad esempio a causa di malattie croniche come proliferazioni tumorali o artrite reumatoide). In genere si presenta con una tumefazione, spesso in posizione articolare (ginocchio, anca, spalla).\nTrattamento.\nDegli impacchi di ghiaccio sulla zona interessata possono alleviare il dolore e portare a temporaneo sgonfiamento della zona ingrossata. Si utilizzano dei farmaci di tipo FANS, in associazione al riposo, o nei casi pi\u00f9 gravi terapia chirurgica mediante svuotamento del liquido sinoviale nella zona, associata al trattamento con antibiotici ed antinfiammatori."}
{"id": "659700", "revid": "22475", "url": "https://it.wikipedia.org/wiki?curid=659700", "title": "Caracal caracal michaelis", "text": "Il caracal del Turkmenistan (\"Caracal caracal michaelis\") \u00e8 una sottospecie minacciata del Caracal. Si pu\u00f2 reperire in Kazakistan, Turkmenistan, in Tagikistan, in Uzbekistan, in Kirghizistan ed in Cina occidentale. Si nutrono di carni decomposte di animali periti, ma cacciano anche cinghiali e lepri. In Turkmenistan stanno declinando a causa della persecuzione e della devastazione generale dell'habitat in quel paese soprattutto per colpa del prosciugamento del Lago d'Aral. Oggi le autorit\u00e0 tentano di salvare la specie ed il loro habitat. Attualmente un esemplare di caracal del Turkmenistan \u00e8 esposto allo zoo di San Diego \n "}
{"id": "659701", "revid": "7336", "url": "https://it.wikipedia.org/wiki?curid=659701", "title": "Ginocchia", "text": ""}
{"id": "659702", "revid": "94080", "url": "https://it.wikipedia.org/wiki?curid=659702", "title": "Bouzuki", "text": ""}
{"id": "659706", "revid": "767487", "url": "https://it.wikipedia.org/wiki?curid=659706", "title": "Stealers Wheel", "text": "Gli Stealers Wheel sono stati un gruppo musicale rock scozzese, formatosi a Paisley, in Scozia nel 1972 da due amici di scuola, Joe Egan (Seosamh MacAodhagain) (del '44) e Gerry Rafferty (del '47, scomparso il 4 febbraio 2011).\nStoria.\nAll'inizio degli anni settanta, la band era considerata la versione scozzese di Crosby, Stills, Nash &amp; Young e, dopo due singoli di poco successo, divennero famosi in tutto il mondo per la loro hit \"Stuck in the Middle with You\". La traccia, nello stile di Bob Dylan e dei Beatles raggiunse la top ten dei singoli in Gran Bretagna e negli USA nel 1973 (negli USA alla sesta posizione, in Gran Bretagna all'ottava) e vendette pi\u00f9 di un milione di copie in tutto il mondo.\nI primi due album furono prodotti dai ben noti Leiber &amp; Stoller, l'ultimo - causa alcune liti manageriali - invece da Mentor Williams. Tutti e tre avevano delle copertine particolarmente innovative dal punto di vista visivo, quasi oniriche - disegnate da John Patrick Byrne.\nNel 2001 Louise Redknapp la diffuse in versione \"dance\", che giunse alla decima posizione nella top ten; il video musicale per questa versione della canzone fece conoscere nuovamente la canzone, che nel 1992 era stata utilizzata come sottofondo nella famosa scena del taglio dell'orecchio presente nel film cult \"Le iene\", di Quentin Tarantino."}
{"id": "659707", "revid": "124678964", "url": "https://it.wikipedia.org/wiki?curid=659707", "title": "Spelonga", "text": "La frazione di Spelonga appartiene al territorio del comune di Arquata del Tronto in provincia di Ascoli Piceno.&lt;br&gt;\nNella \u00ab\"Descriptio Marchie\"\u00bb, Antonio Salvi ricorda che \u00e8 indicata come una: \u00ab\"villa d'Arquata\"\u00bb. \u00c8 il paese pi\u00f9 popolato del comune arquatano, il suo centro urbano \u00e8 costituito da parecchie abitazioni edificate nel XV e nel XVI secolo, molte delle quali conservano l'antico aspetto con le mura in pietra, con scalette esterne e piccoli loggiati. Sugli architravi delle porte, si trovano un po' ovunque epigrafi e bassorilievi; quello pi\u00f9 ricorrente reca scolpita la figura di un angelo in volo.\nSi raggiunge lasciando la Salaria all'altezza di Trisungo e salendo per la strada SP20 che supera la frazione di Faete ed attraversa un bosco di castagni.\nGeografia fisica.\nSpelonga, cos\u00ec come il comune di Arquata del Tronto, ha il territorio compreso tra due parchi nazionali: il Parco nazionale dei Monti Sibillini ed il Parco nazionale del Gran Sasso e Monti della Laga. Il paese gode del panorama sul capoluogo essendo alloggiato sull'altura che fronteggia la Rocca di Arquata del Tronto.\nOrigini del nome.\nAl nome Spelonga, nei documenti pi\u00f9 antichi scritto: \u00ab\"Aspelonga\"\u00bb, sono state attribuite diverse origini.&lt;br&gt;\nSecondo l'interpretazione etimologica di Giulio Amadio il toponimo troverebbe la sua derivazione dal termine \u00ab\"spelonca\"\u00bb, ossia una \u00ab\"grotta\"\u00bb che potrebbe essere stata l'abitazione di chi fond\u00f2 il villaggio che, in seguito, \u00e8 diventato paese.&lt;br&gt;\nUn'altra ipotesi prende in considerazione il termine tedesco \u00ab\"aspe\"\u00bb che indica una variet\u00e0 di pioppo, caratteristico per essere lungo ed alto. Dalla stessa parola deriva il termine greco \u00ab\"aspis\"\u00bb che descrive uno \u00ab\"scudo\"\u00bb realizzato con il legno di pioppo. Scudo inteso come riparo suggerisce il significato di \u00ab\"riparo, protezione in genere\"\u00bb e quindi di un luogo ove si trovano riparo e protezione. Ricorda Dario Nanni che il paese era protetto da un recinto che si allungava lungo il fianco della montagna. Questa ipotesi sarebbe sostenuta dal fatto che lo storico ascolano Gabriele Rosa descrivendo l'abbandono della citt\u00e0 di Ascoli nell'anno 590, da parte della sua popolazione spaventata dalla minaccia dell'invasione del duca longobardo di Spoleto Faroaldo I, parla di Spelonga ed altri paesi (\"Capradosso, Pietralta, Venarotta...\") come luoghi ove i fuggiaschi trovarono un pi\u00f9 sicuro riparo.&lt;br&gt;\nUn'ulteriore indagine vede il nome derivare dai termini latini \u00ab\"aspis\"\u00bb (o aspes) e \u00ab\"longa\"\u00bb ossia lunga, ovvero \u00ab\"lunga serpe\"\u00bb, probabilmente riferibile alla fauna che \u00e8 presente nei luoghi che circondano il borgo o dovuta alla forma allungata del paese.\nStoria.\nXVI secolo.\nIl processo istruito contro Annunzio di Barnabeo da Spelonga per l'omicidio di Giacomo Antonio figlio di Pietro detto Cerella della stessa Villa.\nNella seconda met\u00e0 del XVI secolo, il 25 luglio 1576, in prossimit\u00e0 della Villa di Spelonga, in via Cupa, presso la localit\u00e0 Colle della Civit\u00e0, \u00e8 avvenuto il ferimento letale che in breve tempo ha condotto alla morte Giacomo Antonio o Jacoboantonio figlio di Pietro detto Cerella, deceduto dopo pochi giorni dal fatto di sangue ed in seguito sepolto presso la chiesa di Sant'Agata. L'accoltellamento \u00e8 stato inferto dalla mano di Annunzio di Barnabeo, mentre era in compagnia dei suoi due presunti complici: Giacomo di Baranabeo e Renzo di Felice.\nPer questo omicidio \u00e8 stato celebrato il processo penale avviato il 26 luglio 1576 e concluso l'8 ottobre dello stesso anno. Il procedimento si \u00e8 svolto in 18 sedute dibattimentali tenute ad Arquata del Tronto presso il Palazzo del Podest\u00e0. Le udienze sono state presiedute da ser Dario Ranieri da Norcia che rivestiva la carica di Podest\u00e0 di Arquata e suo Contado, per nomina diretta dei Consoli di Norcia. Questi conduceva il contado che all'epoca si trovava assoggettato al dominio della giurisdizione politica, amministrativa e giudiziaria del comune umbro. Secondo quanto previsto nella I Rubrica del II Libro dei Malefici dagli Statuti et Reformanze della Communit\u00e0 della Nobil Terra d'Arquata del 1574, risultava essere Giudice del tribunale con \u00ab\"piena iurisdittione, auttorit\u00e0, potest\u00e0, arbitrio et balia, de agnoscere procedere et punire per inquisitione, denuntia et accusa in tutti et singoli di iuridici, et altri in honore de Dio indotti de tutti et singoli malefitii, difetti et delitti da commettersi, nella Terra d'Arquata et suo contado et distretto.\"\u00bb Ad affiancarlo vi era ser Giovan Pietro Quarantotti da Norcia che per \u00ab\"apostolica autorit\u00e0\"\u00bb era \u00ab\"Notaio pubblico registrato nell'archivio della Curia romana, attualmente Cancelliere ed Attuario del Magnifico Signor Podest\u00e0 e Commissario di Arquata Dario Ranieri.\"\u00bb Questi ha avuto cura di redigere ed annotare tutte le dichiarazioni raccolte in giudizio, pronunciate sotto giuramento dei deponenti, durante la trattazione della controversia.\nLa ricostruzione dell'attivit\u00e0 istruttoria, espletata attraverso la ricognizione e valutazione degli elementi rilevanti per l'emanazione del giudizio, \u00e8 costituita dall'intera sequenza degli atti giuridici appartenenti al manoscritto del \u00ab\"Processus Homicidij commissi ab Antonio Barnabei de Spelunca in personam Jacobiniantonij Cerella de eadem Villa\"\u00bb, conservato presso l'Archivio Storico Comunale di Norcia. La documentazione racchiude la trascrizione di tutti gli interrogatori e la narrazione delle fasi di carcerazione nella Rocca di Arquata dei 2 presunti complici e delle torture loro inflitte. Il carteggio si sostanzia delle deposizioni di numerosissimi testimoni, sia spelongani, compresi quelli della vittima, del suo assassino, dei presunti complici dell'omicidio, di Pietro detto Cerella padre di Giacomo Antonio e Giovan Francesco di Barnabeo fratello di Annunzio e Giacomo, e sia di altri testi provenienti da paesi vicini, che avevano assistito ai fatti. Inoltre sono accuratamente riportate le informazioni dell'attivit\u00e0 giudiziaria volta ad accertare le consistenze dei beni della famiglia dell'uccisore che, dopo essere stati inventariati e sequestrati, sono stati venduti per ristorare i creditori.\nL'azione penale \u00e8 stata esercitata a carico di 3 accusati, 2 dei quali legati da vincoli di stretta parentela essendo fratelli e collegati da rapporti giuridici di affinit\u00e0 con la vittima Giacomo Antonio.\nL'ultimo giorno di detenzione per Giacomo di Barnabeo e Renzo di Felice \u00e8 stato il 13 settembre, quando il podest\u00e0 Ranieri dopo averli nuovamente interrogati e sottoposti al supplizio della tortura del tratto di corda ha emanato la sentenza di assoluzione e liberazione. \nDal contenuto dei documenti si apprende che i fatti che hanno determinato il ferimento e la conseguente morte dell'accoltellato sono ascrivibili alla sola figura di Annunzio. \nGiacomo Antonio, ascoltato sotto giuramento dal notaio Quarantotti presso l'abitazione del padre Pietro a Spelonga, ha esposto la sua verit\u00e0 adducendo di aver visto ed incontrato i tre armati di picche e corsesche in via Cupa, mentre egli stesso girava con un archibugio a ruota. Lo stesso ha indicato come suo feritore Annunzio e gli ha addebitato di averlo colpito con la corsesca. Dopo il ferimento ha cercato di reagire al colpo ricevuto puntando il suo archibugio contro Annunzio, ma l'arma da fuoco si \u00e8 inceppata al momento dello sparo e ha pertanto rinunciato a usarla per mettersi in salvo. Ha aggiunto inoltre di essere stato inseguito e dai tre che volevano \u00ab\"finirlo di ammazzare\"\u00bb, ma il tentativo era stato sventato per l'intervento di alcuni compaesani, presenti nei campi durante la mietitura, accorsi in suo aiuto. \nNelle dichiarazioni rese da Ulisse Pacifici di Amatrice, che esercitava la professione medica nel territorio di Arquata, si legge che egli ha visitato e medicato, all'alba del giorno seguente, Giacomo Antonio ferito mortalmente al ventre con un'arma da taglio. \nA queste testimonianze seguono quelle dei concittadini, di alcuni membri del \"Consiglio dei Quaranta, di altri al corrente delle vicenda\" e quelle dei presunti complici di Annunzio.\nIl 28 luglio, Giacomo figlio di Barnabeo si \u00e8 costituito e ha confermato al Podest\u00e0 di Arquata ed al Notaio Quarantotti che suo fratello Annunzio aveva effettivamente ferito Giacomo Antonio lanciandogli addosso una partesciana, ma ha aggiunto che tale azione era avvenuta solo dopo che Giacomo Antonio aveva puntato il suo archibugio contro Annunzio e che l'arma non aveva sparato perch\u00e9 si era inceppata. Successivamente a questo episodio non ha avuto pi\u00f9 notizie del fratello che si era allontanato e non era pi\u00f9 tornato a casa. Le sue parole hanno rivelato anche il possibile movente dell'accaduto. Egli ha spiegato che nei giorni antecedenti al 26 luglio vi era stata una discussione in cui era giunto alle mani con Pietro di Pietropaolo, parente di Giacomo Antonio, perch\u00e9 questi aveva lasciato accedere e pascolare alcune pecore in una sua propriet\u00e0 dove si trovavano delle \u00ab\"stoppie\"\u00bb, termine con cui indicava forse possibili avanzi e rimanenze della mietitura oppure il fieno o il foraggio. Inoltre ha ricordato e menzionato anche un'altra lite avuta in precedenza con la vittima e sedata dai presenti. Nella deposizione ha elencato anche i beni che aveva in comunione con i suoi famigliari. Il 6 agosto, il suo difensore ha chiesto la scarcerazione, senza ottenerla, contestando la scarsit\u00e0 di indizi e ragioni che giustificassero la necessit\u00e0 della misura restrittiva. Un'ulteriore deposizione di questo presunto complice \u00e8 stata messa a verbale in data 7 agosto, mentre era ancora recluso nella Rocca. Con le sue dichiarazioni ha ribadito quanto gi\u00e0 affermato in passato, ma ha smentito di aver rincorso Giacomo Antonio dopo il ferimento e di ignorare in quali luoghi si stesse nascondendo suo fratello Annunzio. \nIl 4 agosto, il notaio Quarantotti ha raccolto la testimonianza di Renzo di Felice. Questi ha riferito che si trovava nella stessa zona dove era avvenuto il ferimento mentre era intento ad arare la sua campagna e di essersi recato armato di partesciana sul luogo dell'accoltellamento solo dopo aver udito il rumorio sollevato della rissa, ma al suo arrivo i fatti erano gi\u00e0 accaduti e Giacomo Antonio si era gi\u00e0 allontanato. \nIl 6 agosto Pietro detto Cerella, padre della vittima, ha dichiarato di essersi diretto verso il luogo da cui proveniva il fragore dello scontro avvenuto tra Annunzio e suo figlio e di essere stato rincorso e minacciato di morte da Annunzio, Renzo e Giacomo armati di corsesche. Per scampare al pericolo e non essere raggiunto e colpito si era allontanato e diretto verso Arquata, circostanza confermata da pi\u00f9 testimoni.\nIl 22 settembre, ai periti estimatori Parisse Straccia e Flaminio Fusconi da Norcia \u00e8 stato affidato l'incarico di inventariare, confiscare e sequestrare \u00ab\"i beni stabili e mobili\"\u00bb dell'omicida affinch\u00e9 si potesse procedere alla loro vendita e dal ricavato potessero trarre ristoro i creditori dell'assassino. \nNei primi giorni di ottobre si sono presentati vari creditori, tra questi vi erano anche lo speziale e farmacista di Arquata; donna Hippolita, figlia di Barnabeo, sorella di Annunzio e moglie di Giovannino Mariani, che ha rivendicato la consegna di 5 fiorini, ossia quella parte della sua dote promessa e mai ricevuta; don Demofonte, Rettore della chiesa di Sant'Agata di Spelonga, che ha vantato un credito di 6 fiorini; Marco Antonio Facchini da Peracchia per un debito contratto da Annunzio e i suoi fratelli come garanzia dell'acquisto di un terreno venduto a Masseo Tamburrini, mai corrisposto pari a 10 fiorini; Sollecito di Chicco da Trisungo, marito di donna Sabetta sorella di Annunzio, che ha reclamato 60 fiorini pi\u00f9 una veste del costo di 5 fiorini, pari all'intera dote della moglie che non aveva mai riscosso; Brancadoro di Ortenzio di Arquata, sarto, che ha richiesto 2 fiorini per aver confezionato capi di abbigliamento ad Annunzio; Deifebo di Amadeo da Arquata che domandava il rimborso di 13 fiorini e 31 bolognini in pagamento di quanto i fratelli figli di Barnabeo avevano acquistato presso la sua bottega. \nL'8 ottobre si \u00e8 concluso il processo con l'emissione del pagamento a favore del perito Parisse Straccia, estimatore dei beni confiscati.\nVisita pastorale del vescovo Nicol\u00f2 d'Aragona tra il 1580 e il 1581.\nDalla relazione della visita pastorale del vescovo ascolano Nicol\u00f2 Aragona, avvenuta tra il 1580 e il 1581, si apprende che nel paese era gi\u00e0 stata istituita la Confraternita del Corpus Domini. \nXVIII secolo.\nNell'anno 1798, nel testo del \"Tomo 1\" della \"Collezione di carte pubbliche, proclami, editti, ragionamenti ed altre produzioni tendenti a consolidare la rigenerata Repubblica Romana\" si trova menzione di Spelonga nell'elenco dei paesi appartenenti al Dipartimento del Tronto del Cantone di Acquasanta. \nMonumenti e luoghi d'interesse.\nChiesa di Sant'Agata.\nLa chiesa parrocchiale, dedicata a sant'Agata vergine e martire, patrona di Spelonga, si affaccia con il suo prospetto principale sulla piazza del paese. La struttura originaria dell'edificio religioso risale alla seconda met\u00e0 del 1400 e, come ricorda Antonio Salvi, ha beneficiato nei secoli XVI e XVII di vari interventi confermati da alcune iscrizioni. \nLa facciata mostra un semplice schema compositivo. \u00c8 aperta da un solo un portale, realizzato in pietra arenaria locale, con richiami in stile rinascimentale, sormontato da un frontone interrotto. Al di sopra del varco d'ingresso vi \u00e8 una finestra, contornata e decorata da elementi lapidei e una lunetta superiore. L'interno dell'aula liturgica \u00e8 scandito da un'unica navata rettangolare, coperta da un soffitto a capriate del XV secolo.\nDopo la demolizione della chiesa di Santa Maria a Collepiccioni, avvenuta nell'anno 1933, questa chiesa ha accolto molti beni artistici trasferiti dall'altro edificio sacro, tra questi vi sono: affreschi di scuola umbra, della fine del Quattrocento, tempere del XVII secolo, un gruppo in terracotta di arte sacra abruzzese, posto sull'altare maggiore, oltre alla bandiera della Battaglia di Lepanto. Sulle pareti sono visibili anche altri affreschi originari della chiesa di Sant'Agata, commissionati dalla famiglia Martorelli.\nAl suo interno sono presenti 3 altari: \nGli affreschi provenienti dalla chiesa di Santa Maria di Collepiccioni, sono stati eseguiti sul finire del Quattrocento. Antonio Salvi ricorda che sono stati dipinti da Bernardino Campilio da Spoleto, per anni erroneamente identificato dagli storici dell'arte con Panfilo da Spoleto. L'autore cita Giulio Cantalamessa che nella prima lettera della firma, piuttosto corrosa dal tempo, \u00ab\"intravedeva la lettera P di Panfilo\"\u00bb, mentre Corrado Fratini leggeva la stessa lettera come una \u00ab\"C\"\u00bb. Salvi conclude scrivendo che si possa affermare \u00ab\"con sufficiente certezza Campilius\"\u00bb perch\u00e9 in un'opera dello stesso autore, conservata presso la Pinacoteca comunale di Spoleto, compare un'uguale \u00ab\"iscrizione identificativa\"\u00bb.\nSulla parete di destra c\u2019\u00e8 la Madonna di Loreto, del 1482, raffigurata all'interno di un'edicola votiva sorretta da angeli in cui si legge l'epigrafe: \u00ab\"S(ancta) Maria de Laureto\"\u00bb. Sul lato inferiore della pittura \u00e8 menzionato il nome dell'esecutore del dipinto: \u00ab\"[Bernardinu]s Campilius de Spoleto pinxit hoc opu(s) 1482\"\u00bb.&lt;br&gt;\nSulla parete sinistra ci sono raffigurazioni di sant'Agata e san Lorenzo rappresentati con gli strumenti del loro martirio. Vi \u00e8, inoltre, un dipinto che ritrae san Bernardino da Siena, eseguito nell'anno 1482. Nella porzione inferiore del ritratto si trova l'iscrizione: \u00ab\"Iacubus Martorelli . f(ecit) . F(ieri) hoc opu(s) . 1 . 4 82 \"\u00bb.\nSul lato inferiore dell'opera pittorica che ritrae sant'Antonio abate vi \u00e8 racchiusa, in una banda di colore rosaceo, una scritta incompleta costituita da queste parole precedute da una croce: \u00ab\"+ Hoc opus fecit fieri Batista Nardi Picchini [---]\"\u00bb. L'iscrizione aveva lo scopo di conservare il ricordo del nome del committente: \u00ab\"Baptista Nardi Pichini de Spelunca\"\u00bb esistito e vivente negli anni 1488 e 1496 come riportato da atti e documenti. \nGli affreschi del 1500 sono stati dipinti da pittori locali, ispirati sia alla scuola umbra e sia allo stile di Nicola Filotesio, pi\u00f9 noto come Cola dell'Amatrice. Nel presbiterio ci sono le immagini dei Quattro Evangelisti che erano presenti nelle lunette della chiesa di Santa Maria di Collepiccioni.\nLa particolarit\u00e0 che maggiormente caratterizza gli arredi di questa chiesa \u00e8 una bandiera da combattimento che reca uno stemma musulmano, strappata dagli Spelongani a una nave turca nel 1571 in occasione della Battaglia di Lepanto. Questo trofeo di guerra \u00e8 conservato in una teca di vetro incorniciata, posta a sinistra dell'altare maggiore.\nIl territorio della parrocchia comprende le chiese di Spelonga dedicate a: Sant'Emidio, Santa Maria presso Colle Piccioni, costruita intorno al 1950 e Madonna dei Santi. Inoltre, ci sono anche le chiese della frazione di Colle dedicate a: San Silvestro, San Sebastiano, Santa Maria della Rocca.\nChiesa della Madonna dei Santi.\nLa piccola chiesa dedicata alla Madonna dei Santi si eleva nella radura di un bosco di castagni chiamato le \"Macchie\", sito naturalistico di interesse antropologico&lt;ref name=\"www.culturaitalia.it/opencms/opencms/system/modules/com.culturaitalia_stage.liberologico/templates/viewItem.jsp?language=it&amp;case=&amp;id=oai%3Asirpac.cultura.marche.it%3A64778\"&gt;&lt;/ref&gt; che probabilmente ha accolto un precedente luogo di culto pagano, lungo l'antico sentiero che collega il paese di Faete a Spelonga.\nStoria.\nLe prime notizie sulla costruzione risalgono al XVI secolo. La tradizione orale ne lega l'edificazione a una presunta apparizione mariana. La leggenda della fondazione \u00e8 basata su un racconto popolare narrato con diverse versioni, ma sostanzialmente concorde nell'affermare che, nei pressi del luogo dove si erge il sacro edificio, sia stata vista una donna con in braccio un bambino mentre lavava le fasce del neonato e le stendeva su un rovo di spini o su una roccia. La stessa donna che ha chiesto di costruire questa chiesa&lt;ref name=\"www.beniculturali.marche.it/Ricerca.aspx?ids=64777\"&gt;&lt;/ref&gt; ed identificata come la Madonna.&lt;ref name=\"www.iluoghidelsilenzio.it/eremo-della-madonna-dei-santi\"&gt;&lt;/ref&gt; &lt;br&gt;\nIl masso di arenaria affiora, ancora ai nostri giorni, dal suolo adiacente alla chiesa e la credenza popolare lo considera come una pietra terapeutica. Sulla sua superficie sono presenti innumerevoli graffiti, riferibili ad et\u00e0 diverse, incisi dai fedeli che andavano a strofinarvi la schiena con la speranza di alleviare i loro dolori. Nel corso degli anni, la confidenza religiosa degli abitanti di Spelonga con questo luogo di preghiera ha mantenuto vive la venerazione e la frequentazione della chiesa. Nella memoria dei residenti si ricorda che, per consuetudine, sette ragazze vergini vi andassero a recitare il rosario.&lt;br&gt;\nNel tessuto murario del prospetto principale si evidenzia la presenza di due supporti lapidei, entrambi scalpellati, con incise le epigrafi che aiutano a ricomporre la storia architettonica dell'edificio, ampliato nei primissimi anni del XVIII secolo, durante il rettorato di Laureto Pulzono. Il testo delle iscrizioni recita:\nArchitettura.\nLa fabbrica, costruita in pietra locale, si eleva da una pianta rettangolare ed \u00e8 costituita da una sola aula liturgica, coperta da capriate e connotata da un'austera essenzialit\u00e0. La facciata, oltre al varco d'ingresso, presenta l'apertura di un oculo. In corrispondenza del colmo del tetto si trova un piccolo campanile a vela a una sola luce.&lt;br&gt;\nSul suolo che precede l'ingresso si notano i resti di mura che perimetravano uno spazio quadrangolare, elementi che lasciano intuire l'antica presenza di un porticato simile a quello della chiesa dedicata alla Madonna della Neve del vicino paese di Faete.&lt;br&gt;\nAll'interno, la parete di fondo \u00e8 quasi completamente ricoperta dall'affresco attribuito a Campilio Bernardino da Spoleto. Il tema pittorico propone, nella porzione pi\u00f9 bassa, un'Annunciazione intervallata da tre figure centrali. La fascia dipinta \u00e8 scandita dalla presenza di 5 rappresentazioni che iconograficamente lette, da sinistra verso destra, identificano l'arcangelo Gabriele, angelo messaggero dell'Annunciazione, che si rivolge alla Vergine ritratta nell'ultima riquadratura a destra. Nei tre registri centrali si distinguono san Sebastiano, la Madonna col Bambino e san Rocco. Nella parte pi\u00f9 alta della parete vi \u00e8 un ovale, sorretto lateralmente da due angeli, con al centro la rappresentazione di Dio benedicente.\nArchitetture militari.\nNel territorio del paese, nella localit\u00e0 denominata \"Il Castelluccio\", vi era 1 delle torri di avvistamento della Rocca di Arquata."}
{"id": "659712", "revid": "834", "url": "https://it.wikipedia.org/wiki?curid=659712", "title": "3h", "text": ""}
{"id": "659713", "revid": "46931", "url": "https://it.wikipedia.org/wiki?curid=659713", "title": "Marionette", "text": ""}
{"id": "659715", "revid": "1305772", "url": "https://it.wikipedia.org/wiki?curid=659715", "title": "Limoncino", "text": "Il termine Limoncino si pu\u00f2 riferire a:"}
{"id": "659727", "revid": "41310", "url": "https://it.wikipedia.org/wiki?curid=659727", "title": "San Oswald", "text": ""}
{"id": "659728", "revid": "124560125", "url": "https://it.wikipedia.org/wiki?curid=659728", "title": "Esegesi", "text": "In filologia, l'esegesi (, : ) \u00e8 l'interpretazione critica di testi finalizzata alla comprensione del loro significato. Campi di applicazione possono essere, ad esempio, la legislazione (\"esegesi giuridica\"), la storia (\"esegesi delle fonti storiche del Medioevo\"), la letteratura (\"esegesi manzoniana\") o la religione (\"esegesi biblica\"). In quest'ultimo caso, l'esegesi ha una forte affinit\u00e0 con l'ermeneutica, intesa come tecnica per la corretta esegesi dei testi sacri.\nStoria.\nTra la fine dell'XI e l'inizio del XII secolo inizia a manifestarsi un rinnovato interesse per lo studio dei testi della compilazione giustinianea, soprattutto a Bologna. Tra gli studiosi che si indirizzarono verso tali studi ci fu anche Irnerio. Egli dapprima comincia a studiare il contenuto dei testi giustinianei (\"studere\") e poi inizia anche a spiegarli ai suoi discepoli (\"legere in legibus\"). La novit\u00e0 della didattica irneriana consiste nella \"riscoperta\" dei volumi della compilazione giuridica imperiale attraverso uno studio esegetico. \nIrnerio, con una iniziativa scientifica e didattica innovativa, infuse nuova vita ai testi giustinianei e ne cur\u00f2 l'ordinata trasmissione alle generazioni future. Il suo successo fu tale che fece divenire lo stesso Irnerio l'iniziatore della celebre e fortunata scuola dei giuristi che prese il nome di \"Scuola dei Glossatori\". Fin dai primordi il campo d'indagine dei glossatori ebbe come fulcro il diritto romano (\"Corpus iuris civilis\"). Tali testi venivano da secoli di trascrizioni, a volte erano incompleti e contraddittori, fu cos\u00ec che i glossatori, attraverso vari strumenti esegetici, li riportarono a nuova vita.\nLa glossa.\nLa forma letteraria tipica di questa scuola \u00e8 sicuramente la glossa. Le origini della glossa come metodo di indagine e di analisi testuale risalgono alla tradizione di studio ed interpretazione dei testi biblici caratteristica dell'et\u00e0 altomedievale. Gi\u00e0 nelle \"Etimologie\" di Isidoro di Siviglia (VII secolo) si trova una descrizione di questo strumento scientifico e didattico e anche in studi di Alcuino di York, che addirittura ne abbozza una definizione sintetica. \nAd ogni modo la glossa pu\u00f2 essere definita come una forma di esegesi testuale realizzata mediante un'annotazione al testo studiato, e cio\u00e8 come una nota esplicativa che reca un chiarimento letterale, pi\u00f9 o meno elementare, di un singolo lemma o dell'intero passo di un testo. Il fine della glossa consiste nell'offrire al lettore una spiegazione grammaticale o linguistica che faciliti la comprensione del testo su cui \u00e8 apposta. La glossa \u00e8, dunque, inscindibilmente legata all'opera o passo che illustra, senza la quale non potrebbe nemmeno esistere\nDai \"Similia\" e \"contraria\" alla glossa interpretativa.\n\u00c8 dunque sui testi del diritto romano che nel XII secolo inizia ad esercitarsi l'opera esegetica dei maestri bolognesi. Le prime testimonianze giunte sino a noi di testi giustinianei glossati sono ascrivibili al periodo alto medievale, e consistono in esigue annotazioni apposte al \"Codex\" e alle \"Institutiones\" di Giustiniano. L'attivit\u00e0 scientifica bolognese realizzata ricorrendo alla medesima metodologia arriv\u00f2 a vette di riflessione scientifica e di elaborazione dottrinale considerevolmente pi\u00f9 raffinate rispetto alle rudimentali annotazioni alto medievali e si venne ad avere una vera e propria evoluzione della glossa. \nIn una prima fase i glossatori si avvalsero del consueto e risalente tipo di glossa concepito come un semplice chiarimento letterale ai difficoltosi costrutti linguistici romani e come semplice spiegazione di termini inconsueti. Ben presto per\u00f2, l'indagine dei glossatori si fece sempre pi\u00f9 attenta e approfondita e si vennero cos\u00ec a creare un secondo tipo di annotazioni, le \"allegationes\" di fonti \"pro\" e \"contra\", anche designate con il nome di \"similia\" e \"contraria\". Le \"allegationes\" sono glosse che consistono nella citazione di passi giustiniani il cui contenuto appare conforme e coerente rispetto al testo glossato (\"similia\") o di fonti che, all'opposto, offrono un testo che appare di significato contrario rispetto al dettato del passo legale a cui sono apposte (\"contraria\").\nE fu proprio da questa esigenza di fornire al lettore una esegesi complessiva ed esauriente che nacque il terzo tipo di glossa, di tipo \"interpretativo\", che presentarono una trattazione pi\u00f9 estesa rispetto alle precedenti tipologie poich\u00e9 il loro obiettivo non era pi\u00f9 solo quello di chiarire il senso letterale del testo, ma quello di spiegare in modo compiuto i concetti e gli istituti utilizzati dai redattori bizantini.\nGlosse interlineari e \"reclamatio\".\nInsieme a questa evoluzione dei contenuti della glossa si sviluppa una corrispondente trasformazione grafica: se le prime glosse grammaticali potevano agevolmente trovare una facile collocazione tra le righe del testo e in esatta corrispondenza del termine da chiarire, le successive glosse con contenuto interpretativo dovevano necessariamente essere scritte sul margine del foglio, accanto al brano da interpretare.\nNel caso della glossa interlineare \u00e8 la posizione stessa dell'annotazione a segnalare quale sia il frammento glossato, mentre nel caso della glossa marginale il legame tra glossa e vocabolo \u00e8 fissato da un apposito segno detto \"reclamatio\". Nella produzione scientifica dei glossatori ogni testo normativo \u00e8 in genere arricchito non da una sola glossa, ma da una pluralit\u00e0 di annotazioni. I codici giuridici del tempo si presentavano pieni di glosse considerevolmente eterogenee per dimensioni, natura e tenore, in quanto si sono stratificate in tempi diversi per opera dei medesimi glossatori sullo stesso foglio di pergamena (i libri erano rari e costosi). Questa progressiva sedimentazione di note esegetiche crea il fenomeno delle \"composizioni di glosse\", che consistono in una raccolta di annotazioni realizzata su uno stesso manoscritto, ad opera di amanuensi diversi, per tramandare gli insegnamenti di una pluralit\u00e0 di glossatori. Accadeva per\u00f2 che le singole annotazioni venissero copiate senza la sigla che designava la paternit\u00e0 della glossa rendendo cos\u00ec impossibile attribuirne la provenienza e creando una disorganica stratificazione.\nCon l'evoluzione scientifica della scuola e con il connesso perfezionamento dell'uso della glossa, questa disorganicit\u00e0 cede il passo a raccolte nelle quali il numero e l'ordine delle annotazioni \u00e8 rigorosamente stabilito e uniformemente trascritto da un manoscritto all'altro. Si crea cos\u00ec l'apparato di glosse, realizzate da un singolo maestro, al quale le annotazioni sono tutte certamente attribuibili."}
{"id": "659731", "revid": "2013328", "url": "https://it.wikipedia.org/wiki?curid=659731", "title": "Marino Sinibaldi", "text": "Biografia.\nNato a Valle Aurelia, si \u00e8 diplomato al Liceo Terenzio Mamiani di Roma e ha studiato alla Facolt\u00e0 di lettere e filosofia della Sapienza. Ader\u00ec a Lotta Continua, insieme a Gad Lerner e a Luigi Manconi, con i quali ha pubblicato alcuni saggi sul movimento degli studenti sfociato nella contestazione degli anni Sessanta e Settanta. A met\u00e0 degli anni Ottanta partecip\u00f2 all'esperienza di redazione del quotidiano \"Reporter\", durato dal 1985 al 1986.\nL'attivit\u00e0 pubblicistica era iniziata contemporaneamente a quella di bibliotecario che ha svolto per oltre vent'anni presso la Biblioteca di storia moderna e contemporanea di Roma. Successivamente si \u00e8 dedicato \"full time\" al giornalismo e alla conduzione di programmi radiofonici e televisivi per i quali ha ricevuto numerosi riconoscimenti (Premio Ischia-Giornalista dell'anno 2006, Premio Alassio 2006, Premio Flaiano 2007). Dirige la Festa del libro e della lettura \"Libri come\" presso l'Auditorium-Parco della musica di Roma.\nHa condotto, alla RAI, le trasmissioni \"Antologia\", \"Fine secolo\", \"Note azzurre\", \"Lampi\", \"Senza rete\", \"Supergiovani\", \"Tema\", e ha collaborato a \"La storia siamo noi\". \u00c8 stato vicedirettore di Radio3, nonch\u00e9 nel 1999 ideatore e conduttore della trasmissione \"Fahrenheit\" su Rai Radio 3.\nHa collaborato con la rivista \"Ombre Rosse\" e successivamente ha cofondato la rivista \"Linea d'ombra\" e pubblicato \"Pulp. La Letteratura nell'era della simultaneit\u00e0\" (Donzelli, 1997). Ha collaborato con Natalia Ginzburg nella stesura di: \"\u00c8 difficile parlare di s\u00e9. Conversazione a pi\u00f9 voci condotta da Marino Sinibaldi\" (Einaudi, 1999). Nel 2014 l'editore Laterza ha pubblicato \"Un millimetro in l\u00e0. Intervista sulla cultura\" curata da Giorgio Zanchini.\nIl 3 agosto 2009 \u00e8 stato nominato direttore di Radio 3 dal Consiglio di amministrazione della Rai, carica che manterr\u00e0 per oltre dieci anni fino al 25 marzo 2021, giorno in cui viene sostituito dall'ex-direttore del TG1 Andrea Montanari. \u00c8 membro del direttivo del Premio Strega e del Consiglio di amministrazione della Fondazione Bellonci.\nDal gennaio 2014 al 2017 \u00e8 stato presidente del Teatro di Roma.\nDall'8 gennaio 2020 \u00e8 il nuovo presidente del Centro per il Libro e la Lettura."}
{"id": "659735", "revid": "834", "url": "https://it.wikipedia.org/wiki?curid=659735", "title": "Dello Delli", "text": ""}
{"id": "659736", "revid": "834", "url": "https://it.wikipedia.org/wiki?curid=659736", "title": "Sansone Delli", "text": ""}
{"id": "659738", "revid": "834", "url": "https://it.wikipedia.org/wiki?curid=659738", "title": "Nicol\u00f2 Fiorentino", "text": ""}
{"id": "659742", "revid": "697352", "url": "https://it.wikipedia.org/wiki?curid=659742", "title": "Cardinali (categorie)", "text": ""}
{"id": "659743", "revid": "49567", "url": "https://it.wikipedia.org/wiki?curid=659743", "title": "Luigi Walter Moretti", "text": ""}
{"id": "659744", "revid": "320578", "url": "https://it.wikipedia.org/wiki?curid=659744", "title": "Crosby Stills Nash and Young", "text": ""}
{"id": "659748", "revid": "76069", "url": "https://it.wikipedia.org/wiki?curid=659748", "title": "Mirka Viola", "text": ""}
{"id": "659750", "revid": "765341", "url": "https://it.wikipedia.org/wiki?curid=659750", "title": "Tonga Major League", "text": "La Tonga Major League \u00e8 il principale torneo di calcio di Tonga, che si disputa dal 1970.\nA Tonga il calcio \u00e8 arrivato negli anni settanta grazie all'interessamento di re Taufa'ahau Tupou IV, grande appassionato di questo sport.\nFormula.\nNel campionato tongano sono iscritte sessantaquattro squadre per un totale di 1.200 giocatori tesserati.\nIn prima divisione militano dieci squadre, anche se il dato pu\u00f2 variare da anno ad anno.\nIn seconda divisione militano tredici squadre (dati del 2003).\nLa stagione dura da giugno a ottobre.\nSquadre.\nI pi\u00f9 importanti club del calcio tongano sono:\nStadi.\nGli stadi da calcio pi\u00f9 importanti sono:"}
{"id": "659754", "revid": "767487", "url": "https://it.wikipedia.org/wiki?curid=659754", "title": "Reggaeton Remix", "text": "Reggaeton Remix \u00e8 il nono disco di Lil Jon, Reggaeton ha impegnato Lil Jon non solo nel partecipare come prima voce ai brani, ma anche nel mixing delle tracce."}
{"id": "659757", "revid": "1318658", "url": "https://it.wikipedia.org/wiki?curid=659757", "title": "Luoghi di Maigret", "text": "La grande maggioranza dei romanzi e dei racconti di Georges Simenon che ha per protagonista il Commissario Maigret \u00e8 ambientata a Parigi. All'interno della citt\u00e0 si distinguono alcuni luoghi ricorrenti dalle atmosfere particolari: i boulevard o le stazioni ferroviarie affollate delle ore di punta, i locali notturni di Montmartre o Pigalle, i bassifondi del Marais o le chiuse, gli argini e i piccoli porti lungo i canali navigabili parigini: \u00e8 una Parigi \"congelata\", che non cambia, uguale nelle descrizioni di luoghi e atmosfere, sia che l'azione si svolga negli anni trenta, sia che si svolga nei tardi sessanta.\nAlcune inchieste portano il commissario anche all'estero, in Europa e perfino negli Stati Uniti. Altri luoghi ricorrenti sono i paesi natali di Maigret e della signora Maigret, rispettivamente \"Saint-Fiacre\" (paese immaginario nell'Allier), Bergerac (in Dordogna) e l'Alsazia (dove vive la cognata di Maigret), oltre a svariate localit\u00e0 della provincia francese.\nIl palazzo di giustizia.\nIl palazzo di giustizia, noto nei romanzi di Georges Simenon come \"Quai des Orf\u00e8vres\" (o ancor pi\u00f9 confidenzialmente \"il Quai\"), \u00e8 il quartier generale della polizia giudiziaria, quindi il luogo di lavoro di Maigret e della sua squadra. Si trova, appunto, al numero 36 di Quai des Orf\u00e8vres, sulle rive della Senna, nella \u00cele de la Cit\u00e9, tra il Pont Neuf e Rue de la Cit\u00e9. Il palazzo ospita sia la sede della polizia giudiziaria che la sede della procura.\nNei romanzi e nei racconti dedicati a Maigret ci sono diverse descrizioni dei suoi interni:\nBrasserie Dauphine.\nLa Brasserie Dauphine \u00e8, nella finzione ideata da Simenon, un piccolo ristorante in place Dauphine, proprio dietro il quai des Orf\u00e8vres. \u00c8 citata in moltissimi romanzi e racconti ed appare sia nel primo romanzo (\"Pietro il Lettone\") che nell'ultimo (\"Maigret e il signor Charles\"): spesso il commissario vi si reca per consumare pasti o aperitivi, da solo o in compagnia di un collaboratore ed \u00e8 sempre un garzone dalla brasserie colui che reca presso l'ufficio del commissario un vassoio di birre e panini durante le lunghe ore dedicate agli interrogatori: \"inizia la canzonetta\", come dicono gli ispettori, quando Maigret incurva le spalle e chiude la porta dell'ufficio.\nIl ristorante \u00e8 in realt\u00e0 un luogo fittizio: nella zona del Palazzo di Giustizia di Parigi non esiste una Brasserie Dauphine, tuttavia di fronte alla facciata occidentale del palazzo, a Rue de Harlay, si trovava il \"Caf\u00e9 Restaurant aux Trois Marches\", che Simenon frequentava regolarmente e oggi non \u00e8 pi\u00f9 esistente\nBoulevard Richard-Lenoir.\n\u00c8 un viale alberato dell'XI \"arrondissement\" di Parigi, a circa met\u00e0 strada tra l'\u00cele de la Cit\u00e9 e il cimitero di P\u00e8re-Lachaise, lungo circa un chilometro e mezzo.\nNella finzione dei romanzi, \u00e8 la via in cui vivono Maigret e la moglie, devota compagna del commissario e ottima cuoca. L'abitazione dei Maigret viene descritta in diverse opere dedicate al commissario e solo in un caso, ne \"La chiusa n. 1\", non si trova in boulevard Richard-Lenoir, ma in boulevard Edgar-Quinet, probabilmente per un errore di Simenon. L'appartamento, in affitto, \u00e8 situato al numero 132 di boulevard Richard-Lenoir; i coniugi Maigret abiteranno in quell'appartamento finch\u00e9 rimarranno a Parigi, tranne un breve periodo in cui, a causa di alcuni lavori di ristrutturazione effettuati dal proprietario dello stabile di boulevard Richard-Lenoir, vanno ad abitare al 21 di place des Vosges, come descritto nei romanzi \"Les M\u00e9moires de Maigret\" e \"Maigret e il vagabondo\" e nel racconto \"L'innamorato della signora Maigret\". Simenon ha davvero abitato in place des Vosges, proprio al numero 21, dove tra l'altro ha ambientato \"L'ombra cinese\", e, nella finzione, \u00e8 proprio Simenon che cede il suo appartamento ai coniugi Maigret durante un suo viaggio in Africa.\nUna volta raggiunta la pensione, Maigret abbandoner\u00e0 definitivamente l'appartamento di boulevard Richard-Lenoir per trasferirsi insieme alla moglie fuori Parigi, a Meung-sur-Loire nel dipartimento del Loiret pur mantenendone l'affitto.\nI bistrot.\nI bistrot di Parigi sono luoghi ricorrenti in ogni inchiesta. Sono luoghi di appostamento da cui osservare gli indagati e i sospetti, luoghi in cui aspettare o fare una telefonata e ai cui gestori chiedere informazioni.\nContrariamente a quanto succede abitualmente nei gialli anglosassoni, Maigret e i suoi ispettori non si fanno problemi a bere bevande alcoliche in servizio, ogni indagine \u00e8 infatti costellata da birre, bianchini, calvados, pernod e armagnac, a volte usati come pretesto per una chiacchierata informale con gli indagati o altre persone utili all'inchiesta, altre volte semplicemente per poter stazionare a lungo nel locale, e controllare cos\u00ec un determinato punto di passaggio o taluni personaggi chiave dell'inchiesta.\nSaint-Fiacre alias Paray-le-Fr\u00e9sil.\nNella finzione ideata da Simenon, \"Saint-Fiacre\" \u00e8 il luogo di nascita di Maigret. Nei romanzi, \"Saint-Fiacre\" \u00e8 un piccolo centro del dipartimento di Allier, sito a circa 25 chilometri a Est di Moulins. In Francia ci sono varie cittadine e localit\u00e0 denominate \"Saint-Fiacre\", ma nessuna si trova in Allier. Tuttavia occorre rammentare che Simenon, sotto il fittizio nome di Saint-Fiacre, si riferisce al piccolo comune di Paray-le-Fr\u00e9sil, ove egli lavor\u00f2 come segretario privato, dall'estate 1923 alla primavera del 1924, nel palazzo del Marchese Raymond d'Estutt de Tracy. Il commissario torna al paese natale nel romanzo \"L'affare Saint-Fiacre\".\nFuori Parigi.\nSono comunque diverse le inchieste svolte da Maigret al di fuori di Parigi. Innanzitutto nei suoi immediati dintorni, lungo la Senna (come nelle vicinanze di Morsang-sur-Seine in \"L'osteria dei due soldi\" o a Samois-sur-Seine in \"La chiusa n. 1\"), dove i parigini passano le giornate o i fine settimana estivi un poco pi\u00f9 al fresco.\nAllontanandosi ancora dai dintorni di Parigi, le situazioni sono altrimenti le pi\u00f9 diverse. A volte Maigret segue un'inchiesta casualmente, mentre si trova in vacanza (\u00e8 il caso di \"Les vacances de Maigret\", ambientato a Les Sables-d'Olonne), altre volte si trova in altre localit\u00e0 per incarichi temporanei, altre volte per seguire una determinata pista va a concludere anche all'estero le sue inchieste: \u00e8 il caso per esempio di \"Un delitto in Olanda\" ambientato a Delfzijl, nei Paesi Bassi, di \"Maigret \u00e0 New York\" e \"Maigret chez le coroner\" ambientati negli Stati Uniti (il primo in citt\u00e0, il secondo nello stato dell'Arizona), di \"La rivoltella di Maigret\" che si conclude a Londra, o di \"Maigret viaggia\", nel quale il commissario segue la sua pista a Nizza, Losanna e Monte Carlo.\nPer restare in Francia, oltre al gi\u00e0 citato romanzo \"L'affare Saint-Fiacre\", in \"Il porto delle nebbie\" Maigret segue un'inchiesta a Ouistreham, in Normandia, ed \u00e8 ancora in Normandia, a Saint-L\u00f4, in \"La vecchia signora di Bayeux\", mentre in \"Il pazzo di Bergerac\" l'inchiesta si svolge appunto a Bergerac, nella regione di Bordeaux, ed abbiamo ancora il commissario a Vichy in \"Maigret a Vichy\", a Givet, ai confini col Belgio, in \"La casa dei fiamminghi\", e a Reims e Liegi in \"Il viaggiatore di terza classe\". In \"Il cane giallo\" invece, Maigret indaga a Concarneau in Bretagna, mentre in \"L'ispettore Cadavre\" si trova a indagare in veste non ufficiale su un delitto commesso a Saint-Aubin-les-Marais, in Vandea. Altrove, lungo il mare del nord, svolge inchieste a \u00c9tretat (\"Maigret e la vecchia signora\"), a F\u00e9camp (\"Al Convegno dei Terranova\") o all'ovest, come a Saint-Andr\u00e9-sur-Mer nella Charente Marittima (\"Maigret ha un dubbio\") o verso il sud, come a Mont\u00e9limar (\"Maigret e la vecchia pazza\") o ad Antibes (\"Liberty Bar\").\nIn tutti questi romanzi viene sempre tratteggiato un godibile spaccato della provincia francese del novecento, pittoresca e sonnacchiosa, con i suoi piccoli riti, i pettegolezzi e la mentalit\u00e0 un po' chiusa e provinciale, nella quale per\u00f2 il commissario, date le sue origini, riesce subito ad entrare. Ci\u00f2 detto, bisogna aggiungere che Maigret rappresenta in pieno, anche se non vi \u00e8 nato, un parigino del suo tempo. I ritratti pi\u00f9 riusciti della provincia o dell'estero Simenon li ambienta nei cosiddetti \"romanzi duri\"."}
{"id": "659759", "revid": "1305772", "url": "https://it.wikipedia.org/wiki?curid=659759", "title": "San Paolino", "text": "La Chiesa cattolica venera come santi, col nome di San Paolino o San Paolillo: "}
{"id": "659771", "revid": "287204", "url": "https://it.wikipedia.org/wiki?curid=659771", "title": "Giancarlo Dotto", "text": "Biografia.\nPer molti anni \u00e8 stato assistente alla regia e collaboratore artistico di Carmelo Bene, celebre uomo di teatro italiano, con cui ha scritto appunto \"Vita di Carmelo Bene\". Ha collaborato alla stesura di \"Chi mi credo di essere e Che sar\u00e0 mai\" di Maurizio Costanzo (Edizioni Mondadori 2005) e di \"Una bellissima ragazza\" di Ornella Vanoni. \nCome giornalista ha scritto per La Stampa, Il Messaggero, Il Foglio, Gioia, Panorama, Diva &amp; Donna, Max (periodico), Sette e L'Espresso, per cui ha condotto diverse inchieste, tra cui una sulla prostituzione giovanile in Brasile e nell'Europa dell'Est\nPer la televisione (gruppo Mediaset) \u00e8 stato opinionista delle trasmissioni Controcampo, Buona Domenica e La fattoria, ha partecipato nel ruolo di giornalista a Verissimo, Matrix, La versione di Banfi. \n\u00c8 stato ospite di varie trasmissioni televisive nazionali, sportive e non, tra le altre Tiki Taka e La Domenica Sportiva, Matrix, Atlantide, Otto e mezzo, Omnibus.\nPer la Tiv\u00f9 di San Marino ha curato rassegne sul cinema d'autore, italiano e americano. Ha condotto inoltre la trasmissione \"Indovina chi viene a cena\", regista Valentino Tocco\nGrande esperto del mondo delle televisioni locali durante il cosiddetto \"Far West televisivo\" ha scritto, insieme a Sandro Piccinini, il libro \"Il mucchio selvaggio - La strabiliante, epica, inverosimile ma vera storia della televisione locale in Italia\", edito da Arnoldo Mondadori Editore. Sempre per la Mondadori ha pubblicato \"La squadra perfetta\", l'epopea del grande Milan di Arrigo Sacchi. Per Rizzoli ha pubblicato il romanzo \"Anime Pezzenti\" e \"Nate Libere\", raccolta delle sue pi\u00f9 belle interviste al femminile. Con Sebino Nela ha scritto \"Il vento in faccia\", autobiografia di un calciatore non comune (Ed. Mondadori Piemme). Con l'immunologo Francesco Le Foche ha scritto \"S\u00ec, andr\u00e0 tutto bene\" (Ed. Mondadori Piemme). Per l'editore Tullio Pironti ha pubblicato il romanzo \"Sono apparso alla mia donna\", \"Elogio della malafemmina\", \"Elogio di Carmelo Bene\".\nCol"}
{"id": "659775", "revid": "1442080", "url": "https://it.wikipedia.org/wiki?curid=659775", "title": "Gramma loreto", "text": "Gramma loreto \u00e8 un piccolo pesce d'acqua salata appartenente alla famiglia Grammatidae.\nDistribuzione e habitat.\nQuesta specie \u00e8 diffusa lungo le barriere coralline delle isole Bermude, Bahamas, nonch\u00e9 lungo le coste di centro e Sudamerica. Abita gli anfratti tra le rocce.\nDescrizione.\nPresenta un corpo allungato, con grossi occhi e grande bocca. Le pinne pettorali, dorsale, anale e caudale sono arrotondate, le ventrali appuntite. La livrea \u00e8 bicolore: la prima met\u00e0 del corpo \u00e8 violetta, con testa leggermente pi\u00f9 scura, la seconda met\u00e0 \u00e8 giallo vivo. Dalla bocca all'occhio una riga nera, cos\u00ec come nera \u00e8 una macchia rotonda sulla pinna dorsale. Le pinne presentano la stessa colorazione del corpo (a differenza di \"Pseudochromis paccagnellae\", una specie assai simile).\nRiproduzione.\nIl maschio effettua cure parentali ai piccoli nei primi giorni di vita.\nAlimentazione.\nSi nutre di parassiti degli altri pesci, e spesso \u00e8 un vicino gradito tra i pesci pi\u00f9 grandi.\nAcquariofilia.\nPer via della sgargiante livrea e della facilit\u00e0 di allevamento, il Gramma loreto \u00e8 un interessante pesce d'acquario marino."}
{"id": "659778", "revid": "775658", "url": "https://it.wikipedia.org/wiki?curid=659778", "title": "Triangolo di Kanizsa", "text": "Il triangolo di Kanizsa \u00e8 un'illusione ottica, descritta per la prima volta nel 1955 dallo psicologo italiano Gaetano Kanizsa.\nDescrizione.\nNella figura \"vediamo\" due triangoli equilateri bianchi, l'uno sovrapposto all'altro, anche se nessuno dei due triangoli \u00e8 effettivamente disegnato. Questo effetto \u00e8 conosciuto come \"profilo soggettivo\" o \"illusorio\". Inoltre il triangolo bianco inesistente sembra essere pi\u00f9 luminoso della zona circostante, mentre quell'area ha la stessa luminosit\u00e0 delle zone adiacenti. Questo fenomeno avviene in quanto il nostro apparato percettivo ha una tendenza organizzativa innata costituita dall'articolazione figura/sfondo secondo cui non c'\u00e8 una figura senza sfondo; ci\u00f2 avviene anche con figure ottenute con margini fisicamente inesistenti come appunto questo triangolo. Ci\u00f2 perch\u00e9 la nostra valutazione percettiva ha bisogno di contrasto figura/sfondo e anche quando questo non c'\u00e8 si crea lo stesso."}
{"id": "659779", "revid": "10372", "url": "https://it.wikipedia.org/wiki?curid=659779", "title": "Pari Opportunit\u00e0", "text": ""}
{"id": "659790", "revid": "767487", "url": "https://it.wikipedia.org/wiki?curid=659790", "title": "Comunit\u00e0 montana Valli Aveto, Graveglia e Sturla", "text": "La Comunit\u00e0 montana Valli Aveto, Graveglia e Sturla era un comprensorio montano della Liguria, in provincia di Genova, formato dai comuni di: Borzonasca, Mezzanego, Ne, Rezzoaglio e Santo Stefano d'Aveto.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Borzonasca e l'ultimo presidente, eletto nel 2009, era Marco Bertani.\nIl territorio della comunit\u00e0 era compreso tra i comuni della val d'Aveto (Rezzoaglio e Santo Stefano d'Aveto), val Graveglia (Ne) e valle Sturla (Borzonasca e Mezzanego).\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, la comunit\u00e0 era delegante per i quattro comuni dell'ex Comunit\u00e0 montana Val Petronio quali Casarza Ligure, Castiglione Chiavarese, Moneglia e Sestri Levante alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati. A tal proposito Giuseppino Maschio (sindaco di Borzonasca) ha proposto nei primi giorni di maggio, attraverso gli organi di stampa, l'istituzione di una Unione di comuni che raggruppi i comuni gi\u00e0 facenti parte dell'ex ente montano. La proposta \u00e8 ancora al vaglio delle singole amministrazioni locali."}
{"id": "659791", "revid": "123899741", "url": "https://it.wikipedia.org/wiki?curid=659791", "title": "Goodbye (Pooh)", "text": "Goodbye \u00e8 il secondo disco live dei Pooh uscito nel 1987.\nIl disco.\nRegistrato dal vivo durante la tourn\u00e9e celebrativa (nelle tappe del concerto di Milano al Pala Trussardi) dei vent'anni del gruppi e dell'album \"Giorni infiniti\", comprende 39 brani in scaletta.\nDalle sessioni di registrazione, per esigenze di spazio sono state escluse alcune esibizioni, come quella di \"Parsifal\", eseguita per intero come nei precedenti tour, e che era gi\u00e0 stata inclusa per intero anche nel doppio disco live di \"Palasport\" e di \"C'est difficile mais c'est la vie\", inclusa nell'album \"Giorni infiniti\".\nTrovano spazio, oltre alle canzoni tradizionali del gruppo, anche i brani degli anni sessanta, riproposti nel conclusivo medley tematico, rinfoltito di brani rispetto al medley dei tour precedenti. I Pooh si ritrovano a cantare cos\u00ec \"Buonanotte Penny\", \"Mary Ann\" , \"Nel buio\" , che mai erano state eseguite dal vivo, Stefano interpreta \"Tutto alle tre\", lato B del 45 giri di \"Tanta voglia di lei\", affidato nel '71 alla voce grezza di Valerio Negrini. Il medley si conclude sulle note della coda strumentale di \"Opera prima\".\nLa grande quantit\u00e0 di brani presenti fa s\u00ec che all'uscita l'album si distingua per essere composto da un cofanetto contenente 3 Lp, ognuno col vinile di colore diverso nelle varie tonalit\u00e0 del grigio (anche l'edizione in cassetta consta di tre supporti). Il cd \u00e8 invece doppio. Insieme ai Pooh suona un complesso di fiati, i Declam, che rivestono di nuove sonorit\u00e0 le melodie del gruppo e danno la possibilit\u00e0 di riproporre vecchi brani come \"Se sai, se puoi, se vuoi\" in cui i fiati avevano un ruolo di primo piano.\nNella successiva tourn\u00e9e, destinata alla promozione del disco Goodbye, i Pooh aggiungono in scaletta due brani inediti, assaggio dell'album che uscir\u00e0 da l\u00ec a qualche mese, \"Il colore dei pensieri\". I brani sono \"Per te domani\", che Roby dedica alla nascita del suo quarto figlio, Roberto, e \"Tu dov'eri\", interpretata dai quattro con solo accompagnamento di pianoforte.\nCanzoni.\nCd 1\nCd 2"}
{"id": "659793", "revid": "767487", "url": "https://it.wikipedia.org/wiki?curid=659793", "title": "Certified Crunk", "text": "Certified Crunk \u00e8 il quinto disco registrato da Lil Jon, album del 2003"}
{"id": "659796", "revid": "125074389", "url": "https://it.wikipedia.org/wiki?curid=659796", "title": "Too Short", "text": "Ha iniziato la propria carriera in giovane et\u00e0 ad Oakland in California. Attraverso la sua musica, Too Short ha coltivato il personaggio del \"pimp\" (pappone, ovvero protettore di prostitute), ed \u00e8 molto conosciuto per aver reso popolare questa maniera di proporsi nella musica hip hop, assieme ad Ice T.\nBiografia.\nToo Short \u00e8 considerato uno dei pionieri del \"West Coast hip hop\". Inizialmente, le sue prime pubblicazioni sono composte da beat grezzi e semplici, utilizzando drum machine TR-808 e TR-909. Con il suo album del 1989, \"Life Is... Too Short\", inizia a fondere Funk e Blues costruendo il proprio \"marchio di fabbrica\" e facendo nascere quello che verr\u00e0 definito come Mobb Music, ovvero la sonorit\u00e0 hip hop tipica della Bay Area. Mentre la capacit\u00e0 di costruire \"beat\" \u00e8 notevolmente maturata con il passare degli anni, il suo stile rap ha avuto una limitata evoluzione lungo la sua carriera. E questo \u00e8 motivo di vanto per Short, ripreso sia in diversi suoi brani che in interviste.\nGi\u00e0 a partire dall'inizio degli anni 1980 Short produce abitualmente rap con il proprio amico di scuola, Freddie B . Nel 1986, Too Short e Freddie B. fondano l'etichetta Dangerous Music per distribuire la loro musica a livello regionale. Dangerous Music successivamente cambia nome in \"Short Records\" (Short Records), ed attualmente la sua denominazione \u00e8 \"Up All Night Music\".\nAd oggi, Too Short ha pubblicato 16 album, compreso l'ultimo lavoro \"Blow The Whistle\" che contiene l'omonimo singolo \"Blow the Whistle\" (2006). Nel disco del 1996 \"Gettin' It (Album 10)\" Short dichiara la sua intenzione di ritirarsi dalla scena, come segnalato nella traccia \"the last album\", in realt\u00e0 il rapper californiano resiste lontano dalla scena solo per tre anni, tornando nel 1999 con l'album \"Can't Stay Away\".\n\u00c8 poi apparso nella hit \"Player's Holiday\" presente nell'album di debutto dei T.W.D.Y.'s (1999) e nella compilation della Priority Records \"Nuthin But A Gangsta Party.\" Dopo queste apparizioni inizia a lavorare al suo undicesimo album intitolato in maniera appropriata \"Can't Stay Away\". L'album include apparizioni di 8 Ball &amp; MJG, Jay-Z, Jermaine Dupri, Puff Daddy, E-40, Daz Dillinger, Lil' Jon, Soopafly, Scarface e B-Legit.\nNel 1994, Short si sposta da Oakland ad Atlanta, pur continuando a rappresentare le sue radici californiane come nell'album del 2003 \"California Girls\", e nel video di \"Blow the Whistle\" girato nella stessa Oakland. Oltre a queste attivit\u00e0 che lo hanno reso conosciuto al grande pubblico, Short \u00e8 stato in grado di rimanere una figura prominente della scena underground, una sorta di eroe della West Coast, capace di aggiornare ed a volte reinventare le proprie sonorit\u00e0. Short ha iniziato a rappare su beat scarni e grezzi, passando attraverso l'era del G-funk, poi attraverso l'epoca della Bay Area giungendo infine nei suoi ultimi sforzi discografici al crunk. Ha collaborato con il suo amico Lil Jon sulla traccia \"Bia Bia\" assieme a Ludacris e Chyna White. Viene spesso citato come l'inventore della locuzione \"Bee-yacht\" all'interno della musica hip hop.\nToo Short \u00e8 uno dei pochi rapper che \u00e8 stato in grado di pubblicare 6 album diventati disco di platino.\nLa canzone The Ghetto di Too Short \u00e8 stata usata anche nel videogioco in radio Los Santos.\nUp All Nite Records.\nL'etichetta avviata da Too Short, Up All Nite Records ha nella sua scuderia artisti come The WolfPack, conosciuti soprattutto per la hit \"Vans\".\nFilm per adulti.\nToo Short ha anche fatto la sua apparizione nell'industria di film per adulti, senza tuttavia interpretare scene di sesso, nel 2003 nella pellicola \"Get In Where You Fit In\" assieme alle attrici Mika Tan, Envy Mi e Cherie, il film \u00e8 distribuito dalla Adam &amp; Eve.\nAltre apparizioni.\nToo Short \u00e8 apparso in oltre 100 album, di seguito riportiamo alcune tracce a cui il rapper californiano ha partecipato:"}
{"id": "659805", "revid": "991694", "url": "https://it.wikipedia.org/wiki?curid=659805", "title": "SCMT", "text": ""}
{"id": "659809", "revid": "117139688", "url": "https://it.wikipedia.org/wiki?curid=659809", "title": "Clatrina", "text": "La clatrina \u00e8 una molecola costituita da tre catene polipeptidiche pesanti e da tre leggere unite insieme a formare una struttura a tre raggi chiamata triscele. Le trisceli unite formano pentagoni o esagoni che nel complesso costituiscono una struttura a icosaedro.\nTutto ci\u00f2 costituisce un elemento di rivestimento di vescicole nel processo di endocitosi mediata da recettore (detta anche \"endocitosi clatrina dipendente\") e vescicole che originano dall'apparato di Golgi. Le dimensioni delle vescicole rivestite da clatrina sono intorno ai 50-100 nm. Le clatrine sono state isolate per la prima volta da Barbara Pearse nel 1975.\nEndocitosi clatrina dipendente.\n\u00c8 un tipo di endocitosi specifica in quanto si ha il trasporto di determinate molecole di varia natura dall'esterno all'interno della cellula attraverso il riconoscimento di appositi recettori di membrana.\nLa fase iniziale consiste nell'interazione del ligando con gli specifici recettori di membrana. I recettori si trovano raggruppati per tipo in particolari zone della membrana dette \"\u201cfossette rivestite\u201d\" che non sono altro che leggere depressioni della superficie. L'aggettivo \"rivestite\" \u00e8 dovuto al fatto che ogni estremit\u00e0 citoplasmatica dei recettori \u00e8 legata a una proteina detta clatrina attraverso delle proteine dette adattine (AP1, AP2, ecc.) che fanno da tramite.\nAppena il recettore si \u00e8 legato alla sostanza di riconoscimento si attiva la polimerizzazione della clatrina. Man mano che si va formando la struttura a icosaedro tipica dell'associazione delle trisceli clatriniche si accentua l'invaginazione della membrana. La chiusura e il distacco della vescicola \u00e8 dovuta a un'altra proteina detta dinamina che si dispone ad anello attorno al collo dell'invaginazione (processo che necessita di energia sotto forma di GTP).\nA questo punto si \u00e8 formata all'interno della cellula una cosiddetta \"\"vescicola rivestita\",\" ovvero una vescicola endocitica ricoperta sul versante citosolico da clatrina. Successivamente un'ATPasi distacca la guaina dalla vescicola e la clatrina ritorna alla membrana plasmatica pronta per formare una nuova fossetta rivestita. La vescicola endocitica nuda si fonde con altre dello stesso tipo e formano il cosiddetto \"\u201cendosoma precoce\u201d\" in quanto presenta ancora al suo interno sia il ligando sia i recettori.\nGli endosomi precoci vanno a congiungersi con il \u201cCURL\u201d (compartimento di disaccoppiamento recettore/ligando). Questo ha sulla membrana una pompa protonica ATP-dipendente che provvede ad abbassare il pH fino a 5 alterando la specificit\u00e0 tra recettore e ligando, fino a farli distaccare. Si avr\u00e0 una situazione per cui in una met\u00e0 ci sono solo recettori mentre nell'altra solo ligandi.\nQuesta vescicola poi si divide in due parti cos\u00ec i recettori possono essere trasportati di nuovo alla membrana, mentre la vescicola contenente le molecole di ligando detta adesso \"endosoma tardivo\" giunge al lisosoma che riconosce tramite apposite proteine di membrana."}
{"id": "659820", "revid": "198277", "url": "https://it.wikipedia.org/wiki?curid=659820", "title": "Coppa Italia 1999-2000", "text": "La Coppa Italia 1999-2000 \u00e8 stata la 53\u00aa edizione della manifestazione calcistica. \u00c8 iniziata il 15 agosto 1999 e si \u00e8 conclusa il 18 maggio 2000. \u00c8 stata vinta dalla Lazio che bissa cos\u00ec il successo in campionato. Si tratta del terzo successo dei biancocelesti in questa competizione dopo le vittorie nel 1958 e nel 1997-1998.\nFormula del torneo.\nAlla 53\u00aa edizione della Coppa Italia partecipano 48 squadre: tutte le squadre della Serie A e della Serie B pi\u00f9 le quattro societ\u00e0 retrocesse dalla Serie B 1998-1999, le 4 non promosse ai play-off della Serie C1 1998-1999 e le due finaliste della Coppa Italia Serie C 1998-1999. Le migliori 8 della Serie A 1998-1999 partono direttamente dagli ottavi di finale, mentre le seconde migliori 6 e le migliori 2 della Serie B 1998-1999 dal secondo turno; le altre 32 squadre vengono raggruppate in 8 gironi da 4 squadre ciascuno dove si affrontano in gare di andata e ritorno.\nPassano il turno le prime classificate di ogni girone: in caso di parit\u00e0 passa la squadra con la miglior differenza reti negli scontri diretti, altrimenti quella con la miglior differenza reti generale. Dal secondo turno in poi si giocano partite di andata e ritorno, dove in caso di parit\u00e0 si tiene conto del maggior numero di reti segnate in trasferta; se sussiste ancora la parit\u00e0 si disputano tempi supplementari ed eventualmente si ricorre ai tiri di rigore.\nPer quest'unica edizione, e per la prima volta al mondo nella storia del calcio, la FIFA autorizza la Lega Calcio alla sperimentazione del \"doppio arbitro\": le partite vengono dirette da due giacchette nere, ognuna deputata a seguire una met\u00e0 del campo, in posizione opposta agli assistenti di linea; godendo tuttavia di pari dignit\u00e0, i due arbitri possono consultarsi in ogni momento, e gestire insieme situazioni di palla ferma.\nRisultati.\nSecondo turno.\n \n \n \n \nOttavi di finale.\n \n \n \n \nQuarti di finale.\n \n \nSemifinali.\n "}
{"id": "659822", "revid": "339392", "url": "https://it.wikipedia.org/wiki?curid=659822", "title": "La strana storia di Mim\u00ec Rendano", "text": ""}
{"id": "659823", "revid": "1318658", "url": "https://it.wikipedia.org/wiki?curid=659823", "title": "Catenaria", "text": "In matematica, la catenaria \u00e8 una particolare curva piana iperbolica (dall'aspetto simile alla parabola), il cui andamento \u00e8 quello caratteristico di una fune omogenea, flessibile e non estensibile, i cui due estremi siano vincolati e che sia lasciata pendere, soggetta soltanto al proprio peso.\nL'equazione della catenaria pu\u00f2 essere espressa matematicamente tramite il coseno iperbolico:\nStoria.\nIl primo a esaminare la catenaria fu Galileo nel 1638.\nNella seconda giornata di \"Discorsi e dimostrazioni intorno a due nuove scienze\" egli sembr\u00f2 erroneamente assumere che la forma di una fune appesa per i suoi estremi e sotto la forza di gravit\u00e0 fosse una parabola . Nonostante molti storici parlino di \"errore di Galileo\", nella quarta giornata dello stesso dialogo, egli chiarisce inequivocabilmente che la distinzione tra catenaria e parabola gli era chiara: \" la corda cos\u00ec tesa, e poco o molto tirata, si piega in linee, le quali assai si avvicinano alle paraboliche: e la similitudine \u00e8 tanta, che [...] vedrete, allentando pi\u00f9 o meno la detta catenuzza, incurvarsi e adattarsi alla medesima parabola, e tale adattamento tanto pi\u00f9 esser preciso, quanto la segnata parabola sar\u00e0 men curva, cio\u00e8 pi\u00f9 distesa; s\u00ec che nelle parabole descritte con elevazioni sotto a i gr. 45, la catenella camina quasi ad unguem sopra la parabola\".\nNel 1669 Joachim Jungius dimostr\u00f2 che la curva in questione non era una parabola e, nel 1691, Huygens, Leibniz e i fratelli Bernoulli, dimostrarono che questa curva era una curva non algebrica, e fu battezzata \"\u201ccatenaria\u201d\" dallo stesso Huygens.\nLa curva, detta anche \"funicolare\" o \"velaria\", fu studiata anche da Eulero, il quale dimostr\u00f2 nel 1744 che la sua rotazione attorno all'asse delle ascisse genera una superficie minima, che prese il nome di \"catenoide\".\nIn ingegneria e in architettura.\nIn considerazione del fatto che una catenaria ha la propriet\u00e0 di avere in ogni suo punto una distribuzione uniforme del suo peso totale, questo tipo di curva \u00e8 stata spesso utilizzata per realizzare manufatti e strutture architettoniche. Le strutture realizzate secondo tale curva subiscono soltanto sforzi a trazione, come le funi di sostegno nei ponti sospesi, oppure, in alternativa, a compressione, quando la struttura realizzata ha la forma di una catenaria riflessa rispetto ad una retta orizzontale, come nelle strutture di cupole (per esempio nella cupola di St Paul a Londra progettata da Robert Hooke, negli archi ideati per la prima volta con questa forma da Antoni Gaud\u00ed che introdussero l'uso della catenaria in architettura, come nel Gateway Arch a Saint Louis progettato dall'architetto finnico-americano Eero Saarinen e dall'ingegnere strutturale Hannskarl Bandel) e ponti (per esempio nei ponti di Maillart o il viadotto ferroviario del Garabit).\nNei trasporti.\nCon il termine catenaria si indica l'insieme di conduttori elettrici da cui alcuni mezzi di trasporto ricevono la corrente elettrica necessaria alla loro alimentazione (il nome deriva evidentemente dalla curva che tali conduttori, sospesi alle due estremit\u00e0, assumono). Tale prelievo avviene di norma attraverso i trolley e i pantografi.\nDerivazione matematica.\nPer derivare l'equazione della catenaria costruiamo un modello ad hoc. Supponiamo di avere una catena (o una fune) non estensibile in un campo di forza peso formula_2, che evidentemente rappresenta l'accelerazione di gravit\u00e0 che supponiamo diretta lungo i valori negativi dell'asse formula_3. In ogni punto della catena agiranno sia la forza peso sia la tensione dei singoli elementi della catena; imponendo la condizione di equilibrio statico la risultante di tutte le forze lungo la catena deve essere nulla:\ndove formula_5 \u00e8 la forza che regge la catena agli estremi (equilibrando la forza peso), formula_6 \u00e8 la densit\u00e0 lineare della massa lungo la catenaria, e formula_7 \u00e8 la tensione nel punto formula_8. Presumendo la densit\u00e0 lineare costante in ogni punto, formula_9 (assumendo dunque la catena come omogenea) e calcolando la derivata rispetto a formula_8 si ha\nCi interessa il grafico della curva nel piano formula_12, per cui consideriamo le due componenti formula_13 e formula_3 della tensione:\ndove\nDall'equazione (1) vediamo che formula_18, dove formula_19 \u00e8 una costante che dipende dalla lunghezza della catena e dalla posizione degli estremi alla quale \u00e8 appesa , dunque\nE sostituendo nella (2),\nSappiamo che formula_22 rappresenta il differenziale dell'ascissa curvilinea nel piano formula_12, e si pu\u00f2 esprimere come\ne si ottiene dunque l'equazione differenziale\nLa soluzione con un paio di sostituzioni fa intuire un coseno iperbolico, e in forma esplicita \u00e8\ndove formula_27 e formula_28 sono le due costanti di integrazione.\n=\\frac{\\lambda_0 g}{c}dx&lt;/math&gt;\nIntegrando si ottiene\nformula_29\nche diventa\nformula_30\nApplichiamo poi la formula inversa di formula_31, otteniamo\nformula_32\nSostituiamo infine di nuovo formula_33, otteniamo\nformula_34\nIntegrando ancora si ottiene la formula sopra.\n\u00c8 interessante notare che la catena prender\u00e0 la forma di una catenaria anche quando gli estremi siano ad altezze diverse, infatti non abbiamo fatto alcuna ipotesi su di essi.\nIl parametro a.\nLa catenaria generica pu\u00f2 essere scritta come: formula_35.\nPer trovare il parametro formula_36, noti gli estremi a cui \u00e8 appesa la catena formula_37 e formula_38 e la lunghezza della curva, si calcola prima quest'ultima usando la seguente formula :\nformula_39 \ne si ottiene dunque:\nformula_40\ndove formula_41 \u00e8 la lunghezza della catena.\nSi pu\u00f2 quindi definire formula_36 come lo zero della funzione:\n formula_43\nche si pu\u00f2 calcolare numericamente utilizzando gli algoritmi per il calcolo di uno zero di una funzione."}
{"id": "659829", "revid": "834", "url": "https://it.wikipedia.org/wiki?curid=659829", "title": "Jkd", "text": ""}
{"id": "659840", "revid": "322321", "url": "https://it.wikipedia.org/wiki?curid=659840", "title": "Rai Movie", "text": "Rai Movie \u00e8 un canale televisivo tematico gratuito italiano edito dalla Rai e gestito dalla struttura Rai Gold.\nStoria.\nIl lancio su TELE+ Digitale.\nIl canale nasce il 1\u00ba luglio 1999 in esclusiva su TELE+ Digitale (fino al 2001 chiamata D+) con il nome di RaiSat Cinema. Fa parte del gruppo RaiSat, societ\u00e0 per azioni consociata alla Rai che si occupa di confezionare canali per la pay-TV satellitare.\nDal 2002 \u00e8 il canale televisivo ufficiale della Mostra internazionale d'arte cinematografica di Venezia.\nSky Italia.\nIl 31 luglio 2003, RaiSat Cinema diventa RaiSat Cinema World, in concomitanza con la nascita di Sky Italia. Il canale trasmette film con particolare attenzione verso le produzioni estere, con appuntamenti per tutto l'arco del giorno: grandi cicli, prime visioni, esclusive, extra e anche documentari di cinema scelti fra le migliori produzioni italiane, europee e internazionali.\nIn tarda serata presenta le opere pi\u00f9 provocatorie, a volte il cinema proibito, con grande attenzione ai film pi\u00f9 curiosi e discussi.\nIl 1\u00ba novembre 2006 torna alla sua denominazione originaria di RaiSat Cinema, con un palinsesto maggiormente dedicato a film ed eventi italiani.\nNel 2009 vanno in onda alcuni spot per celebrare il decimo anniversario della sua nascita.\nDigitale terrestre in chiaro.\nIl 31 luglio 2009 il canale abbandona la pay-TV a causa del mancato rinnovo del contratto tra Rai e Sky. Da quel momento, RaiSat Cinema diventa gratuito, trasferendosi sul digitale terrestre per le zone coperte dal RAI Mux 3, sul nuovo bouquet satellitare Tiv\u00f9sat e su Rai Play.\nQuesto evento di fatto causa la chiusura della societ\u00e0 Rai Sat, che ormai ha perso il suo scopo originario. Da allora, il canale \u00e8 gestito direttamente dalla Rai.\nIl 27 aprile 2010 nasce la nuova struttura Rai Premium con lo scopo di coordinare la programmazione di Rai 4 e di questo canale.\nIl 18 maggio 2010 il nome cambia in \"Rai Movie\", in occasione del restyling che ha coinvolto tutti i canali Rai.\nIl 27 novembre 2010 il canale confluisce nella nuova direzione Rai Gold, che si occupa anche di Rai Premium.\nIl 7 maggio 2011 il canale subisce un restyling con una nuova veste grafica in linea col restyling del 2010.\nIl 15 dicembre 2014 adotta una nuova veste grafica per i bumper e i promo di rete, e anche un nuovo slogan: \"Dentro il cinema\".\nDal 26 maggio 2016, il canale inizia a trasmettere in alta definizione sulla piattaforma satellitare Tiv\u00f9sat. Con il cambio di emissione avvenuto nello stesso periodo, il canale ha cominciato a trasmettere gli storici film e serie tv su aspect ratio 4:3 in pillarbox, assieme a Rai Premium e agli altri canali Rai digitali terrestri che hanno avviato nel corso dell'anno le trasmissioni HD su Tiv\u00f9sat.\nIl 10 aprile 2017 il canale rinnova grafiche e logo insieme alle altre reti tematiche Rai.\nDal 20 ottobre 2021, la versione in definizione standard sul digitale terrestre passa alla codifica MPEG-4 rimanendo visibile solo su dispositivi HD.\nIl 14 dicembre 2021, in seguito ad una riorganizzazione delle frequenze, viene eliminata la versione SD da Tiv\u00f9sat, rimanendo disponibile solo in HD.\nLo speaker ufficiale di Rai Movie \u00e8 il doppiatore Rodolfo Bianchi, che ha sostituito Roberto Draghetti dopo la morte di quest'ultimo.\nL'ipotizzata chiusura.\nIl 15 aprile 2019 la Rai ha rilasciato un comunicato stampa ufficiale nel quale si annunciava un progetto di fusione tra il canale e Rai Premium al fine di creare una nuova emittente con una programmazione al femminile, Rai 6, nel quadro di una riorganizzazione dell'offerta televisiva dell'azienda. L'annuncio ha scatenato molte polemiche, che hanno portato alla creazione di una petizione sulla piattaforma Change.org che ha raccolto pi\u00f9 di 150.000 firme. Il progetto, tuttavia, non ha avuto seguito e la realizzazione del nuovo canale \u00e8 stata sospesa in attesa di un pi\u00f9 chiaro programma editoriale.\nDiffusione.\nInizialmente disponibile a pagamento prima con il bouquet D+, poi con il bouquet TELE+ Digitale, infine con i bouquet Sky, TV di Fastweb, Alice Home TV e Infostrada TV (canale 322), dal 31 luglio 2009, Rai Movie \u00e8 disponibile gratuitamente sul digitale terrestre italiano nelle aree interessate coperte dal RAI Mux A e via satellite con il bouquet Tiv\u00f9sat. \u00c8 inoltre disponibile in streaming via web su Rai Play, sempre gratuitamente.\nPalinsesto.\nDedicato al cinema, il canale \u00e8 particolarmente attento al cinema italiano di ieri e di oggi ma propone anche le opere di grandi maestri internazionali e film esteri (a volte in lingua originale) che trovano poco spazio nella tv generalista.\nAmpi spazi vengono dedicati ai festival cinematografici italiani ed esteri tra cui la Mostra internazionale d'arte cinematografica di Venezia, il Festival Internazionale del Film di Roma e il Festival di Cannes.\nFra i volti storici della rete ci sono Italo Moscati, Paola Casella, Virginie Vassart, Sergio Gamberale, Natascha Lusenti, Serafino Murri, Mimma Nocelli, Livio Beshir, Alberto Farina.\nDopo un anno di pausa, nel settembre 2010 si conferma, con il nuovo nome, canale ufficiale della Mostra internazionale d'arte cinematografica di Venezia\nDal 2012 Rai Movie propone alcuni brevi notiziari realizzati dalla redazione di Rai News e lancia il nuovo magazine \"Drugstore\" (che nel 2013 diventer\u00e0 \"Movie Drugstore\" e nel 2014 \"CineMag\") dedicato al mondo del cinema e condotto da Miriam Leone e Livio Beshir.\nDal 1\u00ba luglio 2013 Rai Movie trasmette molti film in doppio audio; sintonizzandosi sul canale OTH \u00e8 possibile ascoltare film e serie TV in lingua originale, oppure con commenti audio.\nDal settembre 2015 parte la prima edizione di \"Movie Mag\", magazine di informazione cinematografica di Rai Movie, condotto da Federico Pontiggia e Livio Beshir per la regia di Giuseppe Bucchi e Gianluca Russo. Dal settembre 2016 Federico Pontiggia \u00e8 affiancato nella conduzione da Alberto Crespi. Autori del programma sono Gida Salvino e Gianluca Russo. Nella stagione 2018-19 viene introdotta la rubrica \"See You Next Wednesday\" di Alberto Farina, che da settembre 2019 assume anche la conduzione. Alla regia si alternano Luca Postiglioni e Carla Bettoni.\nAscolti.\nShare 24h di Rai Movie.\nDati Auditel relativi al giorno medio mensile sul target individui 4+."}
{"id": "659841", "revid": "767487", "url": "https://it.wikipedia.org/wiki?curid=659841", "title": "Keny Arkana", "text": "Milita nel movimento di sinistra \"La Rage Du Peuple\", movimento di disobbedienza civile e alter-mondialista creato nel 2004 a Noailles, un quartiere al centro di Marsiglia.\nBiografia.\nMarsigliese di origini argentine, Keny comincia a rappare nel 1996 con alcuni suoi amici delle \"banlieues\" di Marsiglia. Ai suoi inizi canta nei gruppi Mars Patrie e \u00c9tat-Major. Appare per la prima volta, ancora tredicenne, sulla compilation \"La Face Cach\u00e9e de Mars\" al fianco di Chiraz, con un flow poco convincente e una voce ancora molto infantile. Ma con il passare degli anni Keny riesce ad esprimere al meglio il suo talento, e grazie alla sua straordinaria energia e al suo flow, diventato invidiabile, ottiene un discreto successo.\nIl suo rap \u00e8 esplosivo e i suoi testi sono soprattutto a sfondo sociale: lotta contro il sistema, rabbia e libert\u00e0 nel solco del rap e reggae di contestazione che a Marsiglia e dintorni ha una delle sue roccaforti.\nNelle sue canzoni un alto livello musicale si lega ad una lirica emozionante e travolgente, ma \u00e8 dal vivo che questa artista d\u00e0 il meglio di s\u00e9. Nel mese di ottobre del 2006 pubblica il suo primo album, dopo lo street album L'Esquisse uscito nel 2005, Entre Ciment et Belle Etoile. Album dal forte messaggio politico e dall'alto livello musicale di cui vengono girati e pubblicati tre videoclip \"La Rage\", \"La m\u00e8re des enfants perdus\", \"Victoria\"; in particolare il video ed il singolo \"La Rage\" diventano molto noti trattando il tema degli scontri avvenuti nel 2006 all'interno delle \"banlieues\" francesi.\nNel 2008 pubblica un album composto da 9 tracce intitolato D\u00e9sob\u00e9issance in cui compare anche la celebre traccia \"Cinqu\u00e8me soleil\". In seguito a questo album inizia il progetto \"Appel aux sans voix\" che consiste in una serie di forum di dibattito in Francia.\nNel 2011 esce L'Esquisse 2 suo quarto album caratterizzato da un forte contenuto politico. In questo album figura anche la traccia \"De l'Op\u00e9ra \u00e0 la Plaine 2\" in cui compaiono (come anche nella canzone \"De l'Op\u00e9ra \u00e0 la Plaine\" contenuta in L'Esquisse) svariati rapper di Marsilia. Da L'esquisse 2 vengono estratti 3 video rispettivamente delle tracce \"De l'Op\u00e9ra \u00e0 la Plaine 2\", \"Marseille\", \"V pour v\u00e9rit\u00e9s\"\".\"\nIl 13 giugno 2012 esce il suo singolo \"Vie d'artiste\", seguito il 13 ottobre dal videoclip di \"Gens Press\u00e9s\", entrambi riscuotono un discreto successo ottenendo numerose visualizzazioni su YouTube. Questi due singoli anticipano l'uscita dell'album Tout Tourne Autour Du Soleil pubblicato il 3 dicembre 2012. Verranno puoi fatti uscire altre tre clip delle canzoni \"Capitale de la rapture\", \"Fille Du Vent\", \"J'ai Os\u00e9\". Il video di \"J'ai Os\u00e9\" in particolare viene girato durante il tour in giro per l'Europa con cui ha cantando anche in Italia a Roma al Forte Prenestino. \u00abhttp://www.forteprenestino.net/index.php/prossimi-eventi/200-sabato-13-aprile\u00bb e al TPO di Bologna http://bologna.repubblica.it/cronaca/2013/04/11/news/keny_arkana_da_marsiglia_al_tpo_il_rap_ribelle_di_una_giovane_donna-56408701/\nDopo aver pubblicato il 20 di maggio 2016 sul suo canale YouTube una clip di presentazione del nuovo album \"\u00c9tat d'urgence\", il 27 maggio rende disponibile questo album al download gratuito o a prezzo libero nel sito https://www.etat-durgence.com/. Da questo mini album composto da 6 tracce vengono fatti uscire due video: \"L'Histoire se R\u00e9p\u00e8te\" e \"Une seule humanit\u00e9 \", l'ultimo creato montando le clip inivate dai fan in giro per il mondo.\nNel 2017 annuncia il suo nuovo album L'Esquisse 3 la cui uscita \u00e8 prevista per il 2 Giugno 2017, questo annuncio viene accompagnato dall'uscita del primo singolo estratto \"Intro \u00c9l\u00e9ment Feu\" il 17 aprile. Sempre estratto dall'album in uscita pubblica su iTunes e sul suo canale YouTube il 28 Aprile il singolo \"Abracadabra\" il cui video esce il 12 del mese successivo. Intanto il 29 aprile si svolgono le Elezioni Presidenziali in Francia, per questo Keny pubblica sempre su YouTube il 4 Maggio una canzone non mixata e non contenuta nel futuro album intitolata \"D\u00e9gagez !!\" che tratta per l'appunto il tema della politica francese.\nCon l'uscita di \"L'Esquisse 3\" pubblica il video di \"De L'Op\u00e9ra \u00e0 la Plaine 3\" dove collaborano svariati artisti di Marsiglia e intraprende un tour di Festival che attraversa tutta la Francia."}
{"id": "659844", "revid": "1525059", "url": "https://it.wikipedia.org/wiki?curid=659844", "title": "Stagno (Croazia)", "text": "Stagno (o \"Stagno Grande\"; in croato: Ston o \"Veliki Ston\") \u00e8 una cittadina di 2.410 abitanti della Croazia situata nella penisola di Sabbioncello, in prossimit\u00e0 dell'istmo che collega quest'ultima con il resto della Dalmazia. \nLa citt\u00e0 \u00e8 famosa per le sue antiche e articolate fortificazioni nonch\u00e9 per il suo patrimonio storico. La citt\u00e0, situata 60\u00a0km a nordovest di Ragusa, appartiene alla regione raguseo-narentana.\nStoria.\nL'antica \"Stagnum\", di cui rimangono alcune vestigia, venne fondata in una zona paludosa (da cui il nome), dalla quale furono ricavate le prime saline. Sede vescovile dal IX secolo, situata in strategica posizione alla base della penisola di Sabbioncello, nel medioevo Stagno pass\u00f2 alla dinastia serba dei Nemanja, che la vendettero nel 1333 alla Repubblica di Ragusa. Nel 1350 vi furono emessi gli \"Ordines Stagni\", una normativa volta a reprimere il contrabbando sulla penisola di Sabbioncello.\nAppena acquisito il controllo della regione, la Repubblica inizi\u00f2 la costruzione di un enorme complesso fortificato: Stagno fu dotata di una cinta muraria pentagonale, al pari della citt\u00e0 gemella di Stagno Piccolo (\"Mali Ston\"), situata sul versante nord della penisola, che venne racchiusa da mura quadrangolari; le due citt\u00e0 vennero poi collegate per mezzo di una possente muraglia lunga 5,5\u00a0km e intervallata da 41 torri (31 quadrangolari e 10 circolari) e sette bastioni (6 circolari e uno quadrangolare). Con questa notevole opera di architettura militare, cui contribuirono tra gli altri Michelozzo Michelozzi (1461-64), Bernardino da Parma, Giorgio di Matteo il Dalmatico (1465) e Paskoje Mili\u010devi\u0107 (1488-1506), Ragusa ottenne il duplice risultato di proteggere le preziose saline della citt\u00e0 (che rappresentavano un terzo del reddito della repubblica) dall'attacco dei Turchi e di impedire alle truppe ottomane di penetrare nella penisola di Sabbioncello via terra attraverso l'istmo.\nLa citt\u00e0 di Stagno appartenne per quasi cinque secoli alla Repubblica di Ragusa, finch\u00e9 quest'ultima non venne dissolta nel 1806. Dopo il Congresso di Vienna pass\u00f2 all'Impero austriaco, che la tenne fino al 1918. L'Ottocento coincise con il periodo di maggior decadenza della citt\u00e0, che venne privata della sede vescovile (1828) e colpita da un terremoto che danneggi\u00f2 gravemente la cattedrale (1850), mentre per ordine imperiale la fortezza venne sgomberata e in parte rasa al suolo (1858).\nA Stagno vi fu una piccola comunit\u00e0 italiana fino alla fine dell'Ottocento.\nIn epoca ragusea Stagno era famosa, oltre che per le importantissime saline, anche per i suoi cantieri navali. Oggi invece il mare \u00e8 un po' arretrato rispetto al centro storico e la citt\u00e0 ha perso la sua vocazione marittima a favore dell'avamporto in localit\u00e0 Brozze, anche se le saline sono ancora in funzione. Stagno Piccolo \u00e8 invece rinomata per la coltivazione dei molluschi.\nMonumenti e luoghi d'interesse.\nIl patrimonio storico-artistico della citt\u00e0 \u00e8 notevole e vanta numerosi edifici gotici e rinascimentali: il palazzo del Rettore, il palazzo della Cancelleria (in stile gotico-rinascimentale), il palazzo Vescovile (1573), il monastero francescano del XIV-XV secolo, la chiesa preromanica di San Michele (IX sec.), la chiesa di San Nicola (tardobarocca, ma iniziata nel 1347), il gotico palazzo Sorgo-Giorgi (\"Sorko\u010devi\u0107-\u0110or\u0111i\u0107\") e la chiesa dell'Annunciazione (XV sec.; fuori le mura). Tra le opere militari, degne di nota sono il forte Bartolomeo e il Vecchio Castello (\"Veliki Ka\u0161tio\"). A Stagno Piccolo \u00e8 invece situato il poderoso forte della Corona (\"Koruna\") del 1447, dotato di cinque torri di avvistamento, mentre tra le due citt\u00e0 si trova il castello Nuovo (\"Pozvizd\"), che sovrastava entrambe.;\nGeografia antropica.\nLocalit\u00e0.\nIl comune di Stagno \u00e8 suddiviso in 19 frazioni (\"naselja\") di seguito elencate. Tra parentesi il nome in lingua italiana, generalmente desueto."}
{"id": "659847", "revid": "13833", "url": "https://it.wikipedia.org/wiki?curid=659847", "title": "Ston", "text": ""}
{"id": "659848", "revid": "124614233", "url": "https://it.wikipedia.org/wiki?curid=659848", "title": "Milan TV", "text": "Milan TV \u00e8 un canale televisivo tematico, propriet\u00e0 dell'AC Milan, in onda a pagamento sulle piattaforme Sky Italia e DAZN.\n\u00c8 il primo canale tematico italiano interamente dedicato ad una squadra di calcio.\nStoria.\nMilan Channel nasce il 16 dicembre 1999, in concomitanza con il centesimo anniversario della fondazione della squadra rossonera, come \"Option\" sulla piattaforma televisiva a pagamento TELE+ Digitale: per vedere il canale, infatti, era necessario pagare un importo aggiuntivo sul prezzo dell'abbonamento alla pay TV.\nIl canale si presenta al pubblico come una sorta di memoria storica della squadra, trasmettendo la library delle partite e le immagini dell'universo rossonero. Inoltre, trasmette anche le interviste agli allenatori e ai giocatori del Milan, tutte le partite giocate dalla squadra (in differita), tra cui quelle della Serie A, della Coppa Italia e delle competizioni europee, tutti gli allenamenti dal centro sportivo di Milanello, le notizie, e dal 2008 al 2011, anche la Superleague Formula.\nIl 31 luglio 2003, in occasione della fusione tra TELE+ Digitale e Stream TV, Milan Channel diventa disponibile al numero 230 della neonata Sky Italia, sempre come \"Option\".\nIl 1\u00ba agosto 2004 Milan Channel diventa disponibile anche sulla TV di Fastweb, il 18 ottobre 2007 su IPTV di Telecom Italia e il 26 novembre 2007 su Infostrada TV, attraverso le offerte Sky offerte in tecnologia IPTV dai tre operatori telefonici italiani.\nIl 30 marzo 2007 Milan Channel annuncia la creazione di un proprio canale YouTube.\nFino al 26 marzo 2013 ha fatto parte della redazione Claudio Lippi, volto storico del canale, morto a seguito di un incidente stradale a Buccinasco. Il 27 marzo, per rendere omaggio al giornalista scomparso, l'emittente trasmette in chiaro dalle 13 sino alla mezzanotte.\nIl 1\u00ba luglio 2016 il canale diventa Milan TV, rinnovando il logo e le grafiche, mentre dal 1\u00ba agosto inizia a trasmettere in alta definizione, spegnendo quella a definizione standard.\nIl 1\u00ba luglio 2018 il canale torna a trasmettere in SD, chiudendo la versione in HD. Nonostante ci\u00f2, da questa data il canale diventa disponibile solo per coloro in possesso di un decoder di nuova generazione, e quindi compatibile con lo standard di trasmissione DVB-S2 e per la ricezione di programmi in alta definizione, come lo Sky Box HD, il My Sky HD e lo Sky Q.\nIl 13 dicembre 2019 il canale diventa disponibile sulla piattaforma DAZN in HD, dove in precedenza erano gi\u00e0 presenti dei contenuti on-demand."}
{"id": "659849", "revid": "30753", "url": "https://it.wikipedia.org/wiki?curid=659849", "title": "Beppe Chiappella", "text": ""}
{"id": "659852", "revid": "1185701", "url": "https://it.wikipedia.org/wiki?curid=659852", "title": "Stefano Zanini", "text": "Professionista dal 1991 al 2007, ha vinto Amstel Gold Race, Parigi-Bruxelles, due tappe al Giro d'Italia e una al Tour de France. Si \u00e8 aggiudicato anche la classifica intergiro al Giro. Dal 2013 \u00e8 direttore sportivo all'Astana.\nCarriera.\nProfessionista dal 1991, ha corso per l'Italbonifica-Navigare dal 1991 al 1994 (squadra rinominata in Navigare-Blue Storm nel 1993 e 1994), con la Gewiss nel 1995 e 1996, con la Mapei dal 1997 al 2002, con la Saeco nel 2003, con la Quick Step nel 2004 e 2005, con la Liquigas nel 2006 e con la Predictor-Lotto nel 2007.\n\u00c8 stato un buon velocista capace di vincere sia sul traguardo finale di Milano al Giro d'Italia sia su quello di Parigi del Tour de France. \u00c8 stato anche il primo italiano a vincere la prestigiosa Amstel Gold Race. Nel 1996 ha vestito per un giorno la maglia rosa e nel 2005 ha conquistato la classifica intergiro al Giro d'Italia. Nel 1998 ha inoltre partecipato con la Nazionale italiana al Campionato del mondo di Valkenburg contribuendo alla medaglia di bronzo di Michele Bartoli. In diciassette anni da professionista ha vinto trenta corse su strada.\nAlla fine del 2007 conclude la propria carriera e accetta l'offerta della sua ultima squadra per diventarne Direttore sportivo. Nel 2013 diventa direttore sportivo all'Astana affiancando Giuseppe Martinelli."}
{"id": "659854", "revid": "125037588", "url": "https://it.wikipedia.org/wiki?curid=659854", "title": "Saltatempo", "text": "Saltatempo \u00e8 un romanzo, vagamente autobiografico, di Stefano Benni, edito da Feltrinelli nel 2001.\nTrama.\nLupetto \u00e8 un bambino di paese degli anni cinquanta, figlio di un falegname, che frequenta le elementari insieme agli amici tra cui Selene, la sua \"morosa\".\nUna mattina incontra un \"Dio pagano\" che gli regala un \"orobilogio\", ossia un orologio interno che gli permetter\u00e0 di correre avanti nel tempo.\nDa quel momento Lupetto diventa Saltatempo e cresce con evidenti ideali comunisti e combattivi, in un paese che si prepara ad una trasformazione negativa.\nInsieme al suo \"orobilogio\", Saltatempo prevede e vive nello stesso tempo la costruzione dell'autostrada, la minaccia al bosco, la rovina del fiume, la perdita di un amico vittima della droga e altri cambiamenti portati dal tempo.\nIncrocia il sessantotto, gli scioperi, l'avidit\u00e0 dei padroni, vive la trasformazione dell'Italia che perde la propria identit\u00e0 mangiata dalla nuova politica e dal consumismo.\n\"Saltatempo\" \u00e8 un vero e proprio salto dalla guerra partigiana alle rivoluzioni sessantottine, ambientato in un paesino che pu\u00f2 essere quello di tutti, col fiume, il bar, le vigne."}
{"id": "659855", "revid": "339392", "url": "https://it.wikipedia.org/wiki?curid=659855", "title": "Bur Hakkaba", "text": ""}
{"id": "659864", "revid": "1437331", "url": "https://it.wikipedia.org/wiki?curid=659864", "title": "Oleodinamica", "text": "L'oleodinamica \u00e8 una branca della fluidodinamica che trova applicazione in ingegneria meccanica e si occupa dello studio della trasmissione dell'energia tramite fluidi in pressione, in particolare l'olio idraulico (vettore energetico).\nNella tipica applicazione oleodinamica, la portata d'olio generata da una pompa all'interno di un circuito oleodinamico viene utilizzata per muovere un martinetto o un motore idraulico a seconda che l'effetto meccanico desiderato (forza o coppia) sia lineare o rotatorio. Un classico attuatore lineare oleodinamico \u00e8 il cilindro, costituito da una camicia in cui scorre un pistone, il quale spinge uno stelo che esplica il moto. Per il moto rotatorio basti pensare alle ruote delle macchine movimento terra come gli escavatori o grandi trattori agricoli, oppure pensare agli argani per issare le reti dei pescherecci dove servono coppie elevate e solitamente velocit\u00e0 angolari modeste.\nIl settore oleodinamico \u00e8 in forte espansione a livello mondiale grazie alla sua grande capacit\u00e0 di gestire notevoli potenze tramite componentistica di dimensioni e pesi ridotti rispetto a tecnologie alternative. L'Italia occupa un ruolo di punta nel mercato europeo ed \u00e8 tra i primi 5 produttori mondiali di componenti oleodinamici.\nComponenti di un sistema oleodinamico.\nAnalogamente a quanto avviene in un sistema pneumatico, in quello oleodinamico si devono avere:\nUn sistema oleodinamico pu\u00f2 essere composto dai seguenti componenti, all'interno dei quali scorre il fluido di lavoro:\nCentralina oleodinamica.\nIn essa si hanno:\nCircuito oleodinamico.\nIl circuito oleodinamico oggetto della trattazione \u00e8 quello di funzionamento di un escavatore idraulico di cui la figura di fianco.\nConfrontando lo schema dell'escavatore idraulico e lo schema funzionale dell'impianto \u00e8 possibile distinguere i seguenti circuiti:\nIl circuito \u00e8 alimentato tramite un doppio circuito ad alta pressione dotato di 2 pompe a pistoni assiali e a piastra inclinata (quindi a portata variabile) (P) calettate entrambe sullo stesso albero del motore primo a ciclo diesel. Le pompe sono dotate quindi anche di regolatore a somma di potenze(Rp). La pompa destra alimenta il circuito di movimentazione della benna e quello di sollevamento del monoblocco mentre la pompa di sinistra alimenta il circuito di movimentazione del braccio penetratore, di rotazione e di traslazione, quest'ultima che avviene tramite motori idraulici a pistoni assiali completamente reversibili. Sono presenti nel circuito, il centro di distribuzione a 5 assi, dotato di distributori 6/3 e il distributore (DC) del tipo 3/2.\nUn escavatore \u00e8 caratterizzato dalla capacit\u00e0 di eseguire 2 movimenti in maniera del tutto indipendente. Questo \u00e8 permesso dalla presenza di 2 unit\u00e0 idrostatiche primarie indipendenti.\nCircuito di azionamento dei motori idraulici per la traslazione (T).Il distributore \u00e8 il Dt. I motori sono montati generalmente a scomparsa nei cingoli. Il circuito \u00e8, in fase di lavoro, alimentato dalla pompa alta, ma come vedremo, in fase di trasferimento, cio\u00e8 quando la macchina deve affrontare dei lunghi spostamenti, \u00e8 coadiuvata dalla pompa bassa. Immaginiamo ora che il verso orario dia lo spostamento in avanti e quello antiorario la marcia indietro. Per ottenere la marcia avanti il cursore del distributore va portato nella posizione J, mentre per ottenere la retromarcia il cursore va portato nella posizione K. In entrambe la configurazioni, allo scarico del circuito, quindi sul ramo di bassa pressione, \u00e8 presente una valvola di regolazione della portata a taratura fissa Vp. Questa permette, quando si affronta una discesa, che il mezzo non scenda in maniera incontrollata regolando cos\u00ec la velocit\u00e0 che risulter\u00e0 essere la medesima sia in fase di salita, con qualunque grado di pendenza, che in fase di discesa. Azionamento del distributore DC. Come detto, per lunghi spostamenti, in cui sono richieste, ovviamente, velocit\u00e0 maggiori, la pompa bassa assiste quella alta nell'alimentazione del circuito di movimentazione dei motori idraulici (T). Questo risultato lo si ottiene attivando il distributore in questione (DC), mettendo cos\u00ec in collegamento la pompa di destra con il circuito di traslazione. Aumentando la portata aumenter\u00e0 la velocit\u00e0 di rotazione degli motori idraulici e di conseguenza dei cingoli.\nCircuito di azionamento dei motori idraulici per la rotazione della torretta (R). Il distributore \u00e8 il Dr. La pompa di alimentazione \u00e8 quella alta. Volendo ottenere la rotazione in senso antiorario della torretta il cursore del distributore va portato nella configurazione K. \u00c8 presente, per sezionare il circuito in caso di pericolo, la valvola di massima pressione (9) che mette in collegamento il ramo di alta con il ramo di bassa pressione nel caso in cui la pressione del circuito superi il valore critico per il quale \u00e8 tarata la molla della valvola. Per ottenere la rotazione in senso orario della torretta baster\u00e0 portare il cursore sulla posizione J. \u00c8 da notare la presenza della valvola di massima pressione.\nCircuito di movimentazione del braccio penetratore (A). Il distributore in questione \u00e8 il Da. La pompa che alimenta il circuito \u00e8 quella di sinistra a cui pu\u00f2 eventualmente sommarsi la pompa di destra. Per ottenere il sollevamento del martinetto idraulico il cursore del distributore deve portarsi nella configurazione J, mentre volendo richiamare il martinetto il cursore va portato nella configurazione K. Se il cursore \u00e8 portato al centro, l'olio va a finire direttamente nel serbatoio. Come detto la pompa di destra pu\u00f2 assistere la pompa di sinistra nell'alimentazione del circuito del braccio penetratore quando l'escavatore \u00e8 impegnato, ad esempio, nella rottura di superfici particolarmente compatte dove \u00e8 necessaria la massima potenza.\nEsclusione dei distributori Ds e Db. Quando i distributori 7Ds e 7Db hanno il cursore in posizione centrale, cio\u00e8 sono bypassati, \u00e8 attiva in entrambi la presa idraulica di destra del compartimento centrale indicata come presa idraulica di bypass. In questo frangente la pompa di destra collabora con quella di sinistra nell'alimentare il distributore Da.\nCircuito che permette la movimentazione del monoblocco (S). Il distributore in questione \u00e8 il Ds. Questo circuito \u00e8 alimentato dalla pompa di destra. Volendo sollevare il martinetto oleodinamico, che solleva a sua volta il monoblocco, si agisce sul distributore posizionando il cursore sulla configurazione J. In questa posizione, si nota osservando il compartimento centrale che le prese idrauliche di destra vengono chiuse, attivando le prese, centrali e di sinistra. Se la pressione durante il sollevamento supera un valore prestabilito, in funzione dell'integrit\u00e0 di tutto il circuito, la valvola di massima pressione Vm, si apre mettendo in comunicazione il condotto di alta con il condotto di bassa pressione. Volendo abbassare il martinetto, per far scendere il monoblocco, si posiziona il cursore sulla configurazione K. \u00c8 presente anche in questo caso la valvola di massima pressione Vm ed in pi\u00f9 la valvola di freno Vf. Questa valvola, che come si vede si aziona solo quando il condotto a cui \u00e8 accoppiata \u00e8 percorso dall'olio in fase di scarico, serve per evitare la brusca caduta del monoblocco.\nCircuito che permette l'azionamento della benna (B). Il distributore \u00e8 il Db. Questo circuito \u00e8 ancora alimentato dalla pompa di destra. Per ottenere il sollevamento del martinetto idraulico e quindi la chiusura della benna, il cursore del distributore va posto nella posizione J. Per ottenere invece l'apertura della benna il cursore va posto nella configurazione K.\nPompa.\nLe pompe quando utilizzate in un circuito idrostatico sono normalmente di tipo volumetrico, in quanto vengono richiesti, nel caso di tali circuiti, elevati salti di pressione, nell'ordine di centinaia di bar. Come noto le pompe volumetriche possono essere sia di tipo rotativo che di tipo alternativo; di tipo rotativo sono le pompe ad ingranaggi, mentre di tipo alternativo sono le pompe a pistoni. Entrambe le tipologie di pompe fin qui descritte, possono funzionare sia da unit\u00e0 idrostatica primaria che da secondaria (motori idraulici) ed in particolare le pompe a pistoni assiali possono anche funzionare a portata variabile. Esistono diverse tipologie di pompe ma le pi\u00f9 diffuse nei circuiti idrostatici sono quelle a pistoni assiali e quelle ad ingranaggi esterni.\nPompa a pistoni assiali.\nLa pompa a pistoni assiali dotata di piastra inclinata \u00e8 una tipologia di pompa in cui il blocco cilindri \u00e8 calettato direttamente sull'albero di azionamento e gira con esso. Nel blocco cilindri sono presenti un certo numero di cavit\u00e0 cilindriche, corrispondenti ad altrettanti stantuffi, operanti in stretta tolleranza. Mettendo in rotazione il blocco cilindri mediante l'albero di azionamento, il movimento alternativo che provoca l'effetto di pompaggio \u00e8 conferito agli stantuffi da una piastra ferma, inclinata dell'angolo \u03b3 rispetto all'asse del blocco cilindri, sulla quale poggiano le estremit\u00e0 degli stantuffi stessi. L'ingresso e l'uscita dell'olio si ottengono mediante una piastra di distribuzione fissa, sulla quale sono fresate due luci di scarico ad arco.\nDurante il mezzo giro in cui, uno degli stantuffi compie \u201cla discesa\u201d dal PMS al PMI (movimento di aspirazione dell'olio), l'apertura esistente sul fondo del corrispondente cilindro passa davanti alla luce in comunicazione con l'attacco di aspirazione. In questo modo il cilindro si riempie di olio.\nNel mezzo giro successivo l'apertura del cilindro passa davanti alla seconda luce, che si trova in comunicazione con l'attacco di mandata e proprio in quel momento lo stantuffo compie il movimento di \u201crisalita\u201d, dal PMI al PMS, espellendo l'olio precedentemente immagazzinato.\nAgendo sul dispositivo di comando dell'inclinazione della piastra, si pu\u00f2 variare il valore dell'angolo \u03b3 e quindi la corsa degli stantuffi nei relativi cilindri; in conseguenza di ci\u00f2 varia la portata erogata. Quando l'inclinazione della piastra viene annullata, il moto oscillante degli stantuffi cessa e l'erogazione si interrompe. Se l'inclinazione viene invertita, la luce fissa, che prima era di aspirazione, diviene ora di mandata e viceversa. Si ottiene cos\u00ec l'inversione del flusso (evenienza tipica nei motori idraulici, che sono poi pompe funzionanti al contrario, calettati sulle pulegge motrici delle macchine movimento terra cingolate).\nPompa ad ingranaggi esterni.\nLa pompa ad ingranaggi esterni \u00e8 costituita di 2 ruote dentate ad assi paralleli che ruotano in una cassa che presenta il profilo esterno dei denti. Durante loro la rotazione i denti delle due ruote, entrando in presa dal lato di mandata (in figura indicato con la lettera U), espellono l'olio contenuto nei vani interdentali, mentre il volume che si forma all'uscita dei denti dall'ingranamento provoca l'aspirazione dell'olio nei vani medesimi. In tal modo la pompa ad ingranaggi esterni pu\u00f2 essere assimilata ad una pompa a pistoni nella quale ogni vano interdentale rappresenta un cilindro in cui, come un pistone, agisce un dente.\nMessa in scarico della pompa.\nIn un circuito oleodinamico pu\u00f2 avvenire di non avere necessit\u00e0 di avere del fluido in pressione con continuit\u00e0; pertanto non occorrendo momentaneamente l'alimentazione, si potrebbe arrestare la marcia del motore ma, soprattutto per impianti medio grandi, si avrebbero notevoli assorbimenti di energia per i ripetuti riavvii del motore e si correrebbe anche il rischio di bruciarlo.\nIn sostituzione a questo dannoso sistema \u00e8 possibile utilizzare una valvola limitatrice di pressione con attacco venting che metta in scarico la pompa. Se la valvola limitatrice \u00e8 di tipo proporzionale, \u00e8 in aggiunta possibile, scaricando verso il serbatoio una frazione di flusso variabile a piacimento, controllare il regime di rotazione di un eventuale motore idraulico.\nSerbatoio.\nRecipiente di capacit\u00e0 opportuna, tipicamente di materiale metallico o plastico. Deve essere in grado di dissipare il calore generatosi durante il funzionamento dell'impianto.\n\u00c8 importante monitorare costantemente il livello dell'olio e la temperatura, quindi il serbatoio \u00e8 spesso dotato di un termometro o di un sensore di temperatura, e di un indicatore di livello dell'olio, che pu\u00f2 essere una fessura trasparente, o un'asta graduata, o un galleggiante.\nNei circuiti oleodinamici aperti, dove il fluido nel serbatoio non \u00e8 sotto pressione, \u00e8 importante anche la presenza di un \"foro di sfiato\" per permettere all'aria di entrare ed uscire nel serbatoio al fine di compensare gli spostamenti del fluido all'interno del circuito.\nEssenziale \u00e8 il corretto dimensionamento, in genere esso deve avere un volume pari a 15-90 volte la portata della pompa espressa in l/s, a seconda che si tratti di impieghi intermittenti o molto gravosi.\nFiltro.\nPu\u00f2 essere messo all'aspirazione, alla mandata o in scarico a seconda delle esigenze che si hanno:\nPurifica il fluido dalle impurit\u00e0 che si generano durante il funzionamento dell'impianto, trattenendo le particelle indesiderate al loro passaggio. I filtri sono caratterizzati dalla quantit\u00e0 di particelle che riescono a trattenere, a dalla dimensione minima di tali particelle.\nI filtri si diversificano in due tipologie:\nA seconda della caduta di pressione che si rileva sul filtro, si pu\u00f2 stabilire quando questo \u00e8 eccessivamente intasato ed \u00e8 quindi richiesta una sostituzione.\nAttuatori.\nL'attuatore trasforma l'energia prodotta dalla pompa e trasportata dal fluido, in energia meccanica. Tipici attuatori sono i cilindri idraulici ed i motori idraulici, questi ultimi presentano spesso forti analogie costruttive con le pompe (seppur possano prevedere degli accorgimenti tecnici supplementari come ad esempio una condotta separata di drenaggio, diretta al serbatoio, che evita un carico eccessivo sulla guarnizione dell'albero), svolgendo esattamente la funzione inversa.\nCilindri oleodinamici.\nI cilindri che si impiegano in oleodinamica sono sostanzialmente simili a quelli utilizzati in pneumatica. Si hanno quindi cilindri a semplice e a doppio effetto e in aggiunta, cilindri telescopici. Per costruirli vengono utilizzati materiali pi\u00f9 resistenti come l'acciaio.\nI cilindri sono costituiti da due testate tra cui \u00e8 interposta una camicia; esse sono tenute insieme da quattro tiranti, lo stelo viene guidato da due boccole di guida. Nei cilindri a singolo effetto in pi\u00f9 \u00e8 presente una molla che determina la corsa di ritorno del pistone.\nNei cilindri telescopici si ottengono delle corse elevate pur avendo in posizione di riposo un ingombro ridotto.\nAccumulatore.\nDispositivo che accumula energia ricevuta dal circuito per restituirla quando richiesto. Svolgono anche la funzione di attutire eventuali picchi di pressione e colpi d'ariete.\nSpesso sono installati in batteria per aumentarne la capacit\u00e0. Si pu\u00f2 trovare una corrispondenza con i vasi di espansione utilizzati nelle caldaie e in altri circuiti idraulici.\nRegolatori di potenza.\n(A) Regolatore di potenza semplice.\nSono dispositivi in grado di modificare la portata erogata dalla pompa a portata variabile a cui sono asserviti. Nel caso analizzato il dispositivo genera una variazione della cilindrata inversa alla variazione di pressione. In parole povere all'aumentare della cilindrata la pressione diminuisce. Quest'azione \u00e8 regolata dalla legge \npV = cost. Dato che la portata volumetrica \u00e8 Q = nV, dove n sono gli [rpm] e V la cilindrata [cc], il prodotto pV in presenza di un regime di rotazione costante, della pompa, equivale al prodotto pQ. Il prodotto pQ a sua volta corrisponde alla potenza idraulica erogata. Ecco che allora il regolatore permette lo sfruttamento di tutta la potenza a disposizione, per l'azionamento della pompa, nel \u201crange\u201d di valori di pressione compresi tra la pressione di inizio regolazione e la pressione massima per la quale \u00e8 dimensionato il sistema.\n(B) Regolatore a somma di potenze.\nQuest'altro dispositivo viene utilizzato quando si \u00e8 in presenza di un circuito oleodinamico alimentato da una coppia di pompe a portata variabile calettate sull'albero del medesimo motore primo. Esso ha lo scopo di ottimizzare lo sfruttamento della potenza a disposizione delle due pompe. Il regolatore ottiene questo risultato mantenendo costante la potenza totale assorbita dal motore, potenza totale che \u00e8 la somma delle potenze assorbite dalle singole pompe. Come detto, essendo per definizione la potenza totale assorbita mantenuta costante, se una delle due pompe lavora in un certo periodo con pressione bassa, il surplus di potenza a disposizione pu\u00f2 essere interamente sfruttato dall'altra pompa nello stesso periodo.\nValvole.\nEsistono valvole per il controllo della pressione del flusso di fluido (massima pressione, riduttrici di pressione) e valvole per il controllo della portata (non ritorno, distribuzione, selezione, regolazione, ecc.). \nGrazie all'uso delle valvole si riesce a dare una logica di funzionamento ad un impianto oleodinamico e se ne pu\u00f2 garantire la sicurezza con opportuno utilizzo.\nValvole di massima pressione o limitatrice di pressione.\nIn un circuito oleodinamico, se non si prevedono opportuni dispositivi, la pressione tende a crescere sempre pi\u00f9 sino a danneggiare sia la pompa che tutte le altre componenti del circuito.\nSono valvole dette \"normalmente chiuse\", cio\u00e8 in condizioni di riposo non lasciano passare del fluido ed evitano che nell'intero circuito si superi una pressione prefissata. Esse sono poste in derivazione alla linea.\nIn particolare si ha che un pistone giunto a fine corsa incontra una resistenza elevatissima e pertanto la pressione dell'olio tende a raggiungere valori tali da portare alla rottura di qualche componente. Pertanto dev'esser sempre presente una valvola limitatrice di pressione.\nQueste valvole sono di diversi tipi:\nDistributori idraulici (Valvole distributrici oleodinamiche).\nTra le unit\u00e0 idrostatiche primarie, le pompe e le unit\u00e0 idrostatiche secondarie, i cilindri oleodinamici e i motori idraulici, non \u00e8 da dimenticare l'esistenza di tutto un impianto oleodinamico che permette il collegamento tra le prime e i secondi e che consente di conseguenza l'espletamento di tutti i movimenti di lavoro richiesti. L'elemento pi\u00f9 importante, ovviamente dopo le tubazioni, \u00e8 sicuramente il distributore idraulico a cassetti che permette la distribuzione dell'olio in pressione a tutte le utenze, consentendo in particolare, la ripetizione, l'interruzione e l'inversione dei movimenti di lavoro.\nQui di fianco \u00e8 schematizzato un distributore 4/3 a tre posizioni. Nella notazione usata 4 indica il numero di prese idrauliche per ogni posizione e 3 il numero di posizioni.\nNella sua forma pi\u00f9 semplice, esso, come \u00e8 facile osservare, \u00e8 un tubo di acciaio, con pareti molto spesse di sezione circolare, che sulla carcassa presenta 4 fori che mettono in collegamento, con altrettanti canali, la parte esterna con la parte interna del tubo. La sezione interna del tubo \u00e8 divisa in scompartimenti, i cassetti del distributore, da un albero a sezione variabile, detto Cursore, che in tre punti presenta sezioni molto maggiori, molto simili alle tenute del pistone di un cilindro oleodinamico. Il cursore rappresenta la parte mobile, del distributore, potendo scorrere nel tubo e la sua funzione \u00e8 quella di direzionare il flusso di olio, dal canale di ingresso P (pump - \"pompa)\", dal quale l'olio entra alla pressione conferitagli dalla pompa, alle uscite possibili, che sono indicate dalle lettere A e B.\nImmaginando che il condotto P rappresenti l'ingresso, mentre il condotto T (tank - \"serbatoio)\" l'uscita, di un attuatore rotativo, per attivare il motore, l'albero va fatto scorrere, con riferimento al disegno, verso l'alto, fino a scoprire l'ingresso del condotto P, in comunicazione con A e l'ingresso del condotto T in comunicazione con B, il quale condotto \u00e8 in comunicazione con la tubazione di bassa pressione.\nAvviene a questo punto l'azionamento dell'attuatore rotativo. Quando si vuole interrompere il movimento, basta portare l'albero in una posizione tale per cui l'ingresso al condotto P e T \u00e8 bloccato. In questa configurazione si dice che il distributore \u00e8 stato portato \u201cal centro\u201d. Per invertire il moto baster\u00e0 far scorrere l'albero verso il basso, cos\u00ec da mettere in collegamento il condotto T con il condotto A e il condotto P con il condotto B. Il distributore descritto \u00e8 del tipo a centro chiuso. questo sta a significare che quando il distributore \u00e8 portato al centro l'olio, per tornare a serbatoio, necessita di una valvola di massima pressione a monte del distributore.\nIl simbolo circuitale rappresentante un distributore 4/3 a centro chiuso \u00e8 dato dalla figura di fianco.\nValvole riduttrici di pressione.\nQueste valvole a differenza delle limitatrici, sono dette \"normalmente aperte\" e garantiscono che solo in un determinato tratto del circuito a valle si abbia una pressione costante, sempre che nel circuito vi siano le opportune resistenze. Esse sono poste in linea con l'utilizzatore.\nAnche le valvole riduttrici di pressione si hanno:\nValvole di sequenza.\nLe valvole di sequenza sono impiegate nei circuiti in cui la successione dei movimenti deve essere determinata dalla pressione del circuito stesso. Possono essere realizzate con diversi intervalli di regolazione. Le dimensioni ridotte di queste valvole ne consentono l'utilizzo per molti impieghi come ad esempio in attrezzature di bloccaggio. \u00c8 sufficiente una sola linea per collegare l'attrezzatura alla centralina idraulica.\nScambiatore di calore.\nDispositivo spesso indispensabile per contenere l'innalzamento della temperatura del fluido di lavoro favorendo lo scambio di calore tipicamente con aria o acqua. In rari casi gli scambiatori possono essere utilizzati per aumentare la temperatura del fluido di lavoro.\nSistemi di connessione.\nComponenti indispensabili per connettere tra loro tutte le parti dell'impianto: tubi rigidi, tubi flessibili, raccordi, adattatori, flange, blocchi di distribuzione.\nStrumenti di misura e sensori.\nPer rilevare pressione, portata, temperatura, posizione, velocit\u00e0, livello di un liquido e altre grandezze di interesse.\nL'olio o fluido di lavoro.\nIn oleodinamica l'olio \u00e8 un componente che interagisce con tutti i componenti del circuito. Il suo ruolo principale \u00e8 quello di trasportare l'energia dal generatore all'utilizzatore, ma non va dimenticata la sua importante funzione lubrificante e di asportatore di calore, che evita l'usura e l'installazione di ingombranti sistemi di raffreddamento per i componenti del circuito.\nSul mercato esistono diversi tipi di fluidi di lavoro che vengono scelti seguendo le caratteristiche: viscosit\u00e0, capacit\u00e0 lubrificante, resistenza all'invecchiamento, igroscopicit\u00e0, elevato punto di fiamma, bassa nocivit\u00e0.\nIl principale svantaggio dell'oleodinamica rispetto alla pneumatica \u00e8 l'utilizzo di un fluido di lavoro costoso e difficile da gestire, in quanto potenzialmente inquinante in caso di perdite delle guarnizioni o di errato smaltimento, ed \u00e8 per questo motivo che si vanno diffondendo sistemi oleodinamici di nuova generazione basati su fluidi diversi, come acqua (con opportuni additivi) o oli speciali.\nInoltre l'ossidazione dell'olio ad opera dell'aria in seguito a riscaldamento, sbattimenti, presenza di elementi metallici che fungono da catalizzatori, altera le caratteristiche chimiche e di viscosit\u00e0 del fluido. Vengono perci\u00f2 aggiunti additivi chimici.\nCaratteristiche specifiche del fluido in impianti aeronautici.\nOli a base minerale:\nOli sintentici a base di idrocarburi: "}
{"id": "659869", "revid": "1564499", "url": "https://it.wikipedia.org/wiki?curid=659869", "title": "Lingua antakarinya", "text": "La lingua antakarinya, chiamata anche andagarinya o antakirinya, \u00e8 una lingua pama-nyunga parlata in Australia.\nDistribuzione geografica.\nAl censimento del 2006 sono stati rilevati 6 locutori di antakarinya.\nClassificazione.\nL'Australian Institute of Aboriginal and Torres Strait Islander Studies (AIATSIS) concorda con \"Ethnologue\" nel classificare la lingua antakarinya all'interno delle lingue wati del ramo sudoccidentale della famiglia delle lingue pama-nyunga."}
{"id": "659872", "revid": "14314", "url": "https://it.wikipedia.org/wiki?curid=659872", "title": "Antakarinya", "text": ""}
{"id": "659873", "revid": "1573940", "url": "https://it.wikipedia.org/wiki?curid=659873", "title": "Palazzo Acciaiuoli", "text": "Palazzo Acciaiuoli, anche detto palazzo Usimbardi o Usimbardi-Acciaiuoli, si trova in Borgo Santi Apostoli nel centro storico di Firenze. Incorpora la pi\u00f9 antica Torre degli Acciaiuoli, gi\u00e0 dei Buondelmonti, situata all'angolo Chiasso delle Misure. Oggi vi \u00e8 ospitato un albergo.\nLa torre.\nCostruita dai Buondelmonti attorno al 1280, appartenne a Niccol\u00f2 Acciaiuoli, Gran Siniscalco del Regno di Napoli, che la incluse nel suo palazzo nel 1341, diventando uno degli edifici pi\u00f9 antichi posseduti dalla potente famiglia fiorentina degli Acciaiuoli. Alla fine del Cinquecento, pass\u00f2 alla famiglia di Colle val d'Elsa degli Usimbardi.\nNel 1864 e nel 1920 la torre fu oggetto di restauri (quelli del secondo decennio del Novecento diretti dall'architetto Ugo Giusti) che privilegiarono le componenti medievali e che hanno determinato l'aspetto odierno.\nLa torre \u00e8 tra le pi\u00f9 alte di Firenze: stretta e rivestita dal tipico filaretto di pietra, ha una porta sormontata da un architrave monolitica su due mensolette modanate. Sopra di essa si apre una ghiera con un arco a sesto acuto.\nIl palazzo.\nDetto anche \"Palazzo del Gran Siniscalco\" dal nome del fondatore, \u00e8 costruito in pietra con grosse bozze regolari al pian terreno e filaretto di pietra ai piani superiori. Ha l'aspetto di una fortezza, piuttosto austero, e ricorda il Bargello. Tre ordini di finestre ad arco, sottolineate da cornici marcapiano, scandiscono la facciata, che all'epoca doveva risultare tra le pi\u00f9 maestose della citt\u00e0.\nSulla facciata si trova anche lo stemma dei certosini di Niccol\u00f2 Acciaiuoli, che presenta due leoni che sorreggono bandiere gigliate; al centro la croce del Calvario e la scritta \"Certosa\" a ricordare la fondazione della Certosa di Firenze proprio su iniziativa dell'Acciaiuoli, che don\u00f2 questo stesso palazzo ad uso dei certosini.\nVi \u00e8 poggiata anche una lapide del 1930 con una parte in italiano che ricorda la famiglia Acciaiuoli ed una in latino che descrive come la posizione del palazzo, come scritto nell'Archivio Fiorentino delle \"Carte della Certosa\".\nAll'interno corre una scala in legno alla quale si accede dal palazzo. Sulla sommit\u00e0 si trovano due terrazze panoramiche a livelli diversi.\nAlla morte di Niccol\u00f2 il palazzo pass\u00f2 quindi ai monaci della Certosa, che lo possedettero fino alla soppressione degli ordini monastici all'inizio dell'Ottocento. Venne messo in vendita e pass\u00f2 in diverse mani, tra le quali i Burresi Pettini furono gli ultimi, che ancora lo posseggono e lo usano in parte per un'attivit\u00e0 alberghiera.\nAltri progetti.\n. la mostra. (La Corte Dei Sognanti) Di \n A. Stella dal 24 marzo 2018"}
{"id": "659874", "revid": "36426", "url": "https://it.wikipedia.org/wiki?curid=659874", "title": "Torre degli Acciaiuoli", "text": ""}
{"id": "659875", "revid": "342574", "url": "https://it.wikipedia.org/wiki?curid=659875", "title": "Cray-3", "text": "Il Cray-3 era un supercomputer prodotto dalla Cray Research e successore del supercomputer Cray-2. Il sistema era la prima applicazione estesa dell'arseniuro di gallio (GaAs) nel campo dei computer. Il progetto non fu un successo dato che solo un Cray-3 fu venduto. Seymour Cray dismise il progetto dopo la realizzazione del primo esemplare per concentrarsi sul Cray-4 ma mor\u00ec in un incidente stradale prima di poter terminare il progetto.\nLo sviluppo del sistema inizi\u00f2 alla fine degli anni 80 nel nuovo laboratorio Cray a Colorado Springs. Lo sviluppo non venne svolto nella sede principale di Chippewa Falls per evitare sovrapposizione di potere tra i manager della societ\u00e0 e Cray. Il laboratorio non va confuso con i laboratorio dove Cray sviluppo il anni prima il Cray-2. Cray decise di affrontare il problema della velocit\u00e0 su tre fronti. Decise di incrementare le unit\u00e0 di elaborazione attivate in parallelo, decise di ridurre la dimensione del package tra i vari componenti per ridurre i tempi di transito dei segnali e decise di incrementare la velocit\u00e0 di clock grazie all'utilizzo di componenti pi\u00f9 veloci. Il Cray-3 utilizzo un innovativo package 3D per incrementare la densit\u00e0 dei componenti e ridurre la lunghezza dei collegamenti, Cray segu\u00ec questa strada dato che riteneva che ci fossero margini di miglioramento in questo settore. Comunque la riduzione della lunghezza dei collegamenti non era sufficiente per ottenere l'incremento di prestazioni di dieci volte richiesto da Cray.\nIl Cray-2 aveva spinto al limite la tecnologia dei semiconduttori basati sul silicio, il Cray-2 aveva un tempo di clock di 4.1\u00a0ns (244\u00a0MHz), e pur con i miglioramenti della tecnologia dei semiconduttori non sembrava possibile spingere la frequenza di funzionamento oltre il doppio di quella del Cray-2. Cray decise di utilizzare l'arseniuro di gallio dato che questo semiconduttore forniva velocit\u00e0 di commutazione molto maggiore di quella del silicio e dissipava meno potenza quindi avrebbe permesso di utilizzare dispositivi di dissipazione pi\u00f9 semplici e quindi economici. A quell'epoca le fabbriche di semiconduttori basate sull'arseniuro di gallio non erano in grado di fornire la tecnologia necessaria per lo sviluppo di un supercomputer e quindi Cray decise che era ora meglio investire nella creazione di una proprio fornitore che avrebbe sviluppato la tecnologia necessaria. Cray quindi fond\u00f2 la GigaBit Logic per lo sviluppo della tecnologia dell'arseniuro di gallio.\nQuesta era una scelta molto rischiosa dato che se il progetto Cray-3 non avesse avuto successo Cray si sarebbe trovato con un fornitore interno inutilizzato ma che l'azienda avrebbe dovuto pagare comunque. Inoltre se il fornitore non fosse stato in grado di rispettare le specifiche il progetto Cray-3 sarebbe fallito. Il progetto Cray-2 non era stato un enorme successo e in quel momento l'azienda stava sviluppando anche il Cray Y-MP e quindi i manager della societ\u00e0 decisero di porre il progetto Cray-3 in \"bassa priorit\u00e0\" di sviluppo. Non era la prima volta che Cray si trovava in disaccordo con i manager della societ\u00e0 per cui lavorava e come in passato Cray decise di fondare una propria societ\u00e0, la Cray Computer Corporation sostenuta in buona parte dagli ordinativi del suo maggiore acquirente, NCAR.\nCome i progetti precedenti il nucleo del Cray-3 consisteva in molti moduli, ogni modulo conteneva diversi circuiti integrati racchiusi in un unico contenitore. Per incrementare la densit\u00e0 i singoli circuiti GaAs non erano racchiusi in un packgage ma erano montati direttamente sulla scheda tramite collegamenti ultrasottili in oro. Ogni scheda era separata dalle altre schede da un foglio sottile di materiale isolante opportunamente forato in corrispondenza dei fili. Le singole schede erano impilate e i fili fungevano da collegamento quindi la struttura degli integrati era tridimensionale. In sostanza ogni modulo formato da 4 x 4 chip GaAs veniva impilato con altri moduli identici e poi al lato dei moduli erano presenti dei collegamenti per gli altri moduli in modo da creare schede formate da 4 x 4 moduli (16 x 16 chip GaAs). Una struttura simile venne utilizzata anche nel Cray-2 ma nel Cray-3 dai moduli 16 x 16 uscivano direttamente i fili per collegare gli altri moduli. Non stante tutto la densit\u00e0 degli integrati era bassa per lo standard degli anni 90, i moduli avevano una densit\u00e0 di circa 100 porte logiche per pollice quadrato. Le moderne CPU hanno densit\u00e0 dell'ordine di milioni di porte logiche per pollice quadrato e la possibilit\u00e0 di realizzare circuiti tridimensionali \u00e8 allo studio.\nTrentadue moduli erano collegati dai fili laterali e sorretti da un contenitore di alluminio chiamato \"brick\". Un brick formava un processore ed veniva immerso in un bagno di fluorinert per raffreddare il tutto, come nel Cray-2. Un sistema formato da quattro processori dissipava 88\u00a0kW di potenza. L'intero sistema formato da quattro processori occupava lungo e largo circa 50 centimetri e profondo circa 60 centimetri. I processori erano montati nella parte superiore di un armadietto di 1x1x1.2 metri, sotto i processori si trovava la memoria e poi il gruppo di alimentazione e il sistema di refrigerazione. Considerando il tutto il Cray-3 era molto pi\u00f9 piccolo del Cray-2 e gi\u00e0 il Cray-2 era considerato un supercomputer molto compatto.\nIl tempo di clock dei processori era di 2.11\u00a0ns, o 474\u00a0MHz, e ogni processore generava circa 0.948 GFLOPS e un sistema completo formato da 16 processori generava circa 15.17 GFLOPS. Le alte prestazioni del sistema erano merito anche dell'accesso alla memoria estremamente rapido, ogni processore poteva accedere alla memoria principale con una banda di 8GB/s.\nLo sviluppo del sistema si protrasse per pi\u00f9 del previsto e il primo sistema venne consegnato alla NCAR solo nel maggio 1993. Sebbene il progetto originale prevedesse una macchina da 1 a 16 processori la NCAR chiese una macchina a 4 processori con 128 Mparole (64 bit a parola quindi 6GB) di memoria principale. In produzione si scopr\u00ec che i processori erano affetti da un bug nell'istruzione della radice quadrata e che uno dei quattro processori non funzionava correttamente. I componenti per risolvere i problemi furono sviluppati ma a quanto pare non consegnati. NCAR non pag\u00f2 la macchina e la CCC fall\u00ec nel 1995 dopo aver speso 300 milioni di dollari nello sviluppo del Cray-3. La macchina NCAR fu dismessa ufficialmente il giorno dopo la consegna anche se non ufficialmente due processori furono rimossi e la macchina fu utilizzata per un certo periodo in modo informale. \nSette processori furono prodotti per il Cray-3 (i processori vennero prodotti per le macchine con due processori principalmente) sebbene solo una macchina fosse stata consegnata. Tre dei processori furono utilizzati per il progetto del Cray-4, in sostanza un'evoluzione del Cray-3 con 64 processori veloci in grado di funzionare a 1\u00a0GHz (tempo di clock di 1 ns). Un processore fu utilizzato per il progetto Cray-3/SSS.\nIl fallimento del progetto Cray-3 non sembra dovuto alla macchina in s\u00e9. I problemi del Cray-3 erano stati risolti e la macchina offriva buone prestazioni rapportate al suo costo. Il suo fallimento si pu\u00f2 ricondurre al mutato clima politico. Il crollo del patto di Varsavia e quindi la fine della guerra fredda aveva fatto ridimensionare il bilancio della difesa Statunitense e quindi il mercato dei supercomputer aveva ricevuto un brusco crollo. Inoltre le societ\u00e0 private preferirono acquistare sistemi basati su macchine parallele, sistemi pi\u00f9 economici e configurabili sebbene pi\u00f9 legati alla possibilit\u00e0 di parallelizzare il codice. L'era dei sistemi basati su pochi processori molto veloci in sostanza sembrava volta al termine. Il fallimento del Cray-3 ebbe ripercussione dell'intero mercato dei semiconduttori basati sull'arseniuro di gallio e si ritiene che se la guerra fredda non fosse termina molte macchine sarebbero state basate sull'arseniuro di gallio."}
{"id": "659876", "revid": "599013", "url": "https://it.wikipedia.org/wiki?curid=659876", "title": "Eddy Mazzoleni", "text": "Professionista dal 1996 al 2007, colse tre vittorie, una tappa al Tour de Suisse, una al Tour de Romandie e una edizione del Giro del Veneto.\nCarriera.\nDa ricordare la sua impresa al Giro d'Italia 2004, quando, bench\u00e9 fosse un gregario di Gilberto Simoni al team Saeco, trascin\u00f2 un altro suo compagno di squadra, Damiano Cunego, ad un'importante vittoria di tappa che consent\u00ec a quest'ultimo di guadagnare i minuti necessari a conseguire la vittoria del Giro.\n di lottare al Giro d'Italia di quell'anno per le prime posizioni (chiuse terzo). Il 30 giugno la squadra lo sospese per il suo presunto coinvolgimento nel caso Oil for Drugs, annunciando, il 16 luglio seguente, la rescissione del contratto.\nNel giugno 2010 patteggia a quattro mesi la condanna in merito all'indagine per il traffico di sostanze dopanti nelle palestre che ha coinvolto anche la moglie Elisa Basso, sorella di Ivan.\nAttualmente si cimenta in gara di mtb nella provincia bergamasca (circuito Orobie Cup), ottenendo vittorie di rilievo.\nIl 24 luglio 2013 il Senato Francese ha fatto il suo nome come atleta positivo all'Epo nel tour del 1998 rivelando la lista delle persone positive ai test retroattivi effettuati nel 2004."}
{"id": "659879", "revid": "117719015", "url": "https://it.wikipedia.org/wiki?curid=659879", "title": "Sankt Stefan im Gailtal", "text": "Sankt Stefan im Gailtal (fino al 1993 Sankt Stefan an der Gail) \u00e8 un comune austriaco di 1 588 abitanti nel distretto di Hermagor, in Carinzia. Nel 1973 ha inglobato il comune soppresso di Vorderberg. Secondo il censimento del 1880 oltre il 90% della popolazione era slovena; nell'ultimo censimento del 2001 solo l'1,2% della popolazione si \u00e8 dichiarata slovena.\nGeografia fisica.\nIl comune si trova nella Gailtal tra le Alpi Carniche e quelle della Gail."}
{"id": "659887", "revid": "76963", "url": "https://it.wikipedia.org/wiki?curid=659887", "title": "Akino Arai", "text": "\u00c8 divenuta famosa a livello internazionale per aver prestato la voce alle sigle di numerosi anime (Outlaw Star, Noir, Macross Plus) ha collaborato nel tempo con diversi gruppi e compositori del calibro di Y\u014dko Kanno, ZABADAK, Samply Red e Yayoi Yula. \u00c8 stata inoltre membro del gruppo Marsh-Mallow.\nLa cantante ha iniziato la propria carriera nel 1986 cantando il tema dell'anime C'era una volta Windaria (la struggente \"Utsukushii hoshi\") dello stesso anno. Successivamente tra un album e l'altro ha pubblicato diverse raccolte di sigle da lei eseguite per altri anime. Come diversi altri artisti giapponesi utilizza nelle proprie canzoni anche testi in inglese e altre lingue europee, compreso l'italiano (ad esempio in \"Adesso e fortuna\").\nDal 1997 al 2005 ha inoltre tenuto un proprio show radiofonico intitolato Viridian House."}
{"id": "659888", "revid": "8489", "url": "https://it.wikipedia.org/wiki?curid=659888", "title": "Arai Akino", "text": ""}
{"id": "659889", "revid": "1893", "url": "https://it.wikipedia.org/wiki?curid=659889", "title": "Arnold &quot;Red&quot; Auerbach", "text": ""}
{"id": "659890", "revid": "1893", "url": "https://it.wikipedia.org/wiki?curid=659890", "title": "Arnold Auerbach", "text": ""}
{"id": "659893", "revid": "1893", "url": "https://it.wikipedia.org/wiki?curid=659893", "title": "Arnold Jacob Auerbach", "text": ""}
{"id": "659894", "revid": "767487", "url": "https://it.wikipedia.org/wiki?curid=659894", "title": "Gorgoroth", "text": "I Gorgoroth sono un gruppo black metal norvegese nato nel 1992.\nI loro testi si concentrano su temi occulti come il satanismo e la venuta dell'Anticristo e negli ultimi anni la ricerca di un sound tra l'industrial metal e il noise ha portato il gruppo a creare uno stile del tutto particolare.\nIl nome della band \u00e8 ispirato all'altopiano \"intriso di male e oscurit\u00e0\" Ered Gorgoroth, un luogo immaginario presente nelle opere di J.R.R. Tolkien \"Il Silmarillion\" e \"Il Signore degli Anelli\".\nStoria.\nI Gorgoroth si formarono nel 1992 su iniziativa del chitarrista Infernus, del cantante Hat (\"odio\" in norvegese), e del batterista Goat. Nel 1993 la band rilascia il suo primo demo, intitolato \"A Sorcery Written in Blood\", contenente solamente due canzoni. Finito di registrare il demo, i Gorgoroth firmano un contratto con la casa discografica Embassy Records e iniziano a lavorare al loro primo full, \"Pentagram,\" caratterizzato dall'inconfondibile voce aspra e stridente di Hat. Pubblicato l'album, Goat lascia e viene sostituito da Frost dei Satyricon. Nel 1995 lascia anche Hat, che viene rimpiazzato da Pest. Nel 1996 esce il secondo album \"Antichrist\" sotto l'etichetta Malicious Records e l'album vede alla voce sia Hat che Pest dato che Hat aveva registrato la voce in alcune canzoni prima di lasciare definitivamente la band. L'album, molto corto (dura solamente 25 minuti), presenta le prime e vere canzoni con il marchio e la pesantezza caratteristiche di Infernus, con pezzi quali \"Bergtrollets Hevn\", \"Gorgoroth\" e \"Possessed (by Satan),\" ma allo stesso tempo si concentra su parti pi\u00f9 melodiche, specie in Sorg.\nDa questo punto i Gorgoroth iniziano a essere conosciuti nel panorama internazionale, dacch\u00e9 si lanciano in una serie di tourn\u00e9e tra la Norvegia e l'Inghilterra. Successivamente pubblicheranno \"Under the Sign of Hell\" (1997), ancora oggi considerato da tanti il loro migliore album, con brani che letteralmente rigurgitano un'esplosione di devastazione, rabbia e pura follia, come Krig, Funeral Procession, Profetens Apenbaring, e Blood Stains The Circle. Inoltre si aggiungeranno alla band il chitarrista Tormentor e il bassista Ares, che parteciperanno al primo tour europeo del gruppo. Visto il loro successo, la casa discografica tedesca Nuclear Blast si accorda con i Gorgoroth nel 1998, quando la band pubblica il primo album con il nuovo cantante Gaahl dal titolo \"Destroyer\". Va precisato che nell'album Gaahl canta solamente nella \"title track\" e che l'album \u00e8 stato registrato tra il 1994 e il 1997 con Infernus che ha registrato anche parti cantate, di basso e di batteria. \"Destroyer\" \u00e8 una vera e propria testimonianza di crudezza, glacialit\u00e0 e cattiveria e presenta in varie tracce il contributo di numerosi musicisti, quali T-Reaper alla voce, Vrolok alla batteria e Daimonion al sintetizzatore.\nI Gorgoroth iniziano a sperimentare nuove idee mentre lavorano a \"Incipit Satan\": alcuni pezzi risentono pesantemente dell'influenza industrial, dark ambient e noise, altri, come \"When Love Rages Wild in My Heart\" invece si spingono fino al blues dei Danzig. In sostanza, l'album affronta la musica con una tendenza progressive, anche se rimane influenzato dal black metal tradizionale di stampo Infernus. Nel 2003 esce il sesto album \"Twilight of the Idols - In Conspiracy with Satan\" un lavoro permeato da una rinnovata energia compositiva nella track-list con canzoni come \"Forces of Satan Storms\", \"Procreating Satan\", \"Blod og Minne\" e \"Of Ice and Movement...\", merito delle capacit\u00e0 compositive sia del batterista Kvitrafn che del bassista King, quest'ultimo gi\u00e0 compositore di alcuni pezzi dell'album \"Incipit Satan\" e autore in tutto e per tutto della parte musicale del successivo full-length \"Ad Majorem Sathanas Gloriam\" uscito nel 2006, album che riscosse un gran successo per le varie composizioni dal sound oscuro, gelido, infernale e apocalittico.\nNel mese di ottobre del 2007 a causa di vari diverbi con Gaahl e King, Infernus viene estromesso dalla band. I due dichiararono di voler continuare l'attivit\u00e0 della band senza Infernus, e l'estromissione venne giustificata con il fatto che i due non potevano pi\u00f9 continuare a lavorare con Infernus per via del suo brutto carattere, visto che erano gi\u00e0 da diversi anni che erano nate varie incomprensioni. Il fondatore denunci\u00f2 gli altri due membri, dichiarandosi il legittimo proprietario del nome della band. La Regain Records prese le difese di Infernus e si prepar\u00f2 ad azioni legali contro gli altri due membri.\nDopo aver reclutato l'ex batterista dei Dark Funeral e dei Dissection Tomas Asklund e il bassista degli Obituary Frank Watkins nell'inverno 2007 \u2013 2008 Infernus riprese in mano le redini dei Gorgoroth nonostante Gaahl e King volessero appropriarsi dei diritti della band.\nSuccessivamente (autunno 2008) nella band rientrano lo storico chitarrista Tormentor e lo storico cantante Pest e nel marzo 2009 la Corte Federale di Oslo riconosce a Infernus di essere il legittimo proprietario di tutti i diritti che riguardano i Gorgoroth e che nessuno pu\u00f2 estrometterlo dalla band a meno che non sia lui a deciderlo deliberatamente.\nNel 2009 la band, forte della nuova formazione, d\u00e0 alle stampe il suo ottavo album, \"Quantos Possunt ad Satanitatem Trahunt\".\nL'album riceve buone recensioni e il sound viene accostato a quello dei primi lavori del gruppo.\nLungo tutto il 2010, i Gorgoroth intraprendono diversi mini-tour in Europa e Sud America, con lo scopo di promuovere l'album e sempre nello stesso anno, annunciano l'inizio delle registrazioni di un nuovo disco.\nSi tratta in realt\u00e0 di una riedizione del classico \"Under the Sign of Hell\" le cui canzone verranno registrate dalla nuova formazione.\nL'album vedr\u00e0 la luce nel novembre del 2011.\nIl 21 agosto del 2012, tramite il sito ufficiale, Infernus annuncia di aver licenziato il cantante Pest, dopo che questi si era rifiutato di partecipare all'imminente tour in Sud America. Il suo posto \u00e8 stato preso da Hoest dei Taake.\nNel 2015 esce Instinctus Bestialis, attualmente l'ultimo album dei Gorgorth, che presenta leggere influenze provenienti dal melodic black metal e anche dal death, e che si differenzia dalle opere precedenti per il timbro pi\u00f9 gutturale e profondo del nuovo cantante Atterigner, gi\u00e0 voce della black metal band serba Triumfall. Lo stesso anno, il bassista del gruppo, Frank Watkins, muore a causa di un tumore.\nProblemi con la giustizia.\nI Gorgoroth sono noti nell'ambiente del black metal/metal estremo per la natura cruenta e scabrosa dei loro show e per problemi di natura giudiziaria. Il 1 febbraio 2004, durante il concerto tenutosi a Cracovia nella religiosa Polonia, la band esib\u00ec teste mutilate di pecora impalate, un bagno di 80 litri di sangue di pecora, simbologia satanica, un uomo nudo con altre tre ragazze nude, issati su croci e bagnati di sangue. Una delle ragazze svenne e la polizia intervenne con un mandato di investigazione per offese alla religione e violenza agli animali (nonostante le parti di pecora fossero state regolarmente acquistate in un mattatoio), e la controversia sanc\u00ec la fine del tour.\nPoco tempo dopo, Gaahl venne condannato a 14 mesi di carcere per aver malmenato un uomo norvegese, e si sostenne anche che avesse tentato di berne il sangue. Il cantante dei Gorgoroth scont\u00f2 solamente 4 mesi di galera e dovette risarcire la sua vittima con 190\u00a0000 corone norvegesi. La madre di Gaahl sment\u00ec il fatto della tentata bevuta di sangue, sostenendo che suo figlio fosse vegetariano.\nNel febbraio 2005, Infernus fu condannato a 3 anni di carcere per violenze carnali nei confronti di una donna di 29 anni. Il chitarrista dei Gorgoroth e un suo amico la incontrarono in un nightclub di Bergen, picchiarono la vittima e la costrinsero a copulare con loro. \u00c8 stato scarcerato nel marzo del 2007.\nIn un'intervista contenuta nel doppio DVD \"\" uscito negli Stati Uniti nel maggio del 2006, Gaahl dichiar\u00f2 che l'incendio delle chiese norvegesi agli inizi degli anni novanta \u00e8 qualcosa che sostiene al 100% e che sicuramente sar\u00e0 ripreso e proseguito in futuro, per sradicare ogni traccia di cristianesimo. Questa affermazione ha spinto la polizia di Bergen, cittadina nei pressi della quale Gaahl vive, ad aprire un fascicolo sull'evento, nel caso che nella dichiarazione possano ravvisarsi gli estremi dell'apologia di reato."}
{"id": "659903", "revid": "77358", "url": "https://it.wikipedia.org/wiki?curid=659903", "title": "Servizio web", "text": ""}
{"id": "659910", "revid": "21079", "url": "https://it.wikipedia.org/wiki?curid=659910", "title": "Angoli complementari", "text": ""}
{"id": "659911", "revid": "74801", "url": "https://it.wikipedia.org/wiki?curid=659911", "title": "Contea di Bergen", "text": "La contea di Bergen, in inglese Bergen County, \u00e8 una contea del nord-est del New Jersey negli Stati Uniti. Fa parte dell'area metropolitana di New York.\nGeografia fisica.\nLa contea confina a nord con la contea di Rockland dello Stato di New York, ad est il fiume Hudson segna il confine con le contee di Westchester, del Bronx e New York dello Stato di New York, a sud confina con le contee di Hudson e di Essex, ad ovest confina con la contea di Passaic.\nIl territorio \u00e8 prevalentemente pianeggiante, fatta eccezione per la parte nord-occidentale dove si elevano le \"Ramapo Mountains\" della catena degli Appalachi. Qui la contea raggiunge la massima elevazione di 355 metri con la \"Bald Mountain\" in prossimit\u00e0 del confine con lo Stato di New York. La sponda occidentale dell'Hudson \u00e8 alta fin oltre i 100 metri essendo interessata dalla catena dei \"New Jersey Palisades\". Larga parte del territorio corrisponde alla bassa valle del fiume Hackensack. L'Hackensack riceve da sinistra l\"Overpeck Creek\" che nasce nei New Jersey Palisades. Le dighe sull'Hackensack formano i bacini artificiali di \"Woodcliff Lake Reservoir\", \"Lake Tappan\" e \"Oradell Reservoir\", che forniscono buona parte dell'acqua potabile della parte settentrionale del New Jersey.\nLa contea \u00e8 densamente popolata e solo il fiume Hudson la separa da New York. Il capoluogo di contea \u00e8 Hackensack."}
{"id": "659914", "revid": "767487", "url": "https://it.wikipedia.org/wiki?curid=659914", "title": "Sequenza di inserzione", "text": "In genetica dei procarioti, si definiscono sequenze di inserzione (denominate anche sequenze IS, elementi IS o, semplicemente, IS) delle sequenze di DNA capaci di spostarsi autonomamente da un punto all'altro del genoma, fenomeno noto come trasposizione, o pi\u00f9 in generale come ricombinazione sito-specifica per trasposizione. Fanno parte degli elementi trasponibili dei procarioti, insieme ai trasposoni, ai quali, funzionalmente, assomigliano. Si differenziano per\u00f2 da questi ultimi per la complessit\u00e0 strutturale.\nLe sequenze IS sono rinvenute principalmente nei procarioti; alcune sequenze di DNA eucariotico, tuttavia, possono essere considerate delle IS. \nStruttura.\nUna sequenza di inserzione \u00e8 un filamento di DNA a doppia elica costituito generalmente da circa 1-2000 coppie di basi. Presenta alle estremit\u00e0 delle sequenze ripetute invertite, di circa 10-40 coppie di basi, denominate IR (Inverted Repeats). La parte centrale compresa tra le IRs contiene di solito un unico gene funzionale, che codifica l'enzima necessario al processo di trasposizione: la trasposasi. Le IRs non sono sequenze codificanti, ma ciascuna fornisce la sequenza specifica riconosciuta e legata dalla trasposasi codificata dal gene appartenente all'IS stesso.\nil DNA fiancheggiante ciascuna estremit\u00e0 dell'IS presenta delle sequenze ripetute dirette, prodotte dal meccanismo stesso di trasposizione. Nota che queste sequenze non fanno parte dell'elemento trasponibile, ma del DNA fiancheggiante. Queste duplicazioni possono essere lunghe da circa 3 coppie di basi a circa 9.\nInoltre, nonostante siano elementi genetici autonomi, le sequenze di inserzione possono anche concorrere a creare un trasposone composito; in questo tipo di trasposone, due sequenze di inserzione fiancheggiano uno o pi\u00f9 geni non trasponibili (come i geni per la resistenza agli antibiotici, per esempio) creando una struttura complessa in grado di trasporre.\nTrasposizione.\nEsistono in generale due meccanismi di trasposizione nei procarioti. il meccanismo per excisione e quello replicativo. \nNel primo caso si tratta di un meccanismo del tipo \"taglia e incolla\", infatti l'elemento trasponibile viene interamente rimosso dal sito di origine del genoma, anche detto sito donatore, e viene interamente inserito in un nuovo sito del genoma all'interno della stessa cellula, anche detto sito bersaglio o sito target. Per eseguire queste complesse operazioni \u00e8 necessaria informazione genetica, che dia infatti l'istruzione alla cellula per la produzione di proteine con attivit\u00e0 enzimatica in grado di catalizzare e coordinare il processo. Spesso basta un unico enzima, la trasposasi, per catalizzare l'intero processo di trasposizione per excisione e l'informazione genetica per tale enzima \u00e8 codificata all'interno dell'elemento trasponibile stesso. Siccome le IS codificano solo per la trasposasi il loro meccanismo di trasposizione sar\u00e0 generalmente solo di questo tipo. \nIl meccanismo replicativo \u00e8 pi\u00f9 complesso e richiede di solito pi\u00f9 informazione genetica, quindi istruzioni per pi\u00f9 enzimi diversi. Come suggerisce il nome, esso \u00e8 del tipo \"copia e incolla\", ossia dall'elemento trasponibile originario sono prodotte due copie identiche per mezzo della replicazione semi-conservativa del DNA: una copia rimane nel sito originario e una \u00e8 inserita in un nuovo sito bersaglio. Ci\u00f2 porta all'aumento delle copie dell'elemento presenti nel genoma di una cellula. \nLe sequenze IS, quando traspongono, si inseriscono in luoghi casuali del genoma; il sito in cui avviene l'inserzione di una IS viene chiamato sito bersaglio. Perch\u00e9 sia possibile l'integrazione dell'IS, il sito bersaglio viene rotto (tagliato) dagli enzimi prodotti dalla IS, e successivamente questa si intruduce all'interno del taglio, integrandosi nella sequenza. \nPoich\u00e9 l'integrazione di una IS \u00e8 casuale, pu\u00f2 avvenire anche all'interno di un gene funzionante; in questo caso, la corretta espressione del gene pu\u00f2 venire alterata o interrotta, causando cos\u00ec una mutazione genetica. La trasposizione delle IS pu\u00f2 anche causare mutazioni cromosomiche, come delezioni o inversioni. Per questi motivi, le sequenze di inserzione, come anche i trasposoni, sono generalmente considerati dei potenti mutageni."}
{"id": "659915", "revid": "1543377", "url": "https://it.wikipedia.org/wiki?curid=659915", "title": "Lingua garawa", "text": "La lingua Garawa (o Garrwa, Gaarwa, Karawa, Leearrawa) \u00e8 una lingua recentemente estinta dell'Australia settentrionale.\nClassificazione.\nIl Garawa pu\u00f2 essere la lingua settentrionale pi\u00f9 vicina alle lingue pama-nyunga. Un dialetto, lo Wanji o \"Waanyi,\" \u00e8 cos\u00ec diverso da essere a volte considerato una lingua distinta. Sulla base di queste considerazioni, nel 2012 il codice ISO 639-3 gbc \u00e8 stato ritirato, e sostituito da due nuovi codici separati:"}
{"id": "659916", "revid": "124123", "url": "https://it.wikipedia.org/wiki?curid=659916", "title": "Taziano il Siro", "text": "Allievo di Giustino, pass\u00f2 poi al gruppo gnostico degli Encratiti. Fu espressione di un mondo bilingue e multiculturale: di cultura siriaca, fu un buon conoscitore della filosofia greca. \u00c8 noto per essere stato l'autore del \"Diatessaron\", una silloge dei quattro Vangeli.\nBiografia.\nDella sua vita sono noti pochissimi particolari. Originario dell'Adiabene (alta Mesopotamia), fu educato da un filosofo (o r\u00e9tore) greco. In giovent\u00f9 viaggi\u00f2 a lungo entrando in contatto con il pensiero di molti filosofi. Durante questi viaggi, disgustato dall'avidit\u00e0 dei filosofi pagani con i quali era entrato in contatto, concep\u00ec un profondo disprezzo per i loro insegnamenti. Intorno al 150, attratto dalla religione cristiana e dalla semplicit\u00e0 delle Sacre Scritture, si convert\u00ec unendosi alla comunit\u00e0 di Roma, dove divenne un seguace di Giustino. \nFinch\u00e9 fu in vita Giustino, Taziano si afferm\u00f2 come uno dei pi\u00f9 convinti sostenitori del Cristianesimo. Successivamente, attorno al 172 pass\u00f2 al gruppo gnostico degli Encratiti e ritorn\u00f2 in Oriente. Le circostanze e la data della sua morte sono sconosciute.\nPensiero.\nNonostante gli fosse stata impartita un'educazione in lingua greca, matur\u00f2, dopo la conversione, una violenta idiosincrasia nei confronti dell'ellenismo e del paganesimo. Sosteneva che i Greci non avessero inventato la filosofia. Dio, secondo Taziano, non \u00e8 causa immanente della materia, ma la domina, ed \u00e8 tramite la Creazione che noi conosciamo la sua esistenza e la sua potenza. Dio avrebbe proferito il Verbo, senza separasi da Lui, e a sua volta il Verbo avrebbe prodotto la materia, operando come il demiurgo platonico. Ma il Dio di Taziano non trova la materia gi\u00e0 fatta, come nel caso del demiurgo, e neanche la crea dal nulla, ma la proietta fuori di s\u00e9; la materia \u00e8 dunque Sua stessa creatura. Taziano affermava che le prime proiezioni del Verbo sono gli angeli. Essendo essi \"proiezioni\", non sono perfetti, non posseggono cio\u00e8 il Bene per essenza, ma lo realizzano per volont\u00e0. Con la ribellione del primo degli angeli, ovvero Satana, alla volont\u00e0 di Dio, seguito da altri ancora, ne consegu\u00ec necessariamente che una parte del creato venne esclusa dal rapporto col Verbo, e anche gli uomini, che seguirono questi angeli ribelli (i dem\u00f2ni), diventarono mortali.\nGli angeli decaduti insegnarono agli uomini la nozione di fatalit\u00e0, con la quale l'uomo, secondo Taziano, non avrebbe nulla a che fare, in quanto padrone di s\u00e9 e dei suoi desideri.\nLe opere.\nTaziano compose molte opere, ma ne sono sopravvissute solamente due. La prima, risalente al periodo ortodosso, \u00e8 un'apologia del Cristianesimo intitolata \u03a0\u03c1\u1f78\u03c2 \u1f1d\u03bb\u03bb\u03b7\u03bd\u03b1\u03c2 (ma meglio nota come \"Oratio ad Graecos\" o \"Oratio adversus Graecos\"), e fu scritta dopo il 165. \u00c8 divisa in due parti: nella prima parte (I-XXXI) espone la fede cristiana dimostrando la sua superiorit\u00e0 sulla filosofia greca; nella seconda (XXII-XLII) dimostra l'antichit\u00e0 della religione cristiana. Il tono di questa apologia \u00e8 amaro e denunciatorio. L'autore inveisce contro l'ellenismo in tutte le sue forme ed esprime il disprezzo pi\u00f9 profondo per la filosofia e i modi greci, in sostanza \u00e8 un atto di accusa contro tutta la civilt\u00e0 classica.\nL'altra opera sopravvissuta di Taziano \u00e8 il \"Diatessaron\", un tentativo di armonizzazione dei quattro Vangeli consistente in un \"continuum\" narrativo degli eventi principali della vita di Ges\u00f9. Di questa opera di larghissima diffusione esistono solo alcuni frammenti in siriaco, ma Efrem il Siro ne fa una ricostruzione abbastanza fedele in un suo commentario, il cui testo in siriaco \u00e8 andato perduto, ma che esiste in una versione armena. Esistono anche varie revisioni del \"Diatessaron\", in varie lingue tra le quali una in latino conservata nel \"Codice Fuldensis\" dei Vangeli datato intorno al 545, un'altra in una versione araba rinvenuta in due manoscritti di un periodo successivo. Il \"Diatessaron\" o \"Evangelion da Mehallete\" (\u00abVangelo mescolato\u00bb) fu praticamente l'unico testo evangelico usato in Siria durante il III e il IV secolo. Rabbula, vescovo di Edessa (411-435), ordin\u00f2 che preti e diaconi controllassero che in ogni chiesa ci fosse almeno una copia dei Vangeli separati (\"Evangelion da Mepharreshe\"), e Teodoreto, vescovo di Cirro (423-457), fece togliere pi\u00f9 di duecento copie del \"Diatessaron\" dalle chiese della sua diocesi.\nMolte altre opere composte da Taziano sono scomparse. Nella sua apologia (XV) egli parla di un lavoro \"Sugli animali\" e (XVI) di uno \"Sulla natura di demoni\". Un altro scritto per confutare le calunnie contro i Cristiani (XL) fu progettato ma forse mai scritto. Scrisse anche un \"Libro dei problemi\" (Eusebio di Cesarea, \"Historia ecclesiastica\", V, 13), che trattava delle difficolt\u00e0 nelle Sacre Scritture, e uno \"Sulla perfezione secondo i precetti del Nostro Salvatore\" (Clemente Alessandrino, \"Stromata\", III, 12, 81)."}
{"id": "659917", "revid": "21079", "url": "https://it.wikipedia.org/wiki?curid=659917", "title": "Angoli supplementari", "text": ""}
{"id": "659922", "revid": "337", "url": "https://it.wikipedia.org/wiki?curid=659922", "title": "Il principio di responsabilit\u00e0", "text": ""}
{"id": "659923", "revid": "287204", "url": "https://it.wikipedia.org/wiki?curid=659923", "title": "Classe Ammiragli", "text": "La classe Ammiragli era una classe di quattro sommergibili (\"Saint Bon\", \"Cagni\", \"Caracciolo\", \"Millo\") prodotti per la Regia Marina italiana nei tardi anni trenta. Talvolta \u00e8 anche indicata come classe Cagni, dal nome della unit\u00e0 capoclasse, oppure classe Caracciolo, dal nome della terza unit\u00e0.\nCaratteristiche.\nIl loro compito era la lotta al naviglio mercantile, e per questo ruolo avevano almeno una caratteristica davvero interessante, relativa all'armamento. Avevano infatti siluri da 450 mm, come nel precedente conflitto mondiale, ma con un sommergibile molto pi\u00f9 grande e potente, cosicch\u00e9 l'adozione di piccoli siluri su di uno scafo molto grande comport\u00f2 la presenza di una quantit\u00e0 di siluri enorme: ben 38 armi, record assoluto sia all'epoca sia sui battelli moderni. I tubi di lancio erano ben 8 a prua, 6 a poppa, e per ottimizzare le prestazioni i siluri usati erano di nuovo tipo, che costituiva una via di mezzo tra i 450 mm tipici e i 533. I siluri italiani erano dotati, nel caso dei 450 mm, di 110 kg, mentre i 533 avevano 270 kg di testata. I 450 mm dei \"Cagni\" erano invece dotati di una carica da 200 kg, come i siluri aerolanciati di questo calibro.\nLa scelta dei siluri non era casuale, in quanto questi sommergibili erano stati concepiti per l'attacco a mercantili isolati, anche in mari lontanissimi; infatti, per esempio, dopo la grande missione senza scalo di 136 giorni (circa 4 mesi), l\"Ammiraglio Cagni\" aveva scorte alimentari e di combustibile per un ulteriore mese.\nIl gran numero di tali armi garantiva una lunga autonomia di fuoco, cosa rara nel caso dei sommergibili dell'epoca, e il numero di tubi poteva garantire un'elevata probabilit\u00e0 di centrare bersagli importanti, se si intendeva sacrificare un elevato numero di siluri per singoli bersagli; un altro aspetto particolare era la presenza di una ferroguida che permetteva la traslazione dei siluri da prora a poppa e viceversa, con la possibilit\u00e0 di girarli nella camera di lancio prodiera. Erano presenti anche 2 cannoni da OTO da 100/47 Mod. 1938 per sommergibili mm e 4 mitragliatrici antiaeree da 13,2 mm su due con affusti binati a scomparsa Breda Mod. 31.\nIn pratica tutto questo non funzion\u00f2, un po' per le carenze tecniche che pagarono tutti i sottomarini italiani, un po' per le esigenze operative. Accadde cos\u00ec che per rifornire il Nord Africa fosse ritenuto necessario usare anche i sommergibili, che avevano meno probabilit\u00e0 di essere intercettati dalla Royal Navy, e le grandi navi di questa classe avevano spazi sufficienti per portare un certo quantitativo di rifornimenti, mentre altri tipi di sommergibili erano davvero troppo piccoli. Tuttavia, i sommergibili oceanici della classe non erano ideali per muoversi nel Mediterraneo, e cos\u00ec le tre navi della classe impiegate vennero affondate in una quindicina di missioni.\nSolo l\"Ammiraglio Cagni\", il capoclasse, oper\u00f2 come previsto nell'Atlantico, con l'affondamento di circa 5500 t di mercantili.\nMalgrado le molte promesse, tale classe di sommergibili non ebbe dunque un effetto apprezzabile sugli eventi bellici.\nLe unit\u00e0.\nAmmiraglio Cagni.\nIn Mediterraneo svolse 5 missioni offensivo-esplorative, 5 di trasporto (portando a destinazione in tutto 895 t di materiali) e 16 di trasferimento, percorrendo 11.638 miglia in superficie e 570 in immersione.\nFu poi destinato all'Atlantico. Nella sua prima missione, della durata di 136 giorni, si spinse sino a Citt\u00e0 del Capo affondando la motonave inglese \"Dagomba\" (3485 tsl) ed il piroscafo greco \"Argo\" (1995 tsl), risultati piuttosto magri rispetto alle aspettative.\nLa seconda missione atlantica, nel corso della quale fu gravemente danneggiato l'incrociatore ausiliario \"Asturias\" (22.048 tsl), fu interrotta in conseguenza dell'armistizio: il sommergibile si consegn\u00f2 agli Alleati a Durban.\nRientrato poi in Italia, effettu\u00f2 attivit\u00e0 addestrativa fino al dopoguerra, quando fu disarmato; radiato nel 1948, fu demolito.\nAmmiraglio Caracciolo.\nDi ritorno dalla sua prima missione (trasporto di materiali a Bardia), l'11 dicembre 1941, attacc\u00f2 infruttuosamente un convoglio ma, scoperto, fu danneggiato con bombe di profondit\u00e0; emerso, fu centrato dal tiro d'artiglieria del cacciatorpediniere britannico \"Farndale\" e si autoaffond\u00f2. Morirono 48 uomini, mentre i 53 sopravvissuti furono tratti in salvo (e fatti prigionieri) dalle unit\u00e0 inglesi.\nAmmiraglio Millo.\nSvolse in tutto 6 missioni offensive, 4 di trasporto (trasportando complessivamente 623 t di materiali) e 4 di trasferimento, percorrendo in tutto 8045 miglia in superficie e 532 in immersione.\nIl 14 marzo 1942, mentre rientrava da un agguato in acque maltesi, fu silurato dal sommergibile HMS \"Ultimatum\" e affond\u00f2 in pochi attimi portando con s\u00e9 55 o 57 uomini, mentre i sopravvissuti furono 15.\nAmmiraglio Saint Bon.\nComplessivamente effettu\u00f2 5 missioni di trasporto (trasportando in tutto 712 t di materiali) e 5 di trasferimento, per totali 6927 miglia di navigazione in superficie e 354 in immersione.\nIl 5 gennaio 1942, durante la sua quinta di missione di trasporto, fu silurato dal sommergibile HMS \"Upholder\" ed esplose, affondando con 57 dei suoi 60 uomini al largo di Punta Milazzo."}
{"id": "659926", "revid": "33689", "url": "https://it.wikipedia.org/wiki?curid=659926", "title": "Computer vision", "text": ""}
{"id": "659927", "revid": "767487", "url": "https://it.wikipedia.org/wiki?curid=659927", "title": "Trillville", "text": "Trillville \u00e8 un gruppo statunitense di musica hip hop proveniente da Atlanta. Il loro primo ingresso sulla scena musicale \u00e8 datato 1997 quando ancora i componenti frequentano la scuola, Dirty Mouth gi\u00e0 scrive rime, mentre Don P rappa e lavora alla produzione dei \"beat\" alla tastiera musicale, Lil LA (detta Lil Atlanta) \u00e8 un aspirante promoter, che successivamente diventer\u00e0 rapper, ma inizialmente impegnato in supporto al gruppo, diventando successivamente parte di esso.\nLil Jon ha l'occasione di vederli all'opera e non molto dopo decide di scritturarli sotto la BME records. Il loro singolo, \"Neva Eva\", inizia a scalare le classifiche alla fine del 2003. Il gruppo inizia cos\u00ec a lavorare all'album di debutto che viene pubblicato infine nel 2004. Il disco intitolato \"The King of Crunk and BME Recordings presents Lil' Scrappy and Trillville\" contiene apparizioni di artisti esponenti del \"Dirty South hip hop\" come Lil' Jon, Pastor Troy e Bo Hagon. Il successivo singolo tratto dall'album, \"Get Some Crunk In Your System\" ha alcuni passaggi radiofonici tuttavia non si esprime come il precedente. Il terzo singolo invece. \"Some Cut\" viene programmato con frequenza sulle radio nazionali. Trillville sono apparsi recentemente con Chingy sul brano di Tyra \"Country Boy (Remix)\".\nIl nuovo album, \"Trillville\" verr\u00e0 pubblicato alla fine del 2006 o nei primi mesi del 2007, e conterr\u00e0 i singoli \"Eat It Up\" (featuring Kandi Girl) e \"Cutty Buddy\" (featuring T-Pain)."}
{"id": "659929", "revid": "287204", "url": "https://it.wikipedia.org/wiki?curid=659929", "title": "Roy Hargrove", "text": "Biografia.\nRoy Hargrove \u00e8 stato uno dei trombettisti appartenenti alla generazione che si rivel\u00f2 al grande pubblico durante gli anni novanta. Di impostazione hard bop, era dotato di un suono chiaro e brillante che non ha riferimenti a trombettisti del passato.\nScoperto nel 1987 dal celebre trombettista Wynton Marsalis, in occasione del 4\u00ba Festival \"Acireale Estate Jazz\" (CT) organizzato dal Brass Group locale di Nicola Consoli, viene subito inserito nella sua band che gli apre le porte del jazz che conta, con collaborazioni prestigiose.\nA vent'anni incide il primo album con l'etichetta Novus e forma un suo gruppo.\nRealizzer\u00e0 altri quattro album con la stessa etichetta e avr\u00e0 la possibilit\u00e0 di dimostrare il suo valore, infatti parteciper\u00e0 ad incisioni assieme a protagonisti quali Sonny Rollins, Frank Morgan e Jackie McLean.\nNel 1995 raggiunger\u00e0 il primo posto come trombettista dell'anno nella classifica dei lettori della prestigiosa rivista jazz Down Beat.\nNello stesso anno incide un disco importante insieme al pianista Stephen Scott e al bassista Christian McBride, dedicato al sassofonista Charlie Parker, che gli dar\u00e0 notevole prestigio; seguiranno altri dischi di successo con la prestigiosa casa discografica Verve Records.\nIn Italia ha partecipato: a due edizioni del Pozzuoli Jazz Festival (2013 e 2014) e alla IV edizione del Summer Live Tones (2015) a Napoli al Maschio Angioino.\nMuore a New York il 2 novembre 2018 all'et\u00e0 di 49 anni, a causa di un arresto cardiaco."}
{"id": "659937", "revid": "647919", "url": "https://it.wikipedia.org/wiki?curid=659937", "title": "Alstare Suzuki Corona Extra", "text": ""}
{"id": "659939", "revid": "183581", "url": "https://it.wikipedia.org/wiki?curid=659939", "title": "Wilfredo Lam", "text": ""}
{"id": "659940", "revid": "2812", "url": "https://it.wikipedia.org/wiki?curid=659940", "title": "Baldassarre Galuppi", "text": ""}
{"id": "659964", "revid": "47767", "url": "https://it.wikipedia.org/wiki?curid=659964", "title": "Storia di Alatri", "text": "Origini mitologiche.\nSecondo la mitologia romana il dio Saturno, una volta spodestato da Giove e cacciato dall'Olimpo, sarebbe venuto nelle terre del Lazio e qui avrebbe fondato Alatri ed altre citt\u00e0 (dette \"citt\u00e0 saturnie\"), dando origine all'et\u00e0 dell'oro. Secondo un'altra leggenda i fondatori di Alatri sarebbero gli antichi ciclopi, ritenuti gli unici in grado di costruirne le possenti mura.\nPreistoria e protostoria.\nLe prime testimonianze della presenza umana nel territorio di Alatri risalgono al periodo calcolitico: una tomba a fossa con il relativo corredo funerario, rinvenuta nel 1878 e riferibile probabilmente a popolazioni seminomadi, che praticavano il rito dell'inumazione.\nCeramiche appartenenti alla cultura proto-villanoviana (et\u00e0 del bronzo finale) e teste di animali scolpite nella roccia lavica, scoperte nel 1959 in localit\u00e0 Piedimonte di Canale, testimoniano un successivo stanziamento.\nLa citt\u00e0 ernica e romana.\nAlatri \u00e8 stato uno dei centri della popolazione italica degli Ernici. L'archeologo francese Louis Charles Fran\u00e7ois Petit-Radel (1756-1836) pose la datazione della fondazione di Alatri al XVI secolo A.C. prima della Seconda Colonia Pelasgica, risalente al 1539 a.C.. Intorno alla met\u00e0 del VI secolo a.C., le quattro citt\u00e0 pi\u00f9 importanti degli Ernici (Veroli, Anagni, Alatri e Ferentino) si riuniscono in una confederazione (la Lega Ernica), allo scopo di fronteggiare la pressione dei Volsci e dei Sanniti. Secondo alcune fonti la Lega si sarebbe alleata con la Roma di Tarquinio il Superbo gi\u00e0 nel 530 a.C.; gli Ernici entrano comunque a far parte del \"Foedus Cassianum\" nel 484 a.C., 8 anni dopo che questo viene promulgato.\nI successivi tentativi di espansione di Roma provocano conflitti con la Lega Ernica nel 380 a.C. e nel 362 a.C. Nella successiva rivolta del 306 a.C. Alatri rimane fedele all'alleanza con Roma e ottiene di restare indipendente.\nDa questo momento la pace tra Roma e Alatri dura ininterrotta, favorendo un benefico sviluppo culturale ed economico. Alla fedelt\u00e0 sempre dimostrata fa riferimento il motto che \u00e8 tuttora nello stemma: \"Vetustissima et Fidelissima Civitas Alatrensis\".\nTra il III e il II secolo a.C. si data un piccolo tempio extraurbano di tipo etrusco-italico, i cui resti (terrecotte architettoniche ed ex voto fittili), che furono rinvenuti nel 1882 a circa un chilometro dall'abitato, sono conservati nel Museo nazionale etrusco di Villa Giulia a Roma, dove si trova anche una nota ricostruzione a grandezza naturale del tempio, mentre un modellino in scala 1:10 \u00e8 stato ricostruito presso il Museo civico di Alatri.\nIl lungo periodo aureo vissuto dalla citt\u00e0\u00a0\u2013 per nulla turbata dal minaccioso avvicinarsi dell'esercito di Annibale \u2013 ha un culmine nel primo quarantennio del II secolo a.C., in coincidenza con il doppio mandato di censore conferito a Lucio Betilieno Varo (viene nominato in un'iscrizione databile intorno al 90 a.C.), al quale si deve l'efficace riorganizzazione urbanistica e amministrativa della citt\u00e0.\nCon la \"Lex Iulia de civitate\", nel 90 a.C. la citt\u00e0 riceve un ordinamento pubblico ispirato alle istituzioni romane, ottenendo la piena cittadinanza romana e grandi benefici. L'amministrazione viene affidata a un quadrunvirato eletto tra i membri del Senato cittadino.\nLa presenza di cristiani ad Alatri non \u00e8 documentata prima del 380, ma si pu\u00f2 supporre che il Cristianesimo sia arrivato gi\u00e0 nell'et\u00e0 apostolica, per la conversione dei membri di un insediamento giudaico che risaliva al 63 a.C. e che fu ripopolato nel 49 dopo la cacciata degli Ebrei da Roma, per ordine di Claudio.\nLa tomba del martire Quinziano nella zona di Chiappitto potrebbe provare la presenza cristiana in citt\u00e0 prima del periodo delle persecuzioni, se venisse accertato che quel martire era un fedele del luogo.\nAlatri pu\u00f2 ritenersi una della pi\u00f9 antiche diocesi del periodo subapostolico, creata assieme alle altre 48 del \"Latium adjectum\" in et\u00e0 costantiniana, anche se la prima notizia di un suo vescovo, Pascasio, si avr\u00e0 solo pi\u00f9 tardi.\nMedioevo.\nDopo la caduta di Roma la citt\u00e0 di Alatri subisce un lento processo di decadenza, ed il vescovo diviene l'unica autorit\u00e0.\nLa citt\u00e0 subisce le invasioni barbariche e la sanguinosa guerra tra Odoacre e Teodorico. Le sorti della citt\u00e0 sono momentaneamente sollevate dal prefetto delle Gallie e patrizio romano Liberio che, forte della profonda amicizia prima con Odoacre e poi con Teodorico cerca di tenere estranea la zona alle scorrerie dei barbari. Nel vicino territorio ad oriente di Alatri, Liberio promuove la costituzione, per opera del diacono Servando, del Protocenobio di San Sebastiano, una delle pi\u00f9 antiche comunit\u00e0 monastiche d'Occidente, che nel 528 ospita san Benedetto da Norcia e i suoi discepoli Placido e Mauro per una breve sosta durante il loro viaggio da Subiaco a Montecassino.\nMa nel 543 Alatri deve subire l'assedio e il saccheggio da parte di Totila e rimane completamente distrutta. L'anno seguente (544) viene inclusa nel Ducato romano, soggetto formalmente all'Impero Bizantino, ma di fatto controllato dal Pontefice.\nA questa epoca risalgono i primi segni storici della presenza di un vescovo della citt\u00e0, Pascasio, che accompagna a Costantinopoli il papa Vigilio e con lui sottoscrive nel 551 la condanna di Teodoro, vescovo di Cesarea in Cappadocia.\nDopo il Mille.\nLa presenza del cardinale Ugone da Alatri dimostra l'importanza che assume questo centro intorno all'anno 1000. Fin dall'XI secolo Alatri diviene infatti un punto di riferimento per i pontefici costretti da varie traversie ad allontanarsi dalla sede apostolica. Sono le conseguenze delle dispute per la conquista del trono di Pietro e le prime avvisaglie della lotta tra papi e imperatori per stabilire la supremazia dei rispettivi poteri.\n\u00c8 cos\u00ec che Alatri ospita per due mesi Urbano II, cacciato da Roma dall'antipapa Clemente III. Lo stesso Urbano, ricordato per l'intervento a sostegno della prima crociata, ritorner\u00e0 ad Alatri nel novembre 1093.\nNel 1132 si ha uno degli avvenimenti pi\u00f9 sentiti della storia religiosa della citt\u00e0: l'arrivo delle reliquie di papa Sisto I da Roma. Secondo una \"Narrazione Historica\" del XIV secolo, le reliquie vengono concesse dal Papa agli abitanti di Alife (che sperano cos\u00ec di far cessare la peste che affligge la citt\u00e0) ma la mula che porta il carico, giunta presso Alatri, non vuole pi\u00f9 ripartire e le sacre spoglie, per decisione del Vescovo, sono deposte nella Cattedrale. Di fatto da ci\u00f2 trae origine la particolare usanza, rispettata ancor oggi, secondo cui il vescovo diocesano neoeletto faccia il suo ingresso in citt\u00e0 a cavallo di una mula.\nL'autonomia comunale e l'espansione territoriale.\nNel 1173 Alatri conquista l'autonomia comunale, in un periodo in cui la nuova forma istituzionale si va diffondendo nel Lazio: la magistratura dei consoli dura fino al 1241, quando viene eletto il primo podest\u00e0. I poteri militari e di polizia sono detenuti dai rappresentanti delle \"carc\u00ece\" (i rioni in cui \u00e8 suddivisa la citt\u00e0) che fungono da riferimento per il popolo; ma i problemi vengono affrontati dal governo locale, con la collaborazione del vescovo e con l'appoggio del papa.\nNel 1186 la citt\u00e0, durante le lotte del papato contro l'impero, deve subire l'assedio dell'esercito germanico guidato da Enrico VI (inviato dal Barbarossa per sottomettere le terre della Chiesa) al quale riesce a resistere. Nei successivi conflitti fra Federico II e il papato, Alatri si mantiene fedele al pontefice stipulando fra l'altro un trattato di mutua difesa con Roma.\nNel Duecento il comune alatrino mette in atto una politica di espansione territoriale a danno dei paesi limitrofi: nel 1232 tenta di sottrarre a Collepardo il possesso dei monti attorno a Trisulti; nel 1240, approfittando della politica aggressiva di Federico II, attacca Guarcino. L'anno dopo, Alatri sottomette Collepardo. I collepardesi sono obbligati ad un \"ballo sacro\" nel giorno della festa del santo patrono alatrino, San Sisto, il mercoled\u00ec dopo Pasqua: venticinque abitanti del paese sottomesso sono obbligati a raggiungere Alatri, armati ed accompagnati da un piffero. Dopo aver deposto le armi, ballano in omaggio ai magistrati cittadini e li accompagnano alla cappella del Santo.\nL'ultimo paese ad essere aggredito \u00e8 Ferentino, per il Castello di Tecchiena. Il conflitto per questo castello (non \u00e8 certo se dipendente da Alatri o autonomo), risale al 1188, quando i ferentinati lo danno alle fiamme.\nIn questo periodo sarebbe avvenuto quello che \u00e8 a tutt'oggi ricordato come il miracolo dell'Ostia incarnata: un'ostia trasformatasi in carne, evento attestato da una bolla di papa Gregorio IX nel 1228.\nIl contrasto tra il papato e gli ultimi imperatori svevi provoca divisioni fra le famiglie nobiliari locali, che si schierano parte con gli svevi, parte con gli angioini. In tali divisioni emerge la figura del cardinale Gottifredo di Raynaldo, podest\u00e0 dal 1286, che aiuta la citt\u00e0 ad attuare un forte periodo di sviluppo economico, monumentale ed edilizio, di cui ci restano importanti testimonianze.\nIn seguito Alatri sottomette Trivigliano e durante la guerra dei Vespri aggredisce Vico nel Lazio. Ma violente discordie scoppiano tra le fazioni nobiliari della citt\u00e0. Nonostante l'intervento papale, le lotte civili durano fino al 1296, quando la situazione si risolve con un'azione giudiziaria.\nAll'inizio del XIV secolo, a seguito della cattura di papa Bonifacio VIII, Alatri, assieme a Ferentino e diversi baroni dei luoghi, si schiera contro la famiglia dei Caetani; ma nel corso del 1305 il partito nobiliare viene spodestato dagli artigiani e dai mercanti, che passano con i Caetani. Riesce il tentativo di assoggettare Vico, ed anche Frosinone \u00e8 costretta ad un patto in forza del quale deve partecipare al Parlamento di Alatri e fornire truppe al comune ernico, pur con le proprie insegne.\nLe dominazioni e le Costituzioni Egidiane: perdita dell'autonomia.\nLa cattivit\u00e0 avignonese del papato coincide con l'inizio di una fase discendente. Alatri nel 1334 subisce la baronia di Francesco De Ceccano, che occupa l'acropoli, venendo per\u00f2 cacciato due anni dopo: da questo momento sulla citt\u00e0 alta, distrutte le fortificazioni e le abitazioni civili, resta la sola Cattedrale e la popolazione si concentra nella parte bassa.\nLe successive \"Constitutiones Aegidianae\" promulgate da Egidio Albornoz nel 1357 obbligano la citt\u00e0 a restituire la signoria su Trivigliano al papato, e quella su Torre ai Caetani. Durante la podest\u00e0 del cardinale Albornoz l'autonomia comunale va incontro ad una notevole riduzione.\nDurante lo scisma d'occidente la citt\u00e0, occupata dalle milizie papali, rimane forzatamente fedele a Urbano VI. La presenza delle milizie non impedisce per\u00f2 a Onorato I Caetani di entrare in citt\u00e0 e catturare quaranta nobili. Gli abitanti, per timore di altre scorrerie, nominano loro signori Adenolfo e Ildebrandino Conti, sottraendo per qualche tempo il potere all'autorit\u00e0 centrale.\nNel Quattrocento la cittadina si trova a dover sciogliere una serie di controversie territoriali con Veroli e Frosinone e a sedare il tentativo di Collepardo di tornare all'autonomia: a ci\u00f2 si aggiunge il dominio durazzesco sulla citt\u00e0 da parte di re Ladislao I di Napoli (1408-1414), che divide nuovamente la citt\u00e0 in fazioni. Il nuovo papa, Martino V Colonna, approfitta della situazione di sottomissione per infeudare ai suoi familiari i castelli sottoposti ad Alatri.\nIn seguito, salvo la breve signoria di Filippo Maria Visconti nel 1434, la citt\u00e0 deve ormai sottostare al diretto potere pontificio, che si fa pi\u00f9 soffocante e contribuisce all'inizio di un nuovo periodo di decadenza.\nEt\u00e0 moderna.\nNel XVI secolo lo Stato della Chiesa \u00e8 sottoposto ad una serie di sconvolgimenti politici, militari e sociali. In particolare il Sacco di Roma del 1527 e la successiva occupazione spagnola lasciano anche Alatri impoverita e a dover fronteggiare la peste. La situazione economica si aggrava anche a causa di lunghe lotte con i comuni vicini, non sempre favorevoli: si vede infatti occupata da Cesare di Caietani di Filettino e costretta a pagare tremila scudi per riottenere la propria autonomia. Durante la guerra scoppiata tra papa Paolo IV e Filippo II re di Napoli, nel 1556, \u00e8 addirittura occupata militarmente dal duca d'Alba Fernando \u00c1lvarez de Toledo.\nPer sopperire ai bisogni della comunit\u00e0, il vescovo Egnazio Danti intervenne con un riuscito programma di riorganizzazione sociale e religiosa secondo le disposizioni del Concilio di Trento, che culminer\u00e0 nell'istituzione del Seminario Diocesano. Tuttavia l'evento di maggior rilievo che caratterizza il breve episcopato dell'illustre vescovo e scienziato \u00e8 il ritrovamento nel 1584 dell'urna contenente le reliquie del corpo di San Sisto, nascosta dagli alatrini molti anni prima per paura del saccheggio e della profanazione.\nIl XVII secolo per Alatri \u00e8 segnato da due terremoti, nel 1617 e nel 1654, e nuovamente dalla peste, che colpisce la citt\u00e0 nel 1656.\nNel Settecento viene attuata una riforma delle istituzioni locali, sostituendo i parlamenti con organismi pi\u00f9 snelli, sempre formati su base sociale. La citt\u00e0 raggiunge nel frattempo gli ottomila abitanti, e nel 1729 viene istituito il Collegio delle Scuole Pie ad opera dei Padri Scolopi.\nEt\u00e0 contemporanea.\nConseguenze della Rivoluzione Francese.\nLa proclamazione della Repubblica Romana nel 1798 suscita un grande fermento in citt\u00e0 ed un discreto seguito per le idee giacobine francesi, ed emerge un ceto dirigente filofrancese, abbattuto per\u00f2, nel luglio 1798, da una ribellione che sfocia in un massacro. Tuttavia, nel riordino politico-amministrativo della provincia pontificia di Campagna e Marittima (che cambia nome in Dipartimento del Circeo), Alatri \u00e8 elevata a capo cantone di un vasto territorio comprendente Collepardo, Vico nel Lazio, Trivigliano e Fumone.\nDal 1809 al 1814 la citt\u00e0 subisce il dominio accentratore e anticlericale dell'impero napoleonico, che porter\u00e0 alla deportazione in Francia di molti dissidenti e del vescovo Giuseppe Della Casa.\nAlatri, nonostante le lotte interne e contro i francesi, riesce a ripristinare l'autorit\u00e0 papale prima degli altri comuni pontifici, e viene inclusa nella Delegazione di Frosinone.\nLa Restaurazione e il Risorgimento.\nLa Restaurazione produce un periodo di incertezza politica con lotte per il potere; a ci\u00f2 si aggiunge il fenomeno del brigantaggio, nel quadro dell'arretratezza generale dello Stato pontificio. Vari i tentativi di migliorare la situazione, anche sotto il profilo culturale, quali l'istituzione di una cattedra di Diritto presso il collegio degli Scolopi e la fondazione di un\"'Accademia ernica\"; Gregorio XVI (la cui visita in citt\u00e0 nel 1843 \u00e8 l'occasione per lavori di recupero e valorizzazione dell'Acropoli) promuove riforme nell'istruzione ed opere pubbliche, Pio IX nel 1863 provveder\u00e0 alla costruzione dell'acquedotto di Trovalle (ancora funzionante). Ma non vengono avviati i provvedimenti pi\u00f9 urgenti, di natura economica e sociale. Nel 1830 un tentativo di sommossa popolare finisce con l'arresto dei due popolani promotori.\nA seguito dell'instaurazione della Seconda Repubblica romana da Alatri partono una decina di volontari, che si uniscono al battaglione Durando per la difesa della Repubblica: seguendo Garibaldi nel tentativo di raggiungere Venezia alcuni cadranno in combattimento, altri resisteranno fino alla fine.\nIl patriota alatrense Sisto Vinciguerra, avvocato, viene eletto deputato alla Costituente romana. Con il ritorno dell'autorit\u00e0 pontificia deve recarsi in esilio a Genova dove rimane fino al 1871.\nIn seguito all'unificazione della penisola, la popolazione raggiunge i tredicimila abitanti e si attua un potenziamento dei servizi di assistenza.\nIl primo Novecento.\nCon l'inizio del XX secolo vi \u00e8 un certo incremento dell'attivit\u00e0 artigiana da cui ha inizio un vivace progresso che con poche interruzioni dura ancora ai nostri giorni. Nello stesso tempo aumenta con rapidit\u00e0 la popolazione e naturalmente si accresce l'area del centro abitato che supera assai presto l'antica cerchia muraria.\nFiorisce anche la vita letteraria e politica: si segnalano le figure di Luigi Ceci, socio della Regia Accademia dei Lincei e professore ordinario di storia comparata delle lingue classiche all'universit\u00e0 di Roma, di padre Luigi Pietrobono, celebre dantista ed intimo amico di Giovanni Pascoli, nonch\u00e9 quello del canonico Luigi De Persiis, profondo e autorevole storico della citt\u00e0.\nIn questo periodo si assiste a profonde modificazioni socio-culturali che permettono il passaggio da una societ\u00e0 pseudo-medioevale ad una moderna. Nel 1917 l'inaugurazione di una rete ferroviaria vicinale, che collega Alatri con Roma, fa cadere l'isolamento in cui si trova la citt\u00e0, fino ad allora lontana dalle principali vie di comunicazione. La stazione di Alatri rimarr\u00e0 in funzione fino al 1978.\nLe lotte politiche del primo dopoguerra vengono segnate anche da scontri fra il forte partito cattolico e l'emergente fascismo.\nLa seconda guerra mondiale e il campo delle Fraschette.\nSeguendo le sorti della monarchia italiana, ormai tragicamente vincolata al regime fascista, la citt\u00e0 subir\u00e0 pesanti perdite umane durante la seconda guerra mondiale: un pesante numero di vittime, con la rovina di molti monumenti e abitazioni, si ha durante l'occupazione tedesca del 1944. Notevole \u00e8 il movimento di resistenza.\nNel 1941 le autorit\u00e0 militari istituiscono nel territorio di Alatri il campo di concentramento delle Fraschette, dove vengono internati civili italiani e stranieri e prigionieri di guerra, in particolare jugoslavi e greci. Rimane in funzione fino al 19 aprile 1944.\nLo sviluppo nel dopoguerra.\nDopo la guerra, anche se l'industrializzazione non prende piede nel territorio, Alatri diviene una citt\u00e0 florida economicamente. Spariscono il latifondo e anche il tradizionale artigianato, ormai poco produttivo, ma in compenso si potenziano le attivit\u00e0 commerciali. La rapida estensione della citt\u00e0 fa s\u00ec che vaste aree al di fuori del centro storico vengano urbanizzate: in particolare Civette, che diventa una delle zone pi\u00f9 popolose della citt\u00e0 e il suo decimo rione, e Colleprata, dove sorgono soprattutto ville e case a schiera.\nNel 1984 Alatri riceve la visita di papa Giovanni Paolo II, invitato in occasione del 400\u00ba anniversario del ritrovamento delle reliquie del patrono San Sisto. \u00c8 presente l'allora ministro degli Esteri, Giulio Andreotti. Le autorit\u00e0 cittadine conferiscono al Pontefice la cittadinanza onoraria.\nUna notevole crisi delle istituzioni comunali, iniziata alla fine degli anni '80 e contraddistinta da dispute interne all'allora partito di maggioranza, la Democrazia Cristiana, porta ad un grave dissesto finanziario sancito con un atto ufficiale da parte del consiglio comunale il 5 gennaio 1991 con sindaco Silvio Tagliaferri.\nDopo la gestione commissariale del 1992, il rinnovato consiglio comunale non riesce ad esprimere coalizioni unite e nel 1993 vengono eletti ben due sindaci, Lucia Padovani e Gianni Astrei, le cui brevi esperienze alla guida della citt\u00e0 (rispettivamente 120 e 78 giorni) testimoniano il perdurare delle gravi difficolt\u00e0 politico-amministrative.\nNel 1994 si ha per la prima volta l'elezione diretta del primo cittadino, che conferisce la necessaria stabilit\u00e0 alla vita amministrativa della citt\u00e0 consentendo cos\u00ec un nuovo sviluppo. Sindaco viene eletto l'avvocato Patrizio Cittadini, leader della lista civica \"Programma Alatri\", che batte al secondo turno, con soli 46 voti di scarto, Antonello Iannarilli, presentatosi con Forza Italia. Nei quattro anni di amministrazione Cittadini, vengono potenziati i servizi primari, specialmente l'illuminazione pubblica, la rete fognaria, la rete idrica e la viabilit\u00e0; viene dato impulso ai servizi sociali, con una maggiore attenzione prestata alle fasce pi\u00f9 deboli, e alla cultura, con la riapertura del museo civico e del Chiostro di San Francesco nonch\u00e9 con l'organizzazione della Biennale d'arte contemporanea.\nNel 1998, Patrizio Cittadini si presenta di nuovo all'elettorato, sostenuto oltre che da \"Programma Alatri\", dal Partito Popolare Italiano e dai Democratici di Sinistra: vince al primo turno, con oltre il 60% dei consensi, battendo Pierino Malandrucco, candidato da una coalizione eterogenea composta da Forza Italia, Alleanza Nazionale e fuoriusciti dai Ds e dal Ppi. Pochi voti ottengono gli altri candidati Gianfranco De Santis (Ccd) e Silvio Tagliaferri (lista civica \"La Meridiana\"). Durante il secondo mandato di Cittadini, vengono avviati importanti lavori pubblici per l'ampliamento del cimitero civico e per la costruzione della rete per il gas metano.\nNel 2002, la coalizione di centro-sinistra, guidata sempre dalla lista civica \"Programma Alatri\", candida l'ingegner Giuseppe Morini, vicesindaco nel secondo mandato di Cittadini, che vince le elezioni al secondo turno, superando il candidato del centro-destra il dottor Costantino Magliocca. L'esperienza di Morini si chiude per\u00f2 anticipatamente nel 2005 per contrasti interni alla sua coalizione.\nAlle elezioni comunali del 2006, il centro-destra candida nuovamente il dottor Costantino Magliocca che, al primo turno, batte con oltre il 50% delle preferenze, l'avvocato Patrizio Cittadini, che si ripresenta ancora una volta alla testa di una coalizione di centro-sinistra.\nNel frattempo si presenta il fenomeno dell'immigrazione, che pone la necessit\u00e0 dell'integrazione dei nuovi arrivati."}
{"id": "659965", "revid": "767487", "url": "https://it.wikipedia.org/wiki?curid=659965", "title": "Aurra Sing", "text": ""}
{"id": "659966", "revid": "104216", "url": "https://it.wikipedia.org/wiki?curid=659966", "title": "Distribuzione di Cantor", "text": "In teoria della probabilit\u00e0 la distribuzione di Cantor \u00e8 una distribuzione di probabilit\u00e0 la cui funzione di ripartizione \u00e8 la funzione di Cantor. Essa \u00e8 una distribuzione singolare, o continua singolare: non \u00e8 n\u00e9 assolutamente continua n\u00e9 discreta.\nSe consideriamo la costruzione dell'insieme di Cantor, riassunta nell'immagine sotto:\nabbiamo che una variabile casuale con la distribuzione di Cantor \u00e8 l'unica tale che, per ogni formula_7, essa \u00e8 distribuita uniformemente sul singolo insieme formula_8, cio\u00e8 su ogni riga dell'immagine sotto la probabilit\u00e0 di un singolo intervallino \u00e8 formula_9.\nMomenti.\nLa varianza si ottiene dalla legge della varianza totale: se consideriamo Y come l'indicatore dell'evento \"esce testa in un lancio di moneta\"\nDa cui otteniamo"}
{"id": "659967", "revid": "119115912", "url": "https://it.wikipedia.org/wiki?curid=659967", "title": "Settimana Ciclistica Lombarda", "text": "La Settimana Ciclistica Lombarda \u00e8 stata una corsa a tappe maschile di ciclismo su strada, che si svolgeva nella Provincia di Bergamo, in Italia, ogni anno tra fine marzo ed inizio aprile. Faceva parte del calendario dell'UCI Europe Tour, classe 2.1.\nStoria.\nLa Settimana Ciclistica Lombarda fu organizzata per la prima volta nel 1970, con il nome di \"Giro Ciclistico Bergamasco\", su idea di Gianni Sommariva, attuale direttore organizzativo, ed allestita dalla societ\u00e0 Domus. In seguito venne denominata \"Settimana Ciclistica Bergamasca\" dal 1971 al 1998, per poi prendere l'attuale denominazione nel 1999.\nFino al 1987 era aperta solo ai dilettanti ed i corridori dell'Europa dell'Est riportarono numerose vittorie. Tra i professionisti sono stati vincitori della manifestazione grandi campioni come Lance Armstrong, Pavel Tonkov (3 vittorie) e Serhij Hon\u010dar (2 vittorie).\nDal 2005 fa parte dell'UCI Europe Tour, inizialmente nella categoria 2.2, poi dal 2007 nella 2.1. Nel 2012 la corsa non viene organizzata, per la prima volta da quando ha assunto la denominazione di Settimana Ciclistica Lombarda, a causa di problemi finanziari. L'ultima edizione risale al 2013, in quanto nel 2014 fu nuovamente annullata e non venne mai pi\u00f9 organizzata. \nIl leader della classifica generale indossava la maglia Giallorossa.\nAlbo d'oro.\n\"Aggiornato all'edizione 2013.\""}
{"id": "659968", "revid": "712828", "url": "https://it.wikipedia.org/wiki?curid=659968", "title": "Dama Montalvo", "text": ""}
{"id": "659970", "revid": "712828", "url": "https://it.wikipedia.org/wiki?curid=659970", "title": "Darra Thel-Tanis", "text": ""}
{"id": "659974", "revid": "1305772", "url": "https://it.wikipedia.org/wiki?curid=659974", "title": "Unione dei comuni delle Valli Stura, Orba e Leira", "text": "L'Unione dei comuni delle Valli Stura, Orba e Leira \u00e8 un'unione di comuni della Liguria, nella citt\u00e0 metropolitana di Genova, formata dai comuni di Campo Ligure, Masone, Mele, Rossiglione e Tiglieto.\nStoria.\nL'unione nasce il 1\u00ba aprile 2011 dalla trasformazione della precedente Comunit\u00e0 montana Valli Stura, Orba e Leira, sciolta, insieme alle altre comunit\u00e0 montane della Liguria, il 1\u00ba maggio 2011 con l'entrata in vigore della Legge Regionale n\u00b0 23 del 29 dicembre 2010.\nAlla data della sua istituzione \u00e8 stata la prima unione di comuni nella citt\u00e0 metropolitana di Genova e in Liguria.\nLa Comunit\u00e0 montana Valli Stura, Orba e Leira, a sua volta, era nata nel 2009 dall'unione di due precedenti enti locali montani: l'ex Comunit\u00e0 montana Argentea e l'ex Comunit\u00e0 montana Valli Stura e Orba. Con la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non facevano pi\u00f9 parte dell'originaria comunit\u00e0 montana i comuni di Arenzano e Cogoleto che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nL'ente locale ha sede a Campo Ligure, gi\u00e0 sede dell'ex Comunit\u00e0 montana Valli Stura, Orba e Leira. Il primo presidente, eletto nel 2011, \u00e8 stato Andrea Pastorino.\nDescrizione.\nL'unione dei comuni comprende i territori dei comuni della valle Stura (Campo Ligure, Masone, Rossiglione), della val d'Orba (Tiglieto) e della val Leira (Mele).\nPer statuto l'unione si occupa di questi servizi:"}
{"id": "659975", "revid": "125105121", "url": "https://it.wikipedia.org/wiki?curid=659975", "title": "Storia dell'Eritrea", "text": "Il nome Eritrea risale dal latino \"Erythr\u00e6a\" che a sua volta deriva dal termine greco \"Erythra\u00eda\" (\"\u0395\u03c1\u03c5\u03b8\u03c1\u03b1\u03af\u03b1\").\nL'Eritrea ha dato per lungo tempo il suo nome anche al Mar Rosso noto nell'antichit\u00e0 come \"Mare Erythr\u00e6o\".\nPreistoria.\nNel 1995 un gruppo di scienziati trov\u00f2 presso Buya, nella porzione settentrionale della Dancalia Eritrea, il cranio e alcuni frammenti del postcranio di un ominide con caratteristiche tipiche di Homo erectus/Homo ergaster ma che presenta alcuni tratti \"progressivi\" che lo collegano a Homo sapiens. I reperti sono stati datati a circa un milione di anni fa. \u00c8 probabile che l'Eritrea fosse una delle rotte utilizzate agli albori della storia dalle popolazioni che abbandonarono l'Africa per colonizzare l'Europa.\nL'\"Eritrean Research Project Team\", composto da studiosi eritrei, canadesi, americani, tedeschi e francesi, ha scoperto nel 1996 alcuni reperti preistorici risalenti a oltre 125.000 anni fa (appartenenti quindi all'era paleolitica nei pressi della baia di Zula a sud di Massaua lungo le coste del Mar Rosso. Gli studiosi suppongono che gli utensili di ossidiana ritrovati nel sito venissero utilizzati dai primi umani per la raccolta di molluschi ed ostriche.\nAlcune pitture rupestri, trovate dai colonizzatori italiani nell'Eritrea centrale e nord-occidentale, indicano la presenza di una civilt\u00e0 di cacciatori e raccoglitori di bacche risalente all'era mesolitica.\nStoria antica.\nL'Eritrea \u00e8 una delle regioni della zona sub-Sahariana con la storia pi\u00f9 antica.\nLe prime testimonianze di insediamenti urbani e di coltivazioni agricole risalgono al periodo 3.500 a.C.- 2.500 a.C. e sono localizzati nel gruppo di siti e scavi archeologici noti come \"gruppo Gash\".\nEsistono prove archeologiche che testimoniano la connessione della civilt\u00e0 del gruppo Gash con le civilt\u00e0 della valle del Nilo, ovvero gli antichi Egizi e la Nubia.\nFonti egizie, d'altronde, ci hanno lasciato la testimonianza della presenza di citt\u00e0 e di stazioni commerciali lungo la costa sud-occidentale del Mar Rosso, zona che coincide vagamente con l'attuale Eritrea. Insieme all'Etiopia e alla costa occidentale del Sudan che si affaccia sul Mar Rosso, essa \u00e8 considerata la culla della terra nota agli antichi Egizi con il nome di Punt o \"Ta Netjeru\" ovvero \"terra degli D\u00e8i\", nota per il suo incenso, e di cui abbiamo la prima testimonianza nel XXV secolo a.C. Esiste un dettagliato resoconto della spedizione in questa terra voluta dal faraone donna Hatshepsut nel XV secolo a.C.\nIl primo riferimento al \"Mare Erythreum\" (il Mar Rosso), da cui poi \u00e8 stato preso il nome attuale della regione, si trova in Eschilo (frammento 67) il quale si riferisce ad esso come \u00ab\"quel lago che \u00e8 il gioiello dell'Etiopia\"\u00bb, anche se in questo caso con il termine Etiopia, Eschilo probabilmente intendeva indicare la Nubia o comunque le regioni africane a sud dell'Egitto.\nSugli altopiani, in una delle suburbie della capitale Asmara, \"Sembel\", alla foce del fiume Anseba, \u00e8 stato trovato un altro importante sito archeologico risalente al IX secolo a.C., il quale testimonia la presenza di un altro insediamento agricolo ed urbano che aveva relazioni commerciali sia con i Sabei al di l\u00e0 del Mar Rosso, sia con le civilt\u00e0 della Valle del Nilo, seguendo le piste carovaniere lungo il corso dell'Anseba.\nIntorno a questo periodo diverse citt\u00e0 di chiara provenienza sabea vennero edificate lungo la costa centrale, una delle quali aveva nome \"Saba\", e molte di esse vennero sicuramente costruite su insediamenti preesistenti.\nIntorno all'VIII secolo a.C. venne fondato nell'Etiopia settentrionale e in Eritrea un regno noto come D'mt (pronuncia \"Damat\") con capitale a Yeha nell'Etiopia settentrionale. Questo regno ebbe relazioni commerciali con i Sabei che popolavano la zona dell'attuale Yemen al di l\u00e0 del Mar Rosso.\nDopo il declino del regno D'mt nel V secolo a.C., sorse nella pianura settentrionale dell'Abissinia la civilt\u00e0 detta regno Axumita o \"di Aksum\".\nEsso continu\u00f2 a crescere dal IV secolo a.C. fino al I secolo della nostra era, coniando una propria moneta sin dal III secolo e convertendosi al Cristianesimo durante il IV secolo.\nNel VII secolo, l'avvento dell'Islam in Arabia caus\u00f2 l'inizio della decadenza sia dell'attivit\u00e0 commerciale che dell'influenza della civilt\u00e0 di Aksum sul Mar Rosso, con il conseguente spostamento del suo epicentro verso l'interno, in territorio etiope, dove sub\u00ec la conquista sia da parte degli Arabi che delle popolazioni locali intorno all'850 o al 950.\nMedioevo.\nDurante il periodo medioevale, la regione che chiamiamo attualmente Eritrea fu sede di diversi regni minori e di clan tribali. Tra l'VIII e il XIII secolo l'Eritrea settentrionale e occidentale finirono sotto il controllo del popolo Beja, una etnia kushita di religione islamica proveniente dal Sudan. I Beja costituirono cinque regni indipendenti: \"Naqis\", \"Baqlin\", \"Bazin\", \"Jarin\" e \"Qata\". L'influsso dei Beja sull'Eritrea si concretizz\u00f2 anche nella loro ampia diffusione della religione islamica nella regione, che venne cos\u00ec posta sotto l'influenza del califfato degli Omayyadi prima, degli Abbasidi poi, e infine dell'Impero ottomano.\nPrima della diffusione dell'Islam in territorio eritreo, gli Omayyadi avevano gi\u00e0 il controllo diretto di piccole strisce costiere e delle isole Dahlak sin dall'VIII secolo.\nNonostante i Beja si imponessero come popolo dominante, essi non riuscirono ad imporre la loro cultura ed il loro linguaggio alle popolazioni eritree, anzi dovettero adottare il linguaggio autoctono Ge'ez, che si evolse nel tempo nella lingua tigrina che \u00e8 ancora oggi la lingua franca delle popolazioni musulmane e di quelle residenti lungo le coste settentrionali dell'Eritrea.\nDurante il XV ed il XVI secolo l'Eritrea settentrionale e la zona costiera finirono sotto il totale controllo ottomano, che govern\u00f2 la regione per oltre 300 anni dalla sua sede nel porto di Massaua.\nIl regno cristiano di Midre Bahr.\nNello stesso periodo l'altopiano centrale e la linea adiacente di costa divennero al sede di un regno cristiano chiamato \"Midre Bahri\" o \"Midre Bahr\" che significa \"terra marina\" in linguaggio tigrino. Questo regno cristiano era governato dal Bahr negus (che significa \"re del mare\") e venne in seguito assimilato ai regni abissini del sud. L'estensione del suo territorio era limitata all'area settentrionale del fiume Mareb che ancora oggi \u00e8 considerato un confine naturale tra Etiopia ed Eritrea. Per questo motivo i regni meridionali abissini si riferivano ad esso con il nome di \"Mareb Mellash\" ovvero \"al di l\u00e0 del Mareb\", in lingua amarica.\nIl potere del sovrano Bahr negus and\u00f2 affievolendosi con il tempo fino ad essere soppiantato da un regime repubblicano noto con il nome di Amasien, basato sul governo dei proprietari terrieri delle alture centrali che amministravano la regione tramite dei consigli di anziani o \"shimaghile\", mentre tutti gli uomini abili alle armi prestavano servizio in un esercito militare permanente.\nLe coste meridionali eritree erano invece popolate dalle etnie islamiche degli Afar e dei Saho, inizialmente organizzati in clan tribali ma che successivamente si unificarono a formare nel XVI secolo il sultanato di Adal, che comprendeva i territori dell'attuale Etiopia orientale, il Gibuti e la Somalia settentrionale).\nLa conquista Ottomana del regno.\nNel 1577 un esercito d'invasione guidato da Solimano il Magnifico conquist\u00f2 Massaua e, dopo essersi insediato nella citt\u00e0, inizi\u00f2 la costruzione della cosiddetta \"citt\u00e0 vecchia\" di Massaua sull'isola di Batsi. L'esercito di Solimano conquist\u00f2 anche le citt\u00e0 di Archic\u00f2 e Debaroa, sede dell'allora bahr negus Isacco.\nL'esercito invasore si spinse fino nel sud e nel sud-est prima di essere ricacciato da Isacco, che riusc\u00ec a riconquistare tutto il territorio perso grazie all'aiuto degli etiopi d'Abissinia. Dopo la riconquista lo stesso sovrano tent\u00f2 per due volte di sobillare delle rivolte contro l'imperatore abissino, aiutato dai vecchi avversari ottomani, nel tentativo di impossessarsi del trono d'Abissinia. Nel 1578 entrambi i tentativi erano ormai falliti e come conseguenza gli ottomani ottennero il controllo dei porti di Massaua e Hergigo e dei territori circostanti. Il dominio ottomano sulle regioni costiere dell'Eritrea dur\u00f2 per trecento anni e venne ereditato dagli Egiziani che lo perdettero a loro volta in favore dei colonizzatori italiani nel 1885.\nEpoca coloniale.\nIl sacerdote cattolico italiano Giuseppe Sapeto acquist\u00f2 nel 1869 la Baia di Assab dal sultanato di Afar per conto della compagnia di navigazione dell'armatore genovese Raffaele Rubattino.\nCon l'apertura del Canale di Suez, anche l'Italia, come tutte le potenze coloniali dell'epoca, cominci\u00f2 a pianificare la conquista di una regione costiera dall'alto valore strategico, che sarebbe diventata a breve la rotta commerciale navale pi\u00f9 utilizzata al mondo. Con l'approvazione del parlamento italiano e del re Umberto I, l'Italia espanse i suoi possedimenti a settentrione lungo le coste del Mar Rosso e oltre il porto di Massaua, assimilando i possedimenti degli Anglo-Egiziani, che dopo accordo si ritirarono. Salvo lo scontro di Dogali contro Ras Alula Engida, l'esercito italiano inoltratosi sino all'altopiano non incontr\u00f2 nessuna resistenza n\u00e9 da parte delle poche trib\u00f9 indigene n\u00e9 da parte delle armate dell'imperatore abissino Yohannes IV, impegnato in guerre sia contro altri re etiopici contro le soverchianti forze dei \"Dervisci\" islamici che premevano sul Gojiam, nella battaglia di Mettewma (1889) contro i dervisci Yohannes IV perdeva la vita. I dervisci che avevano sino allora devastato impunemente il territorio (che prese poi il nome di Eritrea nel 1890) e depredato le popolazioni indigene costringendole in schiavit\u00f9, venivano battute e definitivamente annientate dall'esercito italiano.\nL'Eritrea italiana fu quindi la prima colonia italiana in Africa, dopo la sconfitta di Adua il governatore della colonia Ferdinando Martini dopo gli accordi con l'imperatore Menelik sui confini, promosse gli investimenti in colonia non solo da parte di sudditi italiani ma anche da parte di investitori di altre nazionalit\u00e0 (Greci, Ebrei, arabi ecc.), facilit\u00f2 il rientro di numerosi profughi e dei loro discendenti dal Tigray, vittime delle razzie dei dervisci, aiutandoli a reintegrarsi con concessioni terriere ed aiuti economici, permise una sorta di limitata amministrazione indigena con consiglio degli anziani, liber\u00f2 gli ultimi schiavi ancora in mano alle trib\u00f9 dancale e agli Afar e Issa.\nIl dominio coloniale italiano dur\u00f2 fino alla sconfitta italiana in Africa nel 1941 durante la Seconda Guerra Mondiale da parte dei Britannici. L'Eritrea divenne un protettorato britannico.\nAlla fine del conflitto, le Nazioni Unite promossero una lunga indagine conoscitiva per capire quali fossero le aspettative del popolo eritreo, per fare ci\u00f2 si serv\u00ec anche di un referendum al quale per\u00f2 poterono partecipare solo gli anziani di sesso maschile (\"shimagile\").\nSia coloro che volevano l'unificazione con l'Etiopia, sia coloro che desideravano la totale indipendenza dell'Eritrea, fecero enormi pressioni sulle grandi potenze mondiali e sulle stesse Nazioni Unite.\nNon ultimo lo stesso impero etiope cerc\u00f2 di guadagnare influenza sull'Eritrea liberata servendosi di un potente strumento: la Chiesa Ortodossa Etiope.\nTutti i credenti ed i membri dell'entourage ecclesiastica che non aderirono al progetto di annessione dell'Eritrea vennero scomunicati.\nLe stesse superpotenze vennero coinvolte nella \"questione eritrea\". Il blocco comunista, cos\u00ec come gran parte dei paesi indipendenti non-allineati, auspicava una Eritrea indipendente, mentre le potenze occidentali, tra le quali gli Stati Uniti, la Francia, e il Regno Unito, auspicavano l'unione con l'Etiopia, poich\u00e9 quest'ultima si era allineata da tempo con il blocco occidentale.\nAlla fine venne raggiunto un compromesso grazie al quale l'originaria colonia italiana d'Eritrea veniva federata all'Etiopia.\nAll'interno della federazione l'Eritrea avrebbe posseduto un proprio parlamento e una amministrazione autonoma, ed avrebbe dovuto avere dei rappresentanti parlamentari nel nuovo parlamento federato.\nTuttavia l'Imperatore etiope elimin\u00f2 ogni istituzione legata alla neonata federazione e sciogliendo il parlamento, e nel 1961 dichiar\u00f2 l'Eritrea la XIV provincia dell'Etiopia.\nCi\u00f2 port\u00f2 come conseguenza un lungo trentennio di conflitti durante la lotta eritrea per l'indipendenza che ebbe termine solo nel 1991.\nLa lotta per l'indipendenza.\nI movimenti indipendentisti eritrei diedero vita al Fronte di Liberazione Eritreo (ELF) guidando la ribellione contro l'Etiopia. Inizialmente l'ELF mantenne la leadership della rivolta indipendentista, ma venne poi contrastata da un nuovo movimento politico e armato, il Fronte di Liberazione del Popolo Eritreo, sorto nel 1970.\nIl Fronte di Liberazione Eritreo aveva le sue basi nei contadini di religione musulmana e ricevette aiuti e appoggio politico dalle nazioni arabe, mentre il Fronte di Liberazione del Popolo Eritreo professava l'ideologia marxista e venne supportato dalla popolazione vittima della \"Diaspora eritrea\".\nAlla fine quest'ultimo prese il sopravvento sull'ELF causandone prima la decadenza e poi la definitiva scomparsa.\nLa lotta per l'indipendenza era vicina alla vittoria a met\u00e0 degli anni '70, ma sub\u00ec una battuta d'arresto quando sal\u00ec al potere il Derg, una giunta militare marxista, assurta al potere grazie al sostegno militare dell'Unione Sovietica e del Blocco comunista. Nonostante ci\u00f2, la resistenza indipendentista eritrea continu\u00f2 a combattere e le file del Fronte di Liberazione del Popolo Eritreo si ingrandirono ulteriormente con tutti coloro che si sentirono traditi dal regime militare del Derg e che ora combattevano per rovesciarlo.\nL'indipendenza.\nLa lotta per l'indipendenza ebbe fine nel 1991, quando il \"Fronte di Liberazione del Popolo Eritreo\" scacci\u00f2 l'esercito etiope fuori dei confini eritrei, e si un\u00ec agli altri movimenti etiopi di resistenza per rovesciare la dittatura del Derg che cadde nello stesso anno.\nDue anni dopo venne indetto un referendum, con la supervisione della missione delle Nazioni Unite denominata UNOVER. Al suffragio universale parteciparono sia le popolazioni residenti in Eritrea che quelle rifugiate in altre nazioni africane dopo la diaspora, ed in esso si decise se l'Eritrea dovesse divenire un paese indipendente o se dovesse mantenere la federazione con l'Etiopia.\nOltre il 99% degli Eritrei vot\u00f2 per l'indipendenza che venne dichiarata ufficialmente il 24 maggio 1993.\nIl leader dell'EPLF, Isaias Afewerki, divenne il primo Presidente provvisorio dell'Eritrea e il \"Fronte di Liberazione del Popolo Eritreo\", ribattezzato Fronte Popolare per la Democrazia e la Giustizia (PFDJ) diede vita al primo governo.\nNel 1998 una guerra di confine con l'Etiopia per la citt\u00e0 di Badme port\u00f2 alla morte di circa 19.000 soldati eritrei, ad una pesante migrazione delle popolazioni eritree oltre che a un disastroso contraccolpo economico. Il conflitto Eritreo-Etiope ha avuto fine nel 2000 con un negoziato noto come Accordi di Algeri con il quale si \u00e8 affidato ad una commissione indipendente delle Nazioni Unite il compito di definire i confini tra le due nazioni. L'EEBC (\"Eritrea-Ethiopia Boundary Commission\") ha terminato la sua indagine ed il suo arbitrato nel 2002, stabilendo che la citt\u00e0 di Badme debba appartenere all'Eritrea. Tuttavia il governo etiope non ha a tutt'oggi ritirato il suo esercito dalla citt\u00e0, per la quale si temono nuovi possibili conflitti. La disputa si risolse il 5 giugno 2018, con l'annuncio dell'Etiopia di accettare l'accordo di Algeri per favorire una riconciliazione fra i due paesi, ritirando l'esercito da Badme e restituendo la citt\u00e0 all'Eritrea."}
{"id": "659976", "revid": "1442080", "url": "https://it.wikipedia.org/wiki?curid=659976", "title": "Lev Sem\u00ebnovi\u010d Vygotskij", "text": "Vygotskij \u00e8 stato definito dal filosofo Stephen Toulmin il \u00abMozart della psicologia\u00bb. Solo negli anni ottanta \u00e8 cominciata una ricostruzione critica dell'opera di Vygotskij.\nBiografia.\nVygotskij nacque il 17 novembre (5 novembre nel calendario giuliano) 1896 ad Orsha (in Bielorussia) da una famiglia di ebrei benestanti. Maturato al Ginnasio di Homel', si iscrisse nel 1913 alla facolt\u00e0 di giurisprudenza dell'Universit\u00e0 statale di Mosca, dove si laure\u00f2 nel 1917.\nPossiamo identificare tre fasi che hanno caratterizzato l'attivit\u00e0 scientifica di Vygotskij:\nIn una prima fase, dal 1915 e il 1927, Vygotskij si occup\u00f2 principalmente di critica letteraria e Psicologia dell'arte e inizi\u00f2 ad interessarsi all'applicazione della psicologia nell'educazione. Fra le opere pi\u00f9 importanti risalenti a questo periodo ricordiamo \"La tragedia di Amleto\" (1916), e \"Psicologia dell'arte\" (1925). Il 6 gennaio 1924 Vygotskij ebbe modo di leggere una sua relazione, intitolata \"Metodologia della ricerca riflessologica e psicologica\", ad un importante congresso panrusso di pedagogia, psicologia, psiconeurologia, suscitando molto interesse nel pubblico presente. La notoriet\u00e0 derivante da tale evento fu di tale entit\u00e0 che lo stesso anno fu invitato a trasferirsi a Mosca, insieme alla moglie Roza Smechova, per lavorare all'Istituto di psicologia, dove conobbe Aleksej Nikolaevi\u010d Leont'ev e Aleksandr Romanovi\u010d Lurija. Nel 1925 Vygotskij tenne la conferenza \"La coscienza come problema psicologico del comportamento\", il cui testo divenne il manifesto della Scuola storico-culturale di cui Vygotskij \u00e8 considerato il fondatore. Nello stesso anno divenne direttore del Dipartimento per l'Istruzione dei Bambini Handicappati e in seguito anche dell'Istituto di Difettologia.\nIn una seconda fase, dal 1928 al 1931, Vygotskij affront\u00f2 il problema della storicit\u00e0 delle funzioni psichiche con una serie di analisi critiche sulle teorie fisiologiche e psicologiche del tempo. L'opera pi\u00f9 rilevante di questo periodo \u00e8 la monografia \"Storia dello sviluppo delle funzioni psichiche superiori\", terminata di scrivere nel 1931.\nIn questo periodo Vygotskij diresse il laboratorio di psicologia all'Accademia dell'educazione comunista.\nNell'ultima fase, dal 1932 al 1934, Vygotskij si occup\u00f2 di varie tematiche di psicologia, in particolare delle emozioni. Una monografia pubblicata postume \u00e8 \"Teoria delle emozioni\" (1982). Mor\u00ec di tubercolosi l'11 giugno 1934. Fra le pi\u00f9 importanti opere pubblicate dopo la sua morte: \"Pensiero e linguaggio\" (1934), considerato il capolavoro di Vygotskij.\nVygotskij si spos\u00f2 nel 1924 con Roza Noevna Zmechova (1899-1979) ed ebbe due figlie: Gita L'vovna Vygodskaja (1925-2010), psicologa e pedagogista, e Asja L'vovna Vygodskaja (1930-1985), biologa. La moglie e le figlie mantennero il cognome originario (Vygodskij) che era stato cambiato in Vygotskij dallo psicologo nel 1923.\nIl pensiero.\nL'idea centrale della prospettiva di Vygotskij \u00e8 che lo sviluppo della psiche \u00e8 guidato e influenzato dal contesto sociale, quindi dalla cultura del particolare luogo e momento storico in cui l'individuo si trova a vivere e che provoca quindi delle stimolazioni nel bambino, e si sviluppa tramite \"strumenti\" (come il linguaggio) che l'ambiente mette a disposizione.\nPer Jean Piaget la pressione dell'ambiente non ha effetto sul sistema nervoso (il bambino impara interagendo da s\u00e9 sugli oggetti) mentre per Vygotskij \u00e8 l'ambiente culturale a consentire lo sviluppo cognitivo. Il salto qualitativamente superiore delle abilit\u00e0 cognitive avviene secondo Vygotskij tramite et\u00e0 stabili ed et\u00e0 critiche, la relazione fra queste consente lo sviluppo cognitivo. Le et\u00e0 stabili sono quei periodi di vita in cui i cambiamenti sono minimi ma che con l'accumularsi portano alla creazione di et\u00e0 critiche che consentono il passaggio allo stadio successivo. Queste crisi sono importanti perch\u00e9 se superate correttamente garantiscono uno sviluppo cognitivo corretto nel bambino.\nLa psiche non \u00e8 altro che il riflesso delle condizioni materiali, le quali possono essere modificate e trasformate in prospettiva di un fine concreto. Vygotskij accetta l'ipotesi che la struttura base dei processi psichici sia la sequenza stimolo-reazione, ma in merito a processi psichici superiori (il livello delle funzioni intellettive) inserisce un nuovo elemento: \"lo stimolo mezzo.\"\nLo stimolo-mezzo \u00e8 uno stimolo \"creato\" dall'uomo; \u00e8 utilizzato per instaurare un nuovo rapporto stimolo-risposta e promuovere lo svolgimento del comportamento in una direzione diversa. In particolare egli studia l'importanza dell'uso di strumenti e simboli nello sviluppo umano come stimoli-mezzo.\nL'esempio pi\u00f9 celebre con cui Vygotskij illustra il concetto di stimolo-mezzo \u00e8 quello del fazzoletto: se una persona deve ricordarsi di svolgere una mansione, pu\u00f2 fare un nodo su un fazzoletto; il nodo \u00e8 uno stimolo-mezzo, che media il rapporto tra il dovere di compiere una mansione e l'azione-risposta. Il comportamento umano non \u00e8 quindi per Vygotskij la semplice interazione fra stimoli e risposte, ma \u00e8 mediato da stimoli-mezzo, i quali possono essere strumenti esterni (il nodo del fazzoletto), ma anche strumenti acquisiti dall'ambiente sociale e interiorizzati.\nIn virt\u00f9 di tale caratteristica i processi psichici superiori (pensiero, linguaggio, memoria) non hanno un'origine naturale, ma sociale e li si pu\u00f2 comprendere solo prendendo in considerazione la storia sociale.\nLa zona di sviluppo prossimale.\nNella teoria di Lev Vygotskij la zona di sviluppo prossimale (ZSP) \u00e8 un concetto fondamentale che serve a spiegare come l'apprendimento del bambino si svolga con l'aiuto degli altri. La ZSP \u00e8 definita come la distanza tra il livello di sviluppo attuale e il livello di sviluppo potenziale, che pu\u00f2 essere raggiunto con l'aiuto di altre persone, che siano adulti o dei pari con un livello di competenza maggiore. Secondo Vygotskij, l'educatore dovrebbe proporre al bambino problemi di livello un po' superiore alle sue attuali competenze, ma abbastanza semplici da risultargli comprensibili; insomma, all'interno di quell'area in cui il bambino pu\u00f2 estendere le sue competenze e risolvere problemi grazie all'aiuto degli altri (la ZSP, appunto).\nIl progresso attraverso la \"zona di sviluppo prossimale\" \u00e8 stato descritto come una successione di tre stadi:\n\"Stadio 1\": in cui la prestazione \u00e8 controllata da persone pi\u00f9 esperte.Prima di riuscire a funzionare indipendentemente, i bambini sono costretti ad affidarsi all\u2019aiuto di altre persone. L\u2019adulto deve dimostrare e guidare, mentre il bambino si limita ad ubbidire e imitare. \"Stadio 2\": in cui la prestazione \u00e8 controllata dal bambino. Con il tempo, il bambino si assume la maggior parte della responsabilit\u00e0 di un esito positivo che prima era affidata all\u2019adulto. \"Stadio 3\": in cui la prestazione \u00e8 automatizzata. L\u2019esecuzione del compito ora procede senza ostacoli e viene portata avanti dal bambino automaticamente.\nQuesti problemi quindi,potranno essere risolti dal bambino aiutato da un esperto (l'educatore, un adulto o anche un pari con maggiori competenze in quel campo), ma non dal bambino che non riuscirebbe ad affrontarli da solo (in quel caso saremmo all'interno della zona di sviluppo attuale). Se il processo \u00e8 impostato correttamente, la zona di sviluppo attuale del bambino si amplia, includendo quella che in precedenza era la zona di sviluppo prossimale, in altre parole egli diventa capace di eseguire autonomamente un compito che prima non sapeva eseguire. All'esterno della zona di sviluppo attuale si crea una nuova zona di sviluppo prossimale.\nCome per Vygotskij, anche secondo Bruner, l\u2019aiuto di un esperto, che fornisce indicazioni e suggerimenti utili, \u00e8 importante, perch\u00e9 consente al bambino di svolgere un compito, pur non avendo ancora tutte le conoscenze e le abilit\u00e0 specifiche per farlo in modo autonomo.\nUn concetto simile a quello della zona di sviluppo prossimale \u00e8 il concetto di \"scaffolding\". Questo termine deriva dalla parola inglese \u201cscaffold\u201d, che letteralmente significa \u201cimpalcatura\u201d e che viene utilizzato in psicologia per indicare l\u2019aiuto dato da una persona ad un\u2019altra per svolgere un compito. \u00c8 una modalit\u00e0 di intervento che permette di adottare un insieme di strategie di aiuto, per favorire il processo di apprendimento.\nAnche lo scaffolding segue diverse fasi:\n\"Fase 1\" il modelling, che \u00e8 il momento di imitazione dell\u2019adulto. L\u2019educatore o l\u2019insegnante fa vedere come si compie l\u2019azione, offrendo un modellamento nello svolgimento dell\u2019attivit\u00e0;\n\"Fase 2\": lo scaffolding vero e proprio, in cui, al tempo stesso, l\u2019educatore fornisce l\u2019impalcatura fatta di strumenti, obiettivi e pratiche e in cui chi apprende si appropria delle parti pi\u00f9 rilevanti ed importanti di quell\u2019azione;\n\"Fase 3\": il fading, ovvero la dissolvenza; si tratta del momento in cui l\u2019adulto pian piano scompare e lascia sempre maggiori spazi di autonomia a chi sta apprendendo.\nAl fine di rendere efficaci le strategie di comportamento messe in atto dall\u2019adulto nello scaffolding, \u00e8 importante tenere conto di tre categorie di influenze: la prima riguarda la sensibilit\u00e0 dell\u2019adulto nei confronti del bambino. Egli deve saper cogliere le sue esigenze e difficolt\u00e0, l\u2019insensibilit\u00e0 priva il bambino del sostegno adeguato e necessario per la soluzione del problema. La seconda riguarda la capacit\u00e0 del bambino di saper sfruttare l\u2019aiuto ricevuto dall\u2019adulto. In alcune circostanze il bambino non \u00e8 in grado di sfruttare al meglio l\u2019aiuto ad esempio a causa di deficit o ritardi cognitivi. Infine la terza riguarda il tipo di relazione che si instaura tra adulto e bambino. Quando tra i due si sviluppa un attaccamento sicuro l\u2019azione di scaffolding risulter\u00e0 pi\u00f9 efficace. Nei suoi studi Vigotskij si \u00e8 interessato alla situazione di interazione tra adulto e bambino in cui era presente un\u2019asimmetria. Questa asimmetria pu\u00f2 verificarsi anche in altre situazioni, in quella di genitore-figlio, insegnante-allievo ma anche di bambino pi\u00f9 esperto e bambino meno esperto. In quest\u2019ultimo caso i bambini imparano dalla guida di un compagno anche di poco pi\u00f9 esperto e questi compagni possono essere dei tutor efficaci quando adottano le stesse strategie adottate dagli adulti. In ambito scolastico l\u2019applicazione del concetto di zona di sviluppo prossimale e di scaffolding si sviluppa in due circostanze:\n1. L\u2019apprendimento collaborativo, che prevede un lavoro di collaborazione tra bambini all\u2019incirca allo stesso livello di competenza;\n2. Il tutoring tra pari, ovvero il caso in cui un bambino pi\u00f9 esperto istruisce e guida un altro bambino con l\u2019obiettivo di portarlo ad un livello di competenza simile al proprio.\nIl discorso interno.\nImportantissimo il contributo vygotskiano sull'interrelazione lingua-pensiero. Il concetto, indagato in Pensiero e linguaggio, (My\u0161lenie i re\u010d', traduzione alternativa: Pensiero e discorso), consiste nella relazione profonda tra discorso (sia interno sia orale) e sviluppo dei concetti. Il discorso interno \u00e8 qualitativamente diverso da quello esterno. Nella forma matura il discorso interno non verbale \u00e8 incomprensibile a chiunque tranne il soggetto stesso e non assomiglia al discorso verbale, essendo composto di verbi e molto compresso.\nIl discorso con se stesso, da attivit\u00e0 infantile, diviene gradualmente strumento di regolazione del comportamento. Il bambino comincia parlando ad alta voce da solo, e poi interiorizza il discorso.\nI pensieri sono mediati dalla semiotica del discorso interno. Il pensiero pu\u00f2 esistere senza lingua, ma con la mediazione della lingua si sviluppa a un livello di sofisticazione pi\u00f9 elevato.\nVygotskij e la censura stalinista.\nCon la Rivoluzione russa (1917) si verific\u00f2 una profonda trasformazione nella cultura e nella scienza russa. Anche la psicologia doveva essere trasformata ed edificata su nuove basi alla luce del materialismo storico.\nNei primi anni trenta, Vygotskij fu vittima della repressione politica che avvenne durante il regime stalinista. Nel 1936 il decreto del Comitato centrale del PCUS, condann\u00f2 la psicologia perch\u00e9 si richiamava a valori borghesi, utilizzava test intellettivi e proponeva una prassi meccanica dello sviluppo psichico e della prassi educativa, definita \"perversione pedagogica\".\nIl suo nome venne incluso nella lista nera, come quello di molti altri psicologi. Dal 1936 al 1956 le opere di Vygotskij vennero bandite, sebbene continuassero a circolare clandestinamente.\nVygotskij e l'Occidente.\nNella prima met\u00e0 del XX secolo l'attenzione in Occidente era rivolta soprattutto a Jean Piaget. L'attivit\u00e0 di Vygotskij era praticamente sconosciuta. Solo negli anni sessanta si \u00e8 verificata una riscoperta delle sue opere, in particolare grazie alla traduzione americana - seppure parziale - di \"Pensiero e linguaggio\" nel 1962, con prefazione di J. S. Bruner e i commenti di J. Piaget.\nAd ostacolare la conoscenza di Vygotskij \u00e8 stata soprattutto la difficolt\u00e0 di reperire le sue opere, alcune delle quali sono rimaste inedite fino agli anni '80. Molte edizioni di \"Pensiero e linguaggio\", stampate in questo periodo, erano sintetiche, agili e facilmente comprensibili, pur a scapito del testo e del contenuto.\nSolo intorno agli anni '90 hanno iniziato a diffondersi nuove edizioni, relativamente complete e fedeli al testo. In Italia, la prima edizione integrale di \"Pensiero e linguaggio\" risale al 1990. Tale traduzione si basava per la prima volta sulla prima edizione russa del 1934, permettendo cos\u00ec di individuare i tagli e le censure effettuati sulle ristampe russe del 1956 (su cui si erano basate le varie traduzioni occidentali precedenti) e del 1982.\nLa prospettiva di Vygotsky ha influenzato lo sviluppo della psicologia contemporanea ed in particolare di molte teorie importanti in ambito educativo quali: il modello ecologico di Urie Bronfenbrenner, la Teoria dell'attivit\u00e0, ecc.\nForti influenze di Vygotsky possono essere rintracciate in Jerome Bruner, Michael Cole, James Wertsch, Sylvia Scribner, Vera John-Steiner, Ann Brown, Courtney Cazden, Gordon Wells, Ren\u00e9 van der Veer, Jaan Valsiner, Pentti Hakkarainen, Seth Chaiklin, Alex Kozulin, Nikolai Veresov, Anna Stetsenko, Kieran Egan, Fred Newman, David McNeill, Lois Holzman. In Italia si sono particolarmente interessati dell'opera di Vygotskij gli psicologi Luciano Mecacci, Maria Serena Veggetti, Maria Paglia, Guido Pesci.\nLe ricerche in Uzbekistan.\nVygotskij, nel 1929, si reca in Uzbekistan, dove terr\u00e0 un corso per insegnanti e psicologi del luogo. \u00c8 una delle prime esperienze di pedagogia interculturale per dimostrare che i processi cognitivi superiori avrebbero subito delle modifiche sotto l\u2019impulso delle riforme sociali e sotto l\u2019influenza della scolarizzazione. Al contrario, i processi cognitivi di base sarebbero rimasti gli stessi. Vygotskij , infatti, era convinto si dovesse indagare la cultura autoctona con strumenti culturali prodotti dalla cultura stessa e che fosse proprio questa a creare abilit\u00e0 specifiche.\nIn una prima spedizione furono testate le abilit\u00e0 cognitive della popolazione tramite il problem solving, l\u2019abilit\u00e0 nell\u2019uso dei sillogismi, la capacit\u00e0 immaginativa, la consapevolezza di s\u00e9, la sensibilit\u00e0 religiosa e la suscettibilit\u00e0 alle illusioni ottiche. La collaborazione fra la scuola di Vygoskij e la Gestalt port\u00f2 ad una seconda spedizione in Uzbekistan nel 1932. Vygostkij scelse proprio questa regione per i suoi esperimenti in quanto presentava varie caratteristiche per testare la trasformazione sociale in atto e l\u2019impatto che avrebbe determinato. Infatti, i sovietici stavano riorganizzando il sistema scolastico e parallelamente avevano sradicato il sistema contadino fondato sui kulaki, per trasformarlo in un sistema con grandi fattorie collettive (i kolchoz).\nLurija, seguace di Vygotskij, in questa seconda missione suddivise la popolazione in cinque gruppi con diverso livello di istruzione o \u201cgrado di primitivismo\u201d :\n-analfabeti e donne di villaggi remoti con scarsa vita sociale;\n-agricoltori privati residenti in quei villaggi;\n-donne che avevano frequentato corsi di istruzione di breve durata;\n-lavoratori nei villaggi collettivizzati;\n-donne frequentanti una scuola di formazione per insegnanti.\nLo scopo era capire se l\u2019accesso alla scolarizzazione avrebbe determinato nuovi profili cognitivi. Si giunse cos\u00ec alla conclusione che le operazioni formali di problem solving presentassero maggiori difficolt\u00e0 per i soggetti non scolarizzati. Tuttavia, se questi avevano l\u2019opportunit\u00e0 di frequentare la scuola per un paio di anni, non incontravano pi\u00f9 alcuna difficolt\u00e0 col il ragionamento ipotetico.\nQuindi sono le varie culture che forniscono ai membri set di strumenti che determinano le loro modalit\u00e0 di pensiero.\nI punti deboli della teoria di Vygotskij.\nLa teoria di Vygotskij, basata su un approccio socioculturale, ha apportato un grande contributo alla psicologia dello sviluppo e dell'educazione contemporanea, tuttavia sono molteplici gli aspetti rimasti vaghi ed indefiniti nella sua teoria. In particolare sono due le omissioni pi\u00f9 gravi messe in atto da Vygotskij. Il primo punto debole riguarda la non considerazione dell'et\u00e0 e dell'individualit\u00e0 del bambino come elementi in grado di influenzare lo sviluppo; Vygotskij non \u00e8 mai riuscito infatti a dare il giusto peso al ruolo delle influenze del livello individuale. Se da una parte ci\u00f2 \u00e8 comprensibile a causa delle limitate conoscenze genetiche della sua epoca, dall'altra alcuni studiosi contemporanei avevano gi\u00e0 intuito che non esistesse un bambino \"tipico\" e di conseguenza avevano cercato di dare maggior importanza all'aspetto dell'individualit\u00e0 nello sviluppo. L'unica considerazione di Vygotskij in riferimento all'individualit\u00e0 del bambino, riguarda la collaborazione con gli adulti nella zona di sviluppo prossimale: egli dichiara infatti che \"la prestazione del bambino \u00e8 circoscritta da limiti definiti dallo stato del suo sviluppo e del suo potenziale intellettuale\" . L'altro importante punto debole interessa l'esclusione degli aspetti emotivi nell'analisi dei fattori sociali e cognitivi; difatti non sono presenti accenni alle fatiche dell'apprendimento, alla frustrazione dei fallimenti, alle gioie del successo e nemmeno a ci\u00f2 che motiva il bambino a raggiungere determinati obiettivi. Infine a tal riguardo \u00e8 bene ricordare come Vygotskij abbia scritto della natura delle emozioni e dell'espressione emotiva, senza aver mai accennato ad un collegamento con la sua teoria socioculturale dello sviluppo cognitivo."}
{"id": "659986", "revid": "115899706", "url": "https://it.wikipedia.org/wiki?curid=659986", "title": "Super Dragon Ball Z", "text": " \u00e8 un videogioco di tipo picchiaduro in 3D per sala giochi e PlayStation 2, basato sulla serie di anime e manga \"Dragon Ball Z\".\nRispetto ad altri giochi del periodo (2005/2006) ispirati al franchise, in questo titolo il gameplay richiama pi\u00f9 i picchiaduro \"classici\": ad esempio viene fatto un minor uso della tecnica del volo, che consuma energia, e delle sequenze di animazione, che vengono comunque utilizzate nelle mosse finali \"Dragon Finish\", e la barra di energia per i super-colpi si ricarica attaccando il nemico. La grafica \u00e8 in cel-shading e lo stile visivo del gioco richiama principalmente il manga, ad esempio con le schermate di caricamento e mostrando le onomatopee dei colpi.\nPersonaggi giocabili.\nLa lista dei personaggi giocabili con le loro statistiche."}
{"id": "659989", "revid": "227211", "url": "https://it.wikipedia.org/wiki?curid=659989", "title": "Variabile casuale assolutamente continua", "text": ""}
{"id": "659991", "revid": "125954296", "url": "https://it.wikipedia.org/wiki?curid=659991", "title": "Tafazzi", "text": "Tafazzi \u00e8 un personaggio ideato da Carlo Turati e interpretato da Giacomo Poretti, componente del trio Aldo, Giovanni e Giacomo, la cui caratteristica principale \u00e8 il masochismo.\nCaratteristiche.\nTafazzi possiede una corporatura piuttosto robusta. Ama il wrestling e le arti marziali. Indossa sempre una tuta a calzamaglia nera con un sospensorio di colore bianco e quando combatte combina guai. Ama inoltre colpirsi l'inguine con una bottiglia di plastica vuota mentre saltella.\nStoria.\nIl personaggio di Tafazzi era gi\u00e0 stato utilizzato in alcuni sketch cabarettistici del trio Aldo, Giovanni e Giacomo, ma comparve per la prima volta in TV nel programma \"Cielito lindo\" su Rai 3 nel 1993. Successivamente fu ripresentato nel programma \"Mai dire Gol\" su Italia 1, nel 1995, in un incontro di wrestling in cui sfidava un finto Hulk Hogan interpretato da Teo Teocoli. A quella stagione di \"Mai dire Gol\" si deve la consacrazione del personaggio, ma anche la deformazione del suo nome.\nNei primi sketch, infatti, era pronunciato \"Taffazzi\" \u2014 con due effe \u2014 ma Teocoli, interpretando il personaggio di Felice Caccamo, lo storpiava con il suo pesante accento napoletano e fin\u00ec col modificarne definitivamente il nome in Tafazzi. Il suo tormentone \u00e8 \u00aboh-oh-oh, oh-oh-oooh\u00bb, che riprende la melodia del brano \"Gam Gam\" dal film \"Jona che visse nella balena\", del 1993; in realt\u00e0, nelle prime apparizioni cabarettistiche e televisive, Tafazzi non cantava, ma emetteva un semplice \u00abpam pam\u00bb con la bocca per sottolineare il gesto dell'autoflagellazione.\nIn quel periodo \"Mai dire Gol\" aveva una rubrica, \"Piccole antenne crescono\", in cui venivano mostrate le trasmissioni sportive delle televisioni locali. In una di queste, \"La testa nel pallone\" dell'emittente campana Video Team Italia, il presentatore Mariano Cimmino passava il tempo a intonare cori da stadio, spesso aiutato dalla gente che lo chiamava da casa; tra questi cori figurava appunto un inno dedicato all'allora calciatore del , Alain Boghossian, sulla melodia di \"Gam Gam\", cantato dal presentatore in questione che, per l'occasione, era addirittura salito sul tavolo dello studio, creando un momento di intensa comicit\u00e0, pi\u00f9 o meno involontaria. In quella stessa puntata, Tafazzi apparve in uno sketch intonando appunto \"Gam Gam\", accentuando cos\u00ec l'effetto comico proprio in virt\u00f9 di quelle immagini viste in precedenza: da l\u00ec in poi sarebbe diventato il suo tormentone fisso.\nUsi del termine.\nTafazzi \u00e8 stato definito, dallo stesso trio, lo \"zero comico assoluto\". Nonostante la palese e completa insulsaggine del personaggio, il nome Tafazzi \u00e8 entrato, nel linguaggio comune (tafazzista, tafazzismo), come riferimento per antonomasia del comportamento masochistico ed \u00e8 spesso utilizzato in ambito giornalistico-politico.\nNel 1996 la genetista Silvia Bione e i suoi collaboratori hanno individuato la proteina responsabile della sindrome di Barth, una forma di 3-metilglutaril aciduria, e l'hanno battezzata tafazzina per l'assiduo lavoro di ricerca necessario alla sua scoperta."}
{"id": "659994", "revid": "729019", "url": "https://it.wikipedia.org/wiki?curid=659994", "title": "Sinovite villonodulare pigmentosa", "text": "La sinovite villonodulare pigmentosa \u00e8 una malattia proliferativa benigna della membrana sinoviale che costituisce talune articolazioni, in particolar modo quella del ginocchio.\nEpidemiologia.\nLa maggior parte dei casi viene riscontrata in pazienti fra i 20 ed i 45 anni di et\u00e0, ma sono stati riportati anche casi di alcuni bambini.\nEziologia.\nSi tratta di una malattia rara e non \u00e8 ancora chiaro se debba essere considerata una lesione displastica (uno pseudotumore), o una neoplasia vera e propria. Diversi studi ipotizzano eziologie di vario tipo: neoplastico, post-traumatico, dismetabolico fino alla deviazione genetica.\nClinica.\nLa malattia si presenta con cellule della sinoviale pigmentate e iperplastiche, in due morfotipi principali: la forma localizzata (ca. 9 casi su un milione) e quella diffusa (ca. 2 casi su un milione) . Colpisce generalmente le articolazioni, in particolare il ginocchio (ca. 80% dei casi) e meno frequentemente anche, spalle, caviglie, gomiti e dita della mano.\nForma localizzata.\nNella forma localizzata (\"nodulare\") alcuni noduli peduncolati (costituiti da cellule sinoviali frammiste a cellule giganti di tipo fagocitico) aggettano nel cavo articolare. I noduli sono di solito da uno a tre e possono raggiungere anche notevoli dimensioni. In questo caso i sintomi sono sfumati ed intermittenti (gonfiore, lieve dolore diffuso), a volte sono assenti o confusi con altre patologie articolari minori.\nForma diffusa.\nLa forma diffusa (\"villonodulare\") \u00e8 caratterizzata da una proliferazione ed invasione piuttosto aggressiva del cavo articolare di numerosi villi e noduli sinoviali in grappolo (di colore variabile dal marrone al giallo e di dimensioni comprese tra 0,1 e 1 cm), associata ad idrartri-emartri recidivanti ed a notevole distruzione articolare.\nLa sinovia si ispessisce e contiene emosiderina (che conferisce al tessuto un colorito brunastro). Questo tessuto pu\u00f2 invadere l'osso adiacente, causando distruzione cistica. In questo caso i sintomi, anche se hanno una progressione lenta, possono essere pi\u00f9 evidenti.\nDiagnosi.\nLa diagnosi \u00e8 confermata mediante biopsia e analisi istologica.\nTrattamento.\nQuesta malattia pu\u00f2 avere un comportamento recidivante e richiedere un trattamento chirurgico aggressivo (come ad esempio la sinoviectomia, parziale o totale, per artroscopia o con chirurgia classica).\nSolo nei casi di lesioni estese e molto recidive pu\u00f2 essere necessario ricorrere alla radioterapia.\nIn ogni caso \u00e8 necessario tenere sotto controllo l'evolvere della malattia, tipicamente mediante imaging a risonanza magnetica."}
{"id": "660001", "revid": "287204", "url": "https://it.wikipedia.org/wiki?curid=660001", "title": "Comunit\u00e0 montana del Giovo", "text": "La Comunit\u00e0 montana del Giovo era un comprensorio montano della Liguria, in provincia di Savona, formato dai comuni di: Albisola Superiore, Albissola Marina, Bergeggi, Celle Ligure, Giusvalla, Mioglia, Pontinvrea, Quiliano, Sassello, Stella, Urbe, Vado Ligure e Varazze.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Savona, nelle funzioni amministrative, e a Sassello come sede legale e l'ultimo presidente, eletto nel 2009, era Aldo Bolla attuale assessore del comune di Urbe.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non facevano pi\u00f9 parte dell'originaria comunit\u00e0 montana i comuni di Albisola Superiore, Albissola Marina, Bergeggi, Celle Ligure, Quiliano, Vado Ligure e Varazze che avevano delegato la stessa alle funzioni amministrative in materia di agricoltura, sviluppo rurale, foreste e antincendio boschivo.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati."}
{"id": "660002", "revid": "123988143", "url": "https://it.wikipedia.org/wiki?curid=660002", "title": "Alice DeeJay", "text": "Gli Alice DeeJay sono stati un gruppo musicale eurodance olandese, che ha riscosso un certo successo tra il 1999 e il 2002.\nDopo quasi vent'anni nell'ottobre 2021 la cantante e performer originale \u00e8 tornata sul palco in occasione di un concerto di artisti anni '90 presso l' Arena di Hasselt.\nStoria del gruppo.\nIl gruppo era composto dai DJ producer Pronti (vero nome Eelke Kalberg), Kalmani (nato come Sebastiaan Molijn) e DJ Jurgen, con la cantante e leader Judith Anna Pronk, che durante i concerti veniva affiancata da due ballerine: Mila Levesque e Angelique Versnel. Il gruppo realizz\u00f2 le sue creazioni sotto l'etichetta \"Positiva Records\".\nIl gruppo Alice DeeJay ha iniziato la sua carriera nel luglio 1999 con il singolo \"Better Off Alone\", una canzone definibile come eurotrance. Sia in Italia che all'estero, questo pezzo raggiunse in breve tempo le vette delle classifiche dei singoli pi\u00f9 venduti. Il gruppo riscontr\u00f2 successo anche con il successivo singolo \"Back In My Life\" uscito nel novembre dello stesso anno.\nAttualmente risulta inciso dal gruppo un solo album chiamato \"Who Needs Guitars Anyway?\", pubblicato l'11 aprile 2000. Quest'album riusc\u00ec ad entrare nelle Top Ten di mezza Europa. Altri singoli di successo tratti dall'album furono \"Will I Ever\", \"The Lonely One\" ed infine \"Celebrate Our Love\".\nL'ultima apparizione pubblica del gruppo risale al 9 novembre 2002, per la loro ultima esibizione a Utrecht."}
{"id": "660006", "revid": "6340", "url": "https://it.wikipedia.org/wiki?curid=660006", "title": "Alice Deejay", "text": ""}
{"id": "660009", "revid": "842", "url": "https://it.wikipedia.org/wiki?curid=660009", "title": "GFLOPS", "text": ""}
{"id": "660013", "revid": "123830758", "url": "https://it.wikipedia.org/wiki?curid=660013", "title": "Linea S3 (servizio ferroviario suburbano di Milano)", "text": "La linea S3, \u00e8 la terza delle dodici linee del passante ferroviario milanese ed \u00e8 interamente gestita e operata da Trenord.\nStoria.\nLa linea, \u00e8 stata attivata il 12 dicembre 2004, in concomitanza delle attivazioni delle linee S1, S2, S4, S5, S6 e S10.\nLa linea \u00e8 rimasta pressoch\u00e9 invariata rispetto alla sua attivazione (non ci sono stati prolungamenti).\nPercorso.\nLa linea S3, compie un percorso radiale, partendo dalla stazione di Saronno dirigendosi in direzione sud-est e attraversando la ferrovia Milano\u2013Saronno, fino a Milano Cadorna, il capolinea urbano della linea.\nIl viaggio dura 35 minuti.\nLe stazioni sono in totale 13.\nLe fermate che effettua la linea sono:\nSaronno;\nSaronno Sud;\nCaronno Pertusella;\nCesate;\nGarbagnate;\nGarbagnate Parco delle Groane;\nBollate Nord;\nBollate Centro;\nNovate Milanese;\nMilano Quarto Oggiaro;\nMilano Bovisa-Politecnico;\nMilano Domodossla-Fiera."}
{"id": "660015", "revid": "119925907", "url": "https://it.wikipedia.org/wiki?curid=660015", "title": "Condensatore di disaccoppiamento", "text": "Il condensatore di disaccoppiamento \u00e8 un condensatore usato per eliminare eventuali interferenze col segnale elettrico principale. \nInfatti ha un diffuso utilizzo nel circuito della tensione di griglia schermo di una valvola termoionica, ma anche per far confluire verso il potenziale di riferimento solo segnali parassiti senza disturbare le tensioni a corrente continua di polarizzazione della griglia schermo.\nQuesto effetto si ottiene solo tramite un'elevata capacit\u00e0 del condensatore di disaccoppiamento. \nViene usato diffusamente anche in circuiti logici complessi a componenti integrati, la necessit\u00e0 del suo impiego risiede nella relativa lunghezza sulla piastra, dei sottili collegamenti elettrici tra i vari chip, comprese le piste di massa e alimentazione. Per ridurre il rischio della presenza di un disturbo in prossimit\u00e0 del punto di alimentazione del chip, viene posto un condensatore di disaccoppiamento, il pi\u00f9 vicino possibile al chip, collegato tra il punto di alimentazione e il potenziale di riferimento. "}
{"id": "660019", "revid": "124984864", "url": "https://it.wikipedia.org/wiki?curid=660019", "title": "T. Rex", "text": "I T. Rex sono un gruppo rock britannico, formato a Londra alla fine degli anni sessanta dal cantante, chitarrista e cantautore Marc Bolan. Originariamente conosciuti come Tyrannosaurus Rex, hanno accorciato il loro nome nel 1970 in coincidenza con un cambio di stile nella loro musica: sono passati dal folk sperimentale al rock pi\u00f9 elettrico che piace immediatamente ad un pubblico pi\u00f9 ampio. Con i brani \"Ride a White Swan\", \"Hot Love\", \"Get It On\" e \"Metal Guru\", T. Rex sale in cima alle vendite nel Regno Unito e annuncia l'avvento del glam rock.\nGli album \"Electric Warrior\" e \"The Slider\", pubblicati rispettivamente nel 1971 e nel 1972, incontrarono un successo di massa: il T. Rexmania divenne il primo fenomeno musicale a raggiungere tale scala nel Regno Unito dalla separazione dei Beatles. Marc Bolan scomparve il 16 settembre 1977 in un incidente automobilistico a Londra, che segn\u00f2 la fine dell'avventura del T. Rex.\nBiografia.\nIl gruppo fu fondato da Marc Bolan, che rimase sempre \"leader\" della \"band\", nato nel 1947 a Londra da una famiglia medio-borghese, che manifesta fin da bambino un'attitudine al protagonismo e per la musica rock delle origini. La sua figura, che oggi vive ancora nel mito nutrito dai fans sparsi tra la madrepatria e il Giappone, \u00e8 tutt'oggi ammantata da un'aura di mistero circa le sue vere origini. Il fatto \u00e8 che il fan club, la Marc on wax, attivissimo e sempre prodigo di pubblicazioni di inediti e versioni alternative degli album ufficiali, cura ormai la gestione dell'eredit\u00e0, non solo artistica, del personaggio dopo la sua morte pi\u00f9 che mai di culto. Comunque, leggenda vuole che il padre gli abbia regalato un disco di Bill Haley e che da quel momento il giovane Mark non abbia mai smesso di inseguire il sogno di riscatto dall'anonimato sociale con tutti i mezzi a disposizione. Egli fu quindi un rappresentante tra i pi\u00f9 importanti di tutti i gruppi giovanili che si susseguirono nella Londra degli anni sessanta. Nel 1961 il suo volto appare sulla rivista \"Evening Standard\" in un servizio che lo eleggeva il mod pi\u00f9 ben vestito di Londra. L'anno successivo \u00e8 sulla rivista \"Town\" e in Tv su \"Five O' Clock\" vestito da rocker adolescente, indolente ma romantico, dalla faccia angelica e innocente.\nLa carriera musicale comincia qualche anno pi\u00f9 tardi con la pubblicazione di un delizioso singolo che, a dispetto del suo insuccesso di pubblico, da molti critici \u00e8 considerato gi\u00e0 in odore di psichedelia, bench\u00e9 quel movimento musicale si sarebbe espresso nel pieno delle sue facolt\u00e0 solo a partire dall'anno successivo. \"The Wizard\"/\"Beyond The Rising Sun\", 1965, ha gi\u00e0 il sapore di una melodia infantile, semplice e arrangiata con pregevoli tocchi artigianali in quello che sarebbe diventato il marchio di fabbrica dei futuri gruppi di \"psycho\" pop britannico della \"summer of love\". Il singolo veniva pubblicato, come del resto gli altri, a nome Marc Bolan: la \"k\" del nome lascia spazio a una pi\u00f9 esotica (per gli anglosassoni almeno) \"c\", ed inoltre il cognome, pare sia stato formato per contrazione dal nome Bo(b Dy)lan, principale ispiratore di artisti di tutto il mondo.\nNel giugno dell'anno successivo esce \"The Third Degree\"/\"San Francisco Poem\"; ancora del 1966 sono \"Hippy Gumbo\" e \"Misfit\". Fin da queste prime pubblicazioni la direzione \u00e8 chiara: si tratta di un folk rock ancora qui contaminato con strani accenti R&amp;B dagli arrangiamenti decisamente psichedelici e dai testi sibillini. Elementi tanto eccentrici non hanno molta presa sul grande pubblico, eppure Bolan comincia a guadagnarsi la stima di piccole schiere di fan in testa ai quali troviamo John Peel. Il fortunato connubio con colui il quale per tutta la seconda met\u00e0 degli anni '60 sarebbe stato responsabile della divulgazione di gruppi dell'underground londinese inizia qui: le trasmissioni della radio pirata di John Peel diventa il veicolo privilegiato attraverso il quale Bolan muove i suoi primi passi nella notoriet\u00e0. Contestualmente arrivano anche le esibizioni nei circuiti dal vivo dell'\"underground\", \u00e8 chiaro ancora si tratta di una notoriet\u00e0 di nicchia, eppure non era cos\u00ec facile, nemmeno in quegli anni a Londra, riuscire a emergere, anche se con una certa timidezza, dall'affollata scena alternativa.\nFormazione e psichedelico folk.\nIl gruppo si forma attorno a Marc Bolan nell'agosto del 1967: suona una sola volta in quartetto, all'Electric Garden di Covent Garden a Londra, prima di sciogliersi poco dopo. Tuttavia, Bolan tiene con s\u00e9 il percussionista Steve Peregrin Took. Il Tyrannosaurus Rex si esibisce quindi in duo, suonando musica folk con testi ispirati alla mitologia di Tolkien.\nLa combinazione della chitarra acustica di Bolan e dei suoi gemiti felini con le tablas di Steve Took consente loro di ambientarsi nella vivace scena underground. Il conduttore della BBC John Peel fa amicizia con il gruppo e li porta ai concerti. Peel sarebbe poi apparso nella canzone Romany Soup nel 1969, leggendo un testo scritto da Bolan. Un altro collaboratore chiave del gruppo \u00e8 il produttore Tony Visconti, che supervisiona la maggior parte dei loro album. Questo compone arrangiamenti di archi che danno un clima particolare ai brani. Si verifica un cambio di staff prima che la registrazione di \"A Beard of Stars\": Took venga sostituita da un nuovo percussionista, Mickey Finn.\nGrazie ai loro particolari arrangiamenti (costituiti da chitarra folk e da bonghi), che includevano anche alcuni strumenti giocattolo, i Tyrannosaurus Rex si guadagnarono le simpatie dei club underground, ma soprattutto del DJ John Peel, e di Tony Visconti, che divenne il produttore del gruppo fino al 1974.\nGlam rock e successo.\nNel 1970 Bolan e Finn, affiancati dal batterista Bill Legend e dal bassista Steve Currie, registrarono ora sotto il nome di T. Rex. Suonano pi\u00f9 musica pop, probabilmente per attirare un pubblico pi\u00f9 vasto. Il singolo di successo \"Ride a White\" Swan mostra questo nuovo percorso musicale. L'album dei T. Rex segna un netto cambiamento con brani pi\u00f9 elettrici come Jewel. Fu con l'album \"Electric Warrior\" pubblicato nel 1971 che T-Rex divenne un fenomeno culturale in Inghilterra. Il brano Cosmic Dancer sar\u00e0 seguito in seguito dall'ex cantante degli Smiths, Morrissey e poi Nick Cave.\nNel 1972, a seguito di una disputa con la sua casa discografica4, Bolan decise di pubblicare la compilation Bolan Boogie che riuniva una selezione di brani di Tyrannosaurus Rex e T.Rex, inclusi in particolare i lati B cari al cantante, come la cover di Summertime Blues di Eddie Cochran. Lo stesso anno, \"The Slider\" ribad\u00ec il successo grazie al singolo Metal Guru che raggiunse il primo posto delle classifiche inglesi. Il momento clou del tour che segue si svolge a Londra, al Wembley Pool: il concerto viene ripreso su pellicola da Ringo Starr per il video \"Born to Boogie\".\nDopo un altro successo con il titolo \"20th Century Boy\", Marc Bolan si interroga. Il desiderio di irrompere negli Stati Uniti lo spinge ad avviare una svolta artistica con l'utilizzo di cori soul, forniti da coristi americani. Marc Bolan vuole rimpolpare il suono di T. Rex, perch\u00e9 gli americani sono riluttanti al glam rock. L'album \"Tanx\" ebbe buone recensioni, e fu un successo commerciale in Europa e Gran Bretagna5,6 ma il pubblico americano non gli diede l'accoglienza attesa. Il tour \u00e8 stato seguito dai media locali, ma T. Rex non \u00e8 riuscito a vincere negli Stati Uniti.\nIl declino.\nNel 1974 incomincia il declino dei T. Rex: dopo l'insuccesso dell'album \"Zinc Alloy and the Hidden Riders of Tomorrow\", il produttore della band Tony Visconti viene licenziato da Marc Bolan. Contemporaneamente incomincia inoltre a disgregarsi la formazione storica della band (il primo a lasciare il gruppo sar\u00e0 il batterista Bill Legend), e si verifica il fallimento del matrimonio di Bolan, il quale intreccia una relazione con la cantante soul statunitense Gloria Jones, che entrer\u00e0 a far parte della line-up del gruppo come tastierista e voce secondaria. Nel 1975 abbandona la band anche il percussionista Mickey Finn, mentre il gruppo registra un secondo insuccesso discografico con l'album \"Bolan's Zip Gun\".\nLa rinascita e lo scioglimento.\nCon l'album \"Futuristic Dragon\" (1976) il gruppo trova il favore di critica e pubblico.\nNel 1977 Bolan, dopo essere riuscito a uscire dalle varie dipendenze collezionate durante il periodo del declino, riform\u00f2 la band (licenziando anche l'ultimo componente della formazione rimasto, il bassista Steve Currie, e Gloria Jones) ed incise un album intitolato \"Dandy in the Underworld\". Con questo album i T-Rex guadagnano un posto all'interno della Top-30 britannica. mentre due singoli (\"New York City\" e \"I Love to Boogie\") entrano nella Top-20 nazionale.\nNel settembre del 1977 Marc Bolan, che si era nel frattempo guadagnato una certa popolarit\u00e0 grazie al programma televisivo \"Marc\", da lui stesso presentato, annunci\u00f2 che avrebbe voluto riformare di nuovo i T. Rex con la formazione originale (con Tony Visconti come produttore). All'alba del 16 settembre Marc Bolan mor\u00ec in un incidente d'auto: l'automobile su cui viaggiava (guidata da Gloria Jones) si schiant\u00f2 contro un albero, a seguito dello scoppio di uno pneumatico. La morte di Bolan segn\u00f2 la fine dei T. Rex.\nStile.\nDal quinto album, \"T. Rex\", datato 1970, fino all'ultimo (con la sigla T. Rex) \"Dandy In The Underworld\" (1977), i componenti del gruppo ottengono una serie di successi pop di facile presa da classifica e canzoni rock dal forte impatto elettrico, meno famose ma sicuramente influenti dal punto di vista dello stile. Il repertorio si divide in due parti uguali: una pi\u00f9 suggestiva ed intimista formata da romantiche ballate per chitarra folk, basso, batteria, percussioni, innesti di chitarra elettrica e voce; la seconda invece comprende canzoni dirette e hard rock caratterizzate da insistiti riff di chitarra elettrica e ritmi che spaziano dal tribale al funky al puro rock &amp; roll al boogie.\nAlcuni di questi pezzi, utilizzati anche presso molte colonne sonore di film (da \"Billy Elliot\" a \"Moulin Rouge!\"), costituiscono alcuni interessanti anteprime del punk rock (su tutte gli \"anthem\" adolescenziali \"20th Century Boy\", \"Telegram Sam\" e \"Children of the Revolution\"). La musica dei T. Rex, bench\u00e9 semplice e diretta, \u00e8 la quintessenza del glam rock. Il tributo che molti artisti punk e no, degli anni settanta e ottanta hanno fatto a quella musica, dimostra la sua importanza storica e stilistica."}
{"id": "660035", "revid": "70966", "url": "https://it.wikipedia.org/wiki?curid=660035", "title": "Metodo Pilates", "text": ""}
{"id": "660036", "revid": "122246", "url": "https://it.wikipedia.org/wiki?curid=660036", "title": "Chiesa di Santo Spirito", "text": ""}
{"id": "660038", "revid": "123391371", "url": "https://it.wikipedia.org/wiki?curid=660038", "title": "Joseph Pilates", "text": "Biografia.\nI primi anni.\nJoseph Pilates nacque nella citt\u00e0 tedesca di M\u00f6nchengladbach, vicino a D\u00fcsseldorf. Suo padre, il cui cognome originale era Pilatu, aveva origine greca e fu un atleta pluripremiato in Germania. Pare che da piccolo il padre venisse preso in giro dai suoi coetanei che lo schernivano dicendo \"Ponzio Pilato, assassino di Ges\u00f9 Cristo\" e proprio per questo motivo successivamente decise di cambiare il suo cognome in Pilates. Sua madre, invece, era una naturopata di origine tedesca.\nJoseph era un bimbo magro e cagionevole di salute. Infatti soffr\u00ec di asma, rachitismo e febbre reumatica, patologie che lo portarono a sviluppare una muscolatura debole che gli caus\u00f2 alterazioni posturali e anchilosi articolari che gli provocarono una diminuzione o incapacit\u00e0 di movimento.\nQuesti suoi problemi a livello fisico, lo portarono a decidere di studiare attentamente il corpo umano, cercando di scoprire il modo di rinforzarlo e rinvigorirlo attraverso l'esercizio fisico. Il vecchio medico di famiglia gli regal\u00f2 un vecchio libro di anatomia dal quale inizi\u00f2 a studiare tutte le parti del corpo. Allo stesso tempo si dedic\u00f2 a uno studio molto attento del movimento negli animali, filosofia orientale e i metodi di allenamento dei Greci e dei Romani. Questi due popoli Antichi erano secondo Joseph gli esempi da seguire poich\u00e9 a parer suo erano riusciti a raggiungere l'equilibrio ideale tra corpo, mente e spirito. Inoltre, in un'intervista rilasciata nel 1959 a un giornale di New York, Joseph Pilates dichiar\u00f2 di basare il suo metodo sull'innocenza e la semplicit\u00e0 ed essenzialit\u00e0 del movimento dei beb\u00e8 e dei gatti, caratteristiche che si re-incontrano nei movimenti degli esercizi del Metodo Pilates. Altre discipline praticate che influirono sul suo nuovo metodo di allenamento furono il culturismo, la lotta, lo yoga, il Tai Chi, la meditazione zen e la ginnastica, unite a un grande studio della biomeccanica del corpo e al corretto utilizzo della respirazione.\nLa determinazione a superare le sue difficolt\u00e0 a livello fisico fu talmente grande che, a quattordici anni, dopo aver superato le patologie da cui era affetto, inizi\u00f2 a posare come modello anatomico e divent\u00f2 un grande sportivo (raggiunse buoni risultati nella boxe e nella ginnastica e acquis\u00ec un buon livello come nuotatore, sub e sciatore).\nIl periodo inglese.\nNel 1912, Joseph si trasfer\u00ec in Inghilterra per migliorare la sua tecnica da boxeur; lavor\u00f2 al circo e presso una palestra come istruttore di difesa personale (dicono che fu l'insegnante dei detective di Scotland Yard).\nNel 1914, essendo diventato una stella circense, viaggi\u00f2 per tutta l'Inghilterra insieme al fratello, esibendosi in numeri acrobatici dove sembrava \"una statua greca vivente\", tale e quale a Eugen Sandow, considerato il padre del culturismo in quegli anni.\nArrivato a Lancaster, e con l'inizio della Prima Guerra Mondiale, Joseph fu internato in un campo di concentramento a causa della sua nazionalit\u00e0 tedesca. Da allora, si impegn\u00f2 ad addestrare gli internati con lezioni di lotta e difesa personale in modo da migliorarne lo stato psico-fisico: inizi\u00f2 a ideare una serie di esercizi destinati ad essere fatti in uno spazio ridotto e limitato; inizi\u00f2 a sviluppare il suo metodo \"Il Metodo Pilates\". Successivamente venne trasferito in un altro campo a Isle of Man, dove lavor\u00f2 come barelliere in un ospedale e quindi incominci\u00f2 a trattare feriti di guerra. Visto che a causa del loro stato di salute molti feriti non potevano alzarsi dal loro letto, Joseph mont\u00f2 un sistema di molle sui letti dei pazienti, i quali appoggiando le estremit\u00e0 sulle molle riuscivano ad esercitarsi e allenarsi anche da sdraiati. \nFinita la guerra ritorn\u00f2 in Germania. Gli venne riconosciuto il buon lavoro effettuato con gli internati del campo di concentramento e gli venne offerto di seguire la preparazione e allenare a livello di autodifesa la polizia militare di Amburgo. Oltre a questo impiego, ritornato in Germania, inizi\u00f2 ad avere clienti privati come il ballerino e teorico della danza Rudolf Laban, che integr\u00f2 nelle sue teorie alcune tecniche di Pilates, o Mary Wigman, una famosa ballerina e coreografa che introdusse alcuni degli esercizi del Metodo Pilates come riscaldamento nelle sue lezioni di danza. Infine in questi anni si dedic\u00f2 anche alla riabilitazione di reduci di guerra per i quali install\u00f2 delle corde alle estremit\u00e0 del letto in modo da immobilizzarne le estremit\u00e0 e successivamente aggiunse delle carrucole (fu l'inizio dell'origine di due macchine da allenamento Pilates: il \"cadillac e il reformer\").\nJoseph Pilates divenne molto famoso anche tra i medici poich\u00e9 con il suo metodo otteneva una buona riabilitazione dei pazienti pi\u00f9 rapida e integrale e soprattutto al di fuori delle strutture ospedaliere. Per la sua notoriet\u00e0 e per l'efficacia del suo metodo, tra il 1923 e il 1926, Joseph fu invitato ad allenare il nuovo esercito tedesco, ma rinunci\u00f2 all'incarico poich\u00e9 non condivideva gli ideali politici tedeschi e consigli\u00f2 come allenatori Nat Fleischer con l'aiuto del pugile Max Schmeling.\nSuccessivamente a questa decisione decise di espatriare e dirigersi negli Stati Uniti.\nGli anni d'oro.\nSulla nave che lo portava negli Stati Uniti, Joseph Pilates conobbe una donna di nome Clara, maestra della scuola dell'infanzia, che diventer\u00e0 la sua seconda sposa (non si hanno notizie sulla sua prima moglie).\nNel 1926 Joseph e Clara aprirono, al numero 939 della Eighth Avenue di Manhattan (New York), uno studio per permettere l'analisi e l'applicazione del Metodo Pilates. Nello studio inizi\u00f2 a lavorare con gli strumenti e le macchine creati per la riabilitazione (\"cadillac e reformer\") e ne cre\u00f3 altre nuove come la \"silla Wunda\" e il \"barrel\". Tutte le macchine vennero fabbricate in legno d'acero dal fratello Fred, che era un carpentiere.\nSubito divenne popolare tra coreografi e ballerini, anche perch\u00e9 all'interno dello stesso edificio c'erano scuole di danza e sale prove. Il suo metodo aiutava i ballerini a migliorare la loro tecnica e a recuperare pi\u00f9 velocemente le lesioni dovute ad allenamenti intensivi. Nel suo studio iniziarono ad andare coreografi famosi come Ruth St. Denis, Ted Shawn, Jerome Robbins, George Balanchine e Martha Graham e altre persone famose come l'attore Jos\u00e9 Ferrer o lo scrittore Christopher Isherwood. Inoltre coreografe come Hanna Holm iniziarono ad inserire gli esercizi di Pilates nelle loro lezioni di danza.\nNel 1934, insieme all'editore Judd Robins pubblic\u00f2 \"\"Your health: a corrective system of exercising that revolutionizes the entire field of physical education\" (La tua salute: un sistema di esercizi correttivi che rivoluziona il campo dell'Educazione Fisica)\": un piccolo libro di appena sessanta pagine nel quale, con un linguaggio che talvolta pu\u00f2 sembrare inadeguato, Joseph descrive la sua filosofia di vita, la sua teoria sulla salute, sull'igiene e sull'esercizio fisico.\nTra il 1931 e il 1951, Pilates e Clara parteciparono al festival della danza \"Jacob's Pillow\", sulle montagne Berkshire, in Massachusetts. In questo modo sia la gente ricca e famosa sia persone di altre classi sociali iniziarono a conoscere il Metodo Pilates.\nNel 1945, insieme a William J. Miller e Judd Robbins, Pilates pubblic\u00f2 \"Return to life through contrology\", un manuale nel quale c'\u00e8 un'introduzione di Miller che spiega i fondamentali del Pilates e i suoi 34 esercizi basilari."}
{"id": "660039", "revid": "1305772", "url": "https://it.wikipedia.org/wiki?curid=660039", "title": "Equivalente meccanico del calore", "text": "L'equivalente meccanico del calore fu un concetto fisico che svolse un ruolo importante nello sviluppo della legge di conservazione dell'energia e per la termodinamica del XIX secolo.\nIl fisico inglese James Prescott Joule, pubblic\u00f2 nel 1849 un documento intitolato \u201c\"On the Mechanical Equivalent of Heat\"\u201d in cui presentava i risultati dei propri esperimenti per determinare l\u2019equivalente meccanico del calore con uno strumento denominato \"mulinello di Joule\". Tramite una famosa esperienza effettu\u00f2 una misura precisa dell'equivalente meccanico della caloria, ottenendo un valore molto preciso per quei tempi (anche grazie all'ottima lavorazione dello strumento effettuata dal meccanico aiutante di Joule) pari a 4,155 J/cal.\nIn seguito, tramite altre e pi\u00f9 sofisticate esperienze di elettromagnetismo, si pervenne al valore di 4,186 J/cal.\nGrazie a queste sperimentazioni Joule dimostr\u00f2 che calore e lavoro meccanico potevano convertirsi direttamente l'uno nell'altro, mantenendo per\u00f2 costante il loro valore complessivo: nelle macchine idrauliche e meccaniche gli attriti trasformano la potenza meccanica perduta (lavoro) in calore e, viceversa, nelle macchine termiche l'effetto meccanico prodotto (lavoro) deriva da una quantit\u00e0 equivalente di calore. In tal modo Joule cominci\u00f2 a porre le basi sperimentali del primo principio della termodinamica.\nJames Prescott Joule nell'articolo \u201c\"On the Mechanical Equivalent of Heat\"\u201d del 1849 illustra anche gli studi a lui precedenti. \nConte Rumford\nPer lungo tempo \u00e8 stata favorita l\u2019ipotesi secondo la quale il calore \u00e8 una forza o una potenza appartenente al corpo stesso, teoria sostenuta dagli esperimenti di Conte Rumford. Egli riusc\u00ec a dimostrare che la quantit\u00e0 di calore prodotta forando un cannone non poteva essere attribuita ad un cambio del calore specifico del metallo; e inoltre concluse che il movimento della trivella \u201ccomunicava\u201d con le particelle del metallo, producendo il fenomeno del calore. Un altro risultato importante dello stesso scienziato fu la stima della quantit\u00e0 di energia meccanica necessaria per produrre una certa quantit\u00e0 di calore. Facendo riferimento al suo terzo esperimento, egli afferm\u00f2 che \"\"total quantity of ice-cold water which, with the heat actually generated by friction, and accumulated in 2h 30 min , might have been heated 180 \u00b0F, or made to boil, 26'58 Ibs\".\", ovvero che la quantit\u00e0 totale di acqua ghiacciata che potrebbe essere scaldata a 100 \u00b0C cio\u00e8 fatta bollire con il calore generato dall\u2019attrito e accumulato in 2h e 30m, \u00e8 pari a 26,58 libbre. Quindi il calore necessario per innalzare la temperatura di una libbra di acqua di un grado F (\u00b0C = 1/1.8 ) \u00e8 equivalente all\u2019energia di 1034 foot-pounds.\nHumphry Davy\nVerso la fine del 1700 lo studioso Humphry Davy pubblic\u00f2 un documento intitolato \u201c\"Researches on Heat, Light and Respiration\"\u201d in cui diede ampia conferma alle conclusioni di Count Rumford. Egli, infatti, strofinando due pezzi di ghiaccio uno contro l\u2019altro nel vuoto generato da un compressore ad aria, not\u00f2 che essi in parte si sciolsero, nonostante la temperatura fosse stata mantenuta al di sotto del punto di congelamento. Questo esperimento fu decisamente in favore della teoria, dell\u2019immaterialit\u00e0 del calore: Davy afferm\u00f2 che \"the immediate cause of the phenomena of heat is motion, and the laws of its communication are precisely the same as the laws of the communication of motion\" ovvero che l\u2019immediata causa del fenomeno del calore \u00e8 il movimento, quindi le sue leggi sono uguali a quelle del moto.\nPierre Louis Dulong\nLe ricerche di P.L. Dulong portarono alla seguente affermazione: uguali volumi di tutti i gas, portati alla stessa temperatura, e sottoposti alla stessa pressione, improvvisamente compressi o dilatati alla stessa frazione del loro volume, liberano o assorbono la stessa quantit\u00e0 assoluta di calore. Questa legga \u00e8 di estrema importanza nel progresso della teoria del calore, perch\u00e9 prova che l\u2019effetto calorifico \u00e8, a determinate condizioni, proporzionale all\u2019energia di espansione.\nRobert Mayer\nNonostante le precedenti scoperte, il mondo scientifico, ancora convinto dell\u2019ipotesi che il calore fosse una sostanza, all\u2019unanimit\u00e0 neg\u00f2 la possibilit\u00e0 di generare il calore tramite il movimento. Il primo esperimento in cui viene affermato che l\u2019attrito tra i liquidi genera calore fu effettuato nel 1842 da R. Mayer, il quale afferm\u00f2 di aver innalzato la temperatura dell\u2019acqua da 12 \u00b0C a 13 \u00b0C agitandola, senza per\u00f2 indicare la quantit\u00e0 di energia impiegata.\nNote.\nhttp://www3.nd.edu/~pdunn/www.ame250/mehjoule.pdf "}
{"id": "660043", "revid": "7336", "url": "https://it.wikipedia.org/wiki?curid=660043", "title": "Sinovite nodulare pigmentosa", "text": ""}
{"id": "660044", "revid": "7336", "url": "https://it.wikipedia.org/wiki?curid=660044", "title": "Sinovite pigmentosa", "text": ""}
{"id": "660045", "revid": "7336", "url": "https://it.wikipedia.org/wiki?curid=660045", "title": "Sinovite pigmentosa nodulare", "text": ""}
{"id": "660046", "revid": "7336", "url": "https://it.wikipedia.org/wiki?curid=660046", "title": "Sinovite pigmentosa villonodulare", "text": ""}
{"id": "660047", "revid": "7336", "url": "https://it.wikipedia.org/wiki?curid=660047", "title": "Sinovite nodulare", "text": ""}
{"id": "660056", "revid": "122327236", "url": "https://it.wikipedia.org/wiki?curid=660056", "title": "Museo archeologico di Santa Maria dei Raccomandati", "text": "Il Museo archeologico di Santa Maria dei Raccomandati \u00e8 un museo con sede all'Aquila, non ancora ufficialmente aperto. Ha sede nell'ex convento omonimo che d\u00e0 sul corso del capoluogo abruzzese e ospita un'importante collezione archeologica della regione. \nIl complesso monumentale ha impianto quadrangolare con un giardino porticato centrale, \u00e8 compreso tra corso Vittorio Emanuele, via Bominaco, via Accursio, via Mazzini. Ha due ingressi, uno pi\u00f9 moderno dal corso, l'altro dell'ex chiesa in via Accursio.\nTra i pezzi esposti, il famoso \"letto d'osso\" rinvenuto nella necropoli di Bazzano (Aq). All'interno del complesso si trova la chiesa di Santa Maria dei Raccomandati, ricostruita nel 1825, contenente un affresco cinquecentesco della Madonna.\nAllestimento.\nPrecedentemente dal 1860 il convento era sede del Municipio aquilano. \nIl primo museo ufficiale dell'Aquila era quello archeologico presso il convento delle monache Celestine di Santa Maria dei Raccomandati, dipendente dalla basilica di Collemaggio. Fu aperto nel 1924 come \"Museo civico\" e ospitava anche delle tele, affreschi e sculture rinascimentale e gotiche del territorio aquilano, come il \"San Sebastiano\" di Silvestro dell'Aquila o opere di Francesco da Montereale o della bottega dei Bedeschini. \nVi si accedeva dal corso Vittorio Emanuele attraverso il cortile delle monache, ricco di affreschi tardo manieristi a motivi floreali, per poi arrivare alle varie sale, precedute da un muro con una finestra bifora gotica, molto elegante. Il materiale raccolto proveniva da scavi archeologici nella vallata dell'Aterno, iniziati alla fine dell'800 da Antonio De Nino, e poi proseguiti da altri, come il barone Rivera e Luigi Dragonetti. Il patrimonio archeologico del museo includeva anche pezzi di collezioni private di nobili, rinvenuti nel XV-XVIII secolo; quando in localit\u00e0 San Vittorino fu scoperto l'anfiteatro romano di Amiternum, il teatro romano, i ruderi dell'acquedotto ecc, i cippi, le lapidi, e successivi ritrovamenti dei primi anni del '900 come il letto da convivio in osso e avorio della necropoli di Bazzano (AQ), e i corredi funebri delle necropoli di Fossa (AQ) e Coppito (AQ), nonch\u00e9 il vaso di pietra con il coperchio a serpente attorcigliato di Amiternum, il calendario delle Sacre Feste di Amiternum, ecc.., si rese necessaria la collocazione in adeguata sede museale.\nIl museo archeologico conflu\u00ec nel 1951 nel nuovo Museo Nazionale d'Abruzzo ospitato nel Castello cinquecentesco sino al terremoto del 2009. Tuttavia parte delle nuove scoperte archeologiche che furono eseguite dagli anni '60, e ancora in corso, sono rimaste nell'ex convento delle Celestine. Dopo il terremoto del 2009, il materiale \u00e8 stato temporaneamente allestito in altri locali, tra cui l'ex convento di Sant'Antonio in contrada Paganica, in attesta del restauro dell'ex convento, per un nuovo allestimento archeologico, con il nuovo materiale scoperto nella localit\u00e0 Amiternum. Alcune opere, come i corredi di Fossa e di Bazzano, sono temporaneamente esposti nel Museo Archeologico Nazionale d'Abruzzo a Chieti. Opere come il Calendario delle Feste di Amiternum, il rilievo del Corteo Funebre, e il vaso con il coperchio a serpente si trovano nella collezione provvisorio del Museo Nazionale d'Abruzzo nell'ex mattatoio, in Largo Tornimparte.\nIl progetto, risalente al giugno 1997, \u00e8 firmato da:\nIl nuovo progetto del 2017-18 \u00e8 partito, con il restauro dell'ex complesso conventuale, che dovrebbe terminare nel 2020."}
{"id": "660057", "revid": "123097242", "url": "https://it.wikipedia.org/wiki?curid=660057", "title": "Comunit\u00e0 montana Alta Val Bormida", "text": "La Comunit\u00e0 montana Alta Val Bormida era un comprensorio montano della Liguria, in provincia di Savona, formato dai comuni di: Bardineto, Bormida, Cairo Montenotte, Calizzano, Carcare, Cengio, Cosseria, Dego, Mallare, Massimino, Millesimo, Murialdo, Osiglia, Pallare, Piana Crixia, Plodio e Roccavignale.\nPer disposizioni collegate alla legge finanziaria 2011 la comunit\u00e0 montana, cos\u00ec come tutte le altre della Liguria, \u00e8 stata soppressa con la Legge Regionale n\u00b0 23 del 29 dicembre 2010 e in vigore dal 1\u00ba maggio 2011.\nL'ente locale aveva sede a Millesimo e l'ultimo presidente, eletto nel 2009, era Ivano Fracchia gi\u00e0 assessore del comune di Roccavignale.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, non faceva pi\u00f9 parte dell'originaria comunit\u00e0 montana il comune di Cairo Montenotte che aveva delegato la stessa alle funzioni amministrative.\nDal 1\u00ba maggio 2011 l'ente montano \u00e8 stato soppresso con il trasferimento delle deleghe in materia nuovamente alla Regione e ai comuni interessati."}
{"id": "660058", "revid": "812213", "url": "https://it.wikipedia.org/wiki?curid=660058", "title": "Punta Palasc\u00eca", "text": ""}
{"id": "660059", "revid": "298055", "url": "https://it.wikipedia.org/wiki?curid=660059", "title": "Glaedr", "text": ""}
{"id": "660068", "revid": "599013", "url": "https://it.wikipedia.org/wiki?curid=660068", "title": "Etienne Nicolas M\u00e9hul", "text": ""}
{"id": "660072", "revid": "762947", "url": "https://it.wikipedia.org/wiki?curid=660072", "title": "Teatro Verdi (Padova)", "text": "Il Teatro Nuovo oggi Teatro Verdi \u00e8 il principale teatro padovano. L'edificio, commissionato da una societ\u00e0 di nobili padovani, venne realizzato dall'architetto padovano Giovanni Gloria su progetto dell'architetto Antonio Cugini di Reggio.\nStoria.\nNel 1751 venne inaugurato con un melodramma di Metastasio e fu chiamato \"Teatro Nuovo e della Nobilt\u00e0\". Nel 1847 fu ristrutturato al suo esterno da Antonio Monte su disegno di Giuseppe Jappelli. Nel 1884 fu rimodernato internamente dall'architetto milanese Achille Sfondrini che aveva progettato il Teatro dell'Opera di Roma.\nLa volta, che rappresenta la \"Danza delle Ore\" fu dipinta da Pietro Paoletti e rifatta successivamente da Giacomo Casa.\nL'inaugurazione avvenne l'8 giugno 1884 con l'attuale nome. Le musiche per l'apertura del teatro rimodernato sono dovute al musicista patavino Angelo Tessaro.\nIl Verdi \u00e8 la sede operativa del Teatro Stabile del Veneto e sede unica dell'Accademia d'arte drammatica \"Palcoscenico\"."}
{"id": "660076", "revid": "79109", "url": "https://it.wikipedia.org/wiki?curid=660076", "title": "Angoli explementari", "text": ""}
{"id": "660081", "revid": "125014115", "url": "https://it.wikipedia.org/wiki?curid=660081", "title": "Better Off Alone", "text": "Better Off Alone \u00e8 un singolo del gruppo musicale olandese Alice DeeJay, pubblicato nel 1999 come primo estratto dal primo album in studio \"Who Needs Guitars Anyway?\".\nDescrizione.\n\"Do you think you're better off alone?\" (\"Pensi/ate di stare meglio da solo/i?\") \u00e8 la frase principale della canzone, che \u00e8 stata scritta da Pronti &amp; Kalmani. La canzone nasceva inizialmente come strumentale, ma venne richiesto alla cantante Judith Pronk di cantarne il testo in quanto DJ Jurgen, che era coinvolto nel progetto, preferiva restare un dj nell'ombra.\nLa canzone divenne un tormentone internazionale e raggiunse la posizione numero 2 nella classifica Billboard del 2000. La canzone divenne un successo Pop raggiungendo il secondo posto in Canada, il ventisettesimo negli Stati Uniti, e il secondo nel Regno Unito.\nL'album \"Who Needs Guitars Anyway?\" raggiunse le prime posizioni della Classifica Billboard degli album, grazie soprattutto al successo di questo singolo.\nCover.\nGigi D'Agostino ha inserito la sua versione del singolo nell'album \"Smoderanza\" del 2020. \nNel 2013 viene pubblicata una cover del brano realizzata dal Dj Matteo De Angelis. \nAltri utilizzi.\nLa base musicale del brano \u00e8 stata utilizzata nel singolo \"Play Hard\" di David Guetta del 2013, a cui hanno collaborato alla parte vocale Akon e Ne-Yo.\nUn'ulteriore campionatura del beat e parte del testo di \"Better Off Alone\" sono alla base del singolo \"Does It Matter\" del cantante olandese Janieck Devy."}
{"id": "660089", "revid": "124812037", "url": "https://it.wikipedia.org/wiki?curid=660089", "title": "Apollodoro di Damasco", "text": "Nonostante il nome greco, Apollodoro aveva origini nabatee.\nBiografia.\nAl servizio di Traiano.\nApollodoro fu un favorito di Traiano, per il quale costru\u00ec presso Drobeta il ponte di Traiano sul Danubio nella campagna del 104 in Dacia.\nProgett\u00f2 inoltre un \"gymnasium\", le Terme di Traiano, l'Odeon di Domiziano, il Porto di Traiano a Porto, il Foro e la Colonna di Traiano a Roma.\nGli sono ancora attribuiti l'Arco di Traiano di Benevento, il molo del porto di Ancona e l'Arco di Traiano che su di esso sorge. \u00c8 inoltre ritenuto l'architetto dell'ultimo rifacimento del Pantheon.\nIl Foro di Traiano \u00e8 probabilmente la sua opera pi\u00f9 celebre e ambiziosa. Lo sviluppo demografico di Roma, che con ogni probabilit\u00e0 raggiunse il suo punto pi\u00f9 alto in quegli anni, o subito dopo, imponeva un complesso monumentale pi\u00f9 ampio e rappresentativo dei precedenti. Si dovette procedere al taglio di una parte del Quirinale e a un sofisticato lavoro di sistemazione urbanistica su pi\u00f9 piani, che comprendeva anche le strutture dei cosiddetti Mercati di Traiano. La Colonna di Traiano \u00e8 una felice invenzione: si tratta del primo monumento trionfale di questo genere e presenta rilievi di eccezionale qualit\u00e0 attribuiti, almeno per la concezione, a un \"Maestro delle imprese di Traiano\" che secondo alcuni sarebbe da identificare con l'architetto stesso.\nApollodoro scrisse anche un trattato sulle macchine d'assedio per la guerra (\"\u03a0\u03bf\u03bb\u03b9\u03bf\u03c1\u03ba\u03b7\u03c4\u03b9\u03ba\u03ac\"), che dedic\u00f2 a Traiano.\nLa caduta in disgrazia sotto Adriano.\nCon l'ascesa di Adriano, Apollodoro, come raccontato da Cassio Dione, cadde in disgrazia per aver offeso il nuovo imperatore. Ci\u00f2 sarebbe avvenuto gi\u00e0 prima che Adriano diventasse imperatore, deridendone le opinioni architettoniche: mentre parlava di architettura con Traiano, Adriano l\u00ec presente l'aveva interrotto con alcune osservazioni, al che Apollodoro lo invit\u00f2 ad andarsene aggiungendo \u00abTu di queste cose non capisci niente\u00bb.\nIn ogni caso, \u00e8 stata riscontrata nei manufatti edilizi di Roma nel primo periodo dell'impero di Adriano una comunanza di caratteristiche proprie dell'architettura traianea, il che farebbe presumere la continuazione dell'attivit\u00e0 di Apollodoro sotto il nuovo imperatore, almeno per qualche tempo.\nEppure, la divergenza di vedute sarebbe riesplosa. Apollodoro trov\u00f2 difetti sia sulla progettazione del Tempio di Venere e Roma, cui lo stesso imperatore aveva messo mano, sia sulle statue delle dee in esso contenute, troppo grandi rispetto alle celle in cui erano situate: \u00abSe volessero alzarsi (dai troni) e andarsene, sarebbero impossibilitate a farlo\u00bb. Adriano non la prese bene: lo esili\u00f2 e, dopo qualche tempo, lo fece uccidere."}
{"id": "660100", "revid": "47767", "url": "https://it.wikipedia.org/wiki?curid=660100", "title": "Giuditta (nome)", "text": "Origine e diffusione.\nContinua il nome ebraico \u05d9\u05b0\u05d4\u05d5\u05bc\u05d3\u05b4\u05d9\u05ea (\"Yehudit\"), un etnico nato nel periodo dell'esilio babilonese, che significa \"Giudea\", \"ebrea\", \"donna della Giudea\"; in alcuni casi viene ricondotto alla stessa radice del nome Giuda (da cui peraltro deriva il nome stesso della regione, cos\u00ec come il termine \"giudeo\"), con il significato di \"lodevole\" o \"lodante\".\nNell'Antico Testamento \u00e8 portato da una delle mogli di Esa\u00f9 e soprattutto da Giuditta, la donna che uccise il comandante degli invasori assiri Oloferne, alla cui storia sono state ispirate numerose opere d'arte che ne hanno assicurato la diffusione. In inglese divenne comune successivamente alla Riforma protestante, sebbene vi siano alcuni esempi del suo uso durante il Medioevo.\nVa notato che la forma tedesca \"Jutta\" potrebbe anche derivare dal nome germanico \"Eutha\", che significa \"umanit\u00e0\", \"discendente\", \"figlio\". Il nome Giulitta potrebbe inoltre essere un suo derivato.\nOnomastico.\nL'onomastico si pu\u00f2 festeggiare in memoria di diverse sante e beate, nei giorni seguenti:"}
{"id": "660103", "revid": "1725403", "url": "https://it.wikipedia.org/wiki?curid=660103", "title": "Il quarto stato", "text": "Il quarto stato \u00e8 un dipinto a olio su tela (293\u00d7545\u00a0cm) del pittore italiano Giuseppe Pellizza da Volpedo, realizzato dal 1898 al 1901 e conservato al Museo del Novecento di Milano.\nGenesi.\n1891-1895: \"Ambasciatori della fame\".\nPellizza incominci\u00f2 a lavorare a un bozzetto degli \"Ambasciatori della fame\" nel 1891, dopo aver assistito a una manifestazione di protesta di un gruppo di operai. L'artista rimase molto impressionato dalla scena, tanto che annot\u00f2 nel suo diario:\nL'abbozzo venne completato nell'aprile del 1894. Il soggetto \u00e8 una rivolta operaia nella piazza Malaspina a Volpedo, in provincia di Alessandria, con tre soggetti posti davanti alla folla in protesta: la scena \u00e8 vista dall'alto, e le figure sono distribuite su linee ortogonali. Nonostante la composizione ancora \u00abembrionale\u00bb dell'opera, com'ebbe ad affermare lo stesso artista pi\u00f9 tardi, \"Ambasciatori della fame\" si imposta gi\u00e0 come caposaldo per le successive redazioni dell'opera, che pure presenteranno come peculiarit\u00e0 il terzetto posto dinanzi alla massa di gente sullo sfondo e lo stacco d'ombra in primo piano.\nNumerose altre sono le opere intermedie tra il primo bozzetto degli \"Ambasciatori della fame\" e la \"Fiumana\". Sempre del 1891 \u00e8 \"Piazza Malaspina a Volpedo\", raffigurazione della topografia di Volpedo eseguita \u00abdal vero\u00bb, propedeutica per lo sfondo delle versioni successive; e, in effetti, di versioni degli \"Ambasciatori della fame\" ve ne furono altre due, una datata 1892 e l'altra del 1895. Lo schizzo del 1892 \u00e8 molto simile a quelli precedenti: viene tuttavia aggiunto un gruppo di donne, figure antitetiche rispetto ai lavoratori uomini, che in questo modo vengono sia motivati sia sedati dalla presenza femminile. Ultima tappa del percorso verso la \"Fiumana\" \u00e8 la versione degli \"Ambasciatori\" del 1895, realizzata dopo tre anni di quiescenza su carta marroncino, sotto forma di disegno carboncino e gesso. Scrisse Pellizza:\nNel succitato passo l'artista sottolinea la sua volont\u00e0 di eseguire un quadro generalizzante: a esser rappresentati non sono solo i contadini di Volpedo, bens\u00ec un'intera parte della societ\u00e0 che ha \u00absofferto assai\u00bb e che intende rivendicare i propri diritti mediante una lotta \u00abserena, calma e ragionata\u00bb.\n1895-1898: \"Fiumana del buss\".\nPellizza, prima di dipingere la grande tela del Quarto stato, decise nell'agosto 1895 di realizzarne uno studio in olio preliminare: questa redazione rappresenta di fatto un punto di rottura con gli antecedenti \"Ambasciatori della fame\". Rispetto ai bozzetti precedenti, la massa di gente qui \u00e8 vastissima, tale da formare - come suggerisce il titolo - una vera e propria fiumana umana; cambia anche la gamma luminosa, stavolta giocata con l'utilizzo di \u00abcontrasti dal giallo al rosso, con dominanti sulfuree nelle figure e su toni dal blu al verde nello sfondo, dove il cielo \u00e8 di forte intensit\u00e0 blu azzurrata e verdi delle piante si riflettono nel terreno\u00bb. Contestualmente, l'ombra in primo piano viene abolita e viene prediletto un punto di vista meno alto, in modo da dare maggiore enfasi alla folla, stavolta portata pi\u00f9 in avanti. Viene inoltre aggiunta una nuova figura femminile con un bimbo in braccio; quest'ultima, posta in posizione subordinata rispetto al resto dei riottosi, viene intesa passivamente come allegoria dell'umanit\u00e0.\nGrazie anche \u00aballa realizzazione di vari disegni e cartoni preparatori e di \u00abfotografie eseguite appositamente coi i suoi modelli in posa\u00bb, Pellizza pot\u00e9 stendere la versione definitiva della propria \"Fiumana\" nel luglio 1895. Le varianti qui apportate sono molteplici: il paesaggio subisce alcuni cambiamenti, mentre la linea di figure retrostanti, oltre a divenire pi\u00f9 slanciata, viene sensibilmente arretrata, permettendo l'inserimento di altri uomini. Lo scopo di Pellizza era quello di restituire vitalit\u00e0 a un popolo che non era pi\u00f9 \u00abuna natura morta, ma una massa vivente e palpitante, piena di speranze umili o di minacce oscure\u00bb. Altra peculiarit\u00e0 della \"Fiumana\" \u00e8 il suo valore universale, cristallizzato in un poema scritto sul margine della tela da Pellizza stesso:\n1898-1901: \"Il quarto stato\".\nInsoddisfatto del risultato tecnico-artistico della \"Fiumana\", ma soprattutto alla luce del brutale massacro di Bava-Beccaris a Milano, Pellizza decise nel 1898 di riprendere per la terza volta il lavoro sul \u00abpi\u00f9 grande manifesto che il proletariato italiano possa vantare fra l'Otto e il Novecento\u00bb. Suoi obiettivi erano quelli di rendere la fiumana pi\u00f9 tumultuosa e irruente, facendola \u00abavanzare a cuneo verso l'osservatore\u00bb, e di perfezionare i valori cromatici: \u00e8 su queste basi che nel 1898 egli stese \"Il cammino dei lavoratori\". In questo bozzetto propedeutico viene dato maggior rilievo alla gestualit\u00e0 dei lavoratori, arricchendoli quindi di notazioni realistiche; le prime file sono inoltre delineate con maggiore plasticit\u00e0, \u00abpur infossare come fiumana la parte finale della schiera, sotto un cielo articolato in spazi sereni e in turbinose nuvole\u00bb. Questo dinamismo si traduce anche nella modulazione delle immagini, riassunte in una gamma di cromie calde, tendenti all'ocra-rosato, disposte con pennellate fatte di lineette e puntini. La tecnica pittorica \u00e8 spiegata dallo stesso artista in una lettera del 18 maggio 1898 indirizzata all'amico Mucchi:\nCon \"Il cammino dei lavoratori\", inoltre, cambia lo scopo sociale della pittura di Pellizza, passato alla temperie socio-proletaria. A esser raffigurata non \u00e8 pi\u00f9 una \u00abfiumana umana\u00bb, bens\u00ec \u00abuomini del lavoro\u00bb che fanno della lotta per il diritto universale una lotta di classe: il loro incedere verso l'osservatore non \u00e8 violento, bens\u00ec lento, fermo, con una pacatezza tale da richiamare alla mente un'ineluttabile sensazione di invincibilit\u00e0.\nLa stesura del \"Cammino dei lavoratori\" richiese tre anni. Pellizza pot\u00e9 posare il pennello solo nel 1901 quando, a opera completa, decise di darle un nuovo titolo: \"Il quarto stato\", in riferimento al Quarto Stato.\nDescrizione.\n\"Il quarto stato\" raffigura un gruppo di braccianti che marcia in segno di protesta in una piazza, presumibilmente quella Malaspina di Volpedo. L'avanzare del corteo non \u00e8 violento, bens\u00ec lento e sicuro, a suggerire un'inevitabile sensazione di vittoria: era proprio nelle intenzioni del Pellizza dare vita a \u00abuna massa di popolo, di lavoratori della terra, i quali intelligenti, forti, robusti, uniti, s'avanzano come fiumana travolgente ogni ostacolo che si frappone per raggiungere luogo ov'ella trova equilibrio\u00bb. Assai pregnante \u00e8 anche il significato del dipinto, che si discosta da quello dei precedenti \"Ambasciatori della fame\" e \"Fiumana\": mentre prima Pellizza voleva solo disegnare una manifestazione di strada, come gi\u00e0 avvenuto con altre opere coeve (tra cui \"La piazza Caricamento a Genova\" di Nomellini e \"L'oratore di sciopero\" di Longoni), ora intende celebrare l'imporsi della classe operaia, il \u00abquarto stato\u00bb per l'appunto, a fianco del ceto borghese.\nIn primo piano, davanti alla folla in protesta, sono definiti tre soggetti, due uomini e una donna con un bambino in braccio. La donna, che Pellizza plasm\u00f2 sulle fattezze della moglie Teresa, \u00e8 a piedi nudi, e invita con un eloquente gesto i manifestanti a seguirla: la sensazione di movimento trova espressione nelle numerose pieghe della sua veste. Alla sua destra procede quello che probabilmente \u00e8 il protagonista della scena, un \u00abuomo sui 35, fiero, intelligente, lavoratore\u00bb (come afferm\u00f2 lo stesso Pellizza) che, con una mano nella cintola dei pantaloni e l'altra che regge la giacca appoggiata sulla spalla, procede con disinvoltura, forte della compattezza del corteo. Alla sua destra vi \u00e8 un altro uomo che avanza muto, pensoso, con la giacca fatta cadere sulla spalla sinistra.\nLa quinta costituita dal resto dei manifestanti si dispone sul piano frontale: quest'ultimi rivolgono lo sguardo in pi\u00f9 direzioni, suggerendo di avere il pieno controllo della situazione. Tutti i contadini compiono gesti molto naturali: di questi, taluni reggono bambini in braccio, altri appoggiano la mano sugli occhi per ripararli dal sole, e altri ancora, semplicemente, guardano diritti davanti a loro.\nLe figure dei contadini sono disposte orizzontalmente, secondo i dettami della composizione paratattica: questa soluzione compositiva, se da un lato ricorda il classicismo del fregio, dall'altra evoca brutalmente una situazione molto realistica, quale pu\u00f2 essere - per esempio - una manifestazione di strada. \u00c8 in questo modo che Pellizza fonde armoniosamente i \u00abvalori riferiti all'antica civilt\u00e0 classica alla moderna consapevolezza dei propri diritti civili\u00bb; questo connubio si manifesta anche nelle reminiscenze rinascimentali dell'opera, che si ispira nell'espressivit\u00e0 delle figure direttamente a capolavori quali la \"Scuola di Atene\" di Raffaello e l\"Ultima Cena\" di Leonardo da Vinci.\nModelli.\nSulla tela si affacciano i volti di numerosi amici di Pellizza, spesso anche loro nativi di Volpedo. Con riferimento all'immagine qui proposta, di seguito vengono riportati i modelli che hanno posato per l'artista nell'esecuzione del \"Quarto stato\":\nAccoglienza e retaggio.\n\"Il quarto stato\" fu mostrato al pubblico per la prima volta alla Quadriennale di Torino nel 1902, insieme con un'altra importante tela pellizziana, \"Il tramonto\". L'opera non ebbe alcun riconoscimento (la giuria, nella quale figurava l'amico scultore Leonardo Bistolfi, decret\u00f2 vincitore il bozzetto di Davide Calandra per il \"Monumento al Principe Amedeo\"); altra cocente delusione fu il mancato acquisto della tela da parte di un museo, di Casa Savoia o di un qualche ente pubblico, cos\u00ec da poter porre rimedio alla situazione economica ormai fattasi disastrosa. Ci\u00f2 malgrado, l'ideazione del \"Quarto stato\" \u00e8 stata assolutamente esemplare: ne era consapevole Giovanni Cena, che all'indomani della Quadriennale scrisse che \u00ab\u00e8 una cosa che rester\u00e0 e che non ha paura del tempo, perch\u00e9 il tempo le giover\u00e0\u00bb.\nIl successo del \"Quarto stato\" presso il pubblico incominci\u00f2 non tra le mura delle sale espositive - come si augurava il Pellizza - bens\u00ec mediante la stampa socialista e le innumerevoli riproduzioni.\nNonostante le censure della critica, gi\u00e0 nel 1903 il quadro venne ristampato nella rivista milanese \"Leggetemi! Almanacco per la pace\", facendo da cornice artistica a un articolo di Edmondo De Amicis; analogamente, il 1\u00ba maggio 1903 venne riprodotto nel giornale \"Unione\", mentre il 1\u00ba maggio dell'anno successivo fu il turno del periodico \"L'Avanguardia socialista\". E ancora, nel 1905 assurse a simbolo della classe dei lavoratori comparendo sull\"Avanti! della domenica\", rivista settimanale del quotidiano del Partito Socialista Italiano; nel 1906, invece, divenne cartoncino-strenna del giornale vogherese \"L'uomo che ride\", diretto da un altro amico del Pellizza, Ernesto Majocchi, con il consenso \u00abgratissimo\u00bb dell'artista.\nFrattanto, Pellizza - forte dell'alto medium di diffusione raggiunto dall'opera - tent\u00f2 varie volte di esibire \"Il quarto stato\" presso altre mostre, ma invano: i comitati espositivi, temendo la pericolosit\u00e0 del soggetto, rifiutarono sempre di esporlo. Pellizza riusc\u00ec a vedere la propria opera d'arte esposta in una mostra solo una volta, nel 1907, a Roma presso la Societ\u00e0 promotrice di Belle Arti: l'artista si suicid\u00f2, non ancora quarantenne, il 14 giugno dello stesso anno.\nDopo un periodo di stasi (dovuto all'improvviso decesso del Pellizza, e alle feroci critiche cui fu sottoposta la sua \"opera omnia\" negli anni successivi), \"Il quarto stato\" fu esposto, in pieno biennio rosso, in una retrospettiva monografica dedicata all'artista presso la Galleria Pesaro di Milano. Si tratt\u00f2 di una mostra decisiva per il futuro fisico dell'opera: all'antologica, infatti, partecip\u00f2 anche il critico d'arte Guido Marangoni che, rimasto impressionato dall'imponenza del quadro pellizziano, decise di promuovere una sottoscrizione pubblica per acquistare la tela dagli eredi, insieme con il consigliere comunale Fausto Costa.\nDopo l'acquisto (al prezzo di cinquantamila lire), il dipinto nel 1921 entr\u00f2 a far parte del patrimonio della Galleria d'Arte Moderna trovando collocazione nel castello Sforzesco, nella sala della Balla. L'opera rimase visibile in quel luogo fino agli anni trenta quando, durante la riorganizzazione fascista degli allestimenti del museo, venne confinata in un deposito, donde riemerger\u00e0 solo nella met\u00e0 degli anni cinquanta, quando venne collocata nella sala Giunta di palazzo Marino, appena ricostruito dopo i bombardamenti bellici del 1943.\nFu durante la permanenza al palazzo Marino, luogo dall'alta valenza simbolica (come sottoline\u00f2 l'allora sindaco di Milano Antonio Greppi nel suo discorso), che il culto del \"Quarto stato\" venne ravvivato; ci\u00f2 avvenne soprattutto grazie al magistero critico di Corrado Maltese, che consacr\u00f2 il dipinto quale \u00abmonumento pi\u00f9 alto che il movimento operaio abbia mai potuto vantare in Italia\u00bb. Grazie al giudizio di Maltese, il dipinto fu oggetto di una grande riscoperta da parte della critica contemporanea, divenendo protagonista di innumerevoli mostre e lavori di ricerca, di cui si segnalano le monografie di Aurora Scotti (' e ') e di Gabriella Pelissero (\"\"). Con lo sviluppo dei mezzi di comunicazione, \"Il quarto stato\" \u00e8 stato divulgato anche al di fuori degli ambienti artistici e letterari, approdando nel cinema: in tal senso, fondamentale fu \"Novecento\", film del 1976 diretto da Bernardo Bertolucci ove il quadro pellizziano fa da sfondo ai titoli di testa.\n\"Il quarto stato\" rimase a palazzo Marino fino al 1980, quando fu spostato nella Galleria d\u2019arte moderna di Milano, in una sala interamente dedicata al divisionismo; dal dicembre 2010 trov\u00f2 la sua collocazione definitiva nel museo del Novecento, di cui costituisce la prima opera esposta, a testimonianza del riconoscimento del suo valore artistico.\nNella cultura di massa.\nIn ogni numero del fumetto mensile Dylan Dog, pubblicato da Sergio Bonelli Editore, la parte superiore della prima pagina \u00e8 occupata dal titolo, mentre sotto \u00e8 disegnata una cover di \"Il quarto stato\" in cui i personaggi del quadro sono sostituiti dai protagonisti del fumetto e da dei mostri."}
{"id": "660105", "revid": "1437331", "url": "https://it.wikipedia.org/wiki?curid=660105", "title": "Porta Savonarola", "text": "Porta Savonarola era una delle principali porte d'accesso delle mura cinquecentesche di Padova. Progettata dall'architetto Giovanni Maria Falconetto fu finita nel 1530. Come la gemella Porta san Giovanni la porta ospitava in sommit\u00e0 un Leone di San Marco, simbolo della Repubblica di Venezia. Queste sculture, cos\u00ec come gli altri leoni presenti su porte e bastioni, furono abbattute dall'esercito francese nel 1797. Il leone marciano oggi visibile su porta Savonarola \u00e8 un rifacimento degli anni trenta del Novecento."}
{"id": "660108", "revid": "729019", "url": "https://it.wikipedia.org/wiki?curid=660108", "title": "Strada statale 516 Piovese", "text": "La strada statale 516 Piovese (SS 516) \u00e8 una strada statale italiana che collega Padova con la costa adriatica presso Codevigo.\nInizia nella periferia sud-orientale di Padova (via Facciolati). Attraversa la frazione di Roncaglia del comune di Ponte San Nicol\u00f2, nel cui capoluogo scavalca il Bacchiglione; tocca poi il centro abitato di Legnaro, quello di Vigorovea, e giunge infine alla cittadina che le d\u00e0 il nome, Piove di Sacco (km 17,5).\nA seguito del D.P.C.M. del 21 settembre 2001, l'itinerario della SS 516 \u00e8 stato rivisto, e da Piove di Sacco prosegue (su un tratto precedentemente non sotto la gestione ANAS) per Codevigo, ove oltrepassa il fiume Brenta, e confluisce nella strada statale 309 Romea (strada europea E55) in localit\u00e0 Passo della Fogolana.\nIl vecchio tracciato invece, proseguiva per Pontelongo, dove scavalca di nuovo il corso del Bacchiglione, e Cavarzere, posto sulle due rive dell'Adige in territorio veneziano. Superato il confine provinciale entrava in provincia di Rovigo giungendo ad Adria, termine del percorso della strada.\nTale tratto, a seguito di un altro D.P.C.M. del 21 settembre 2001, \u00e8 stato inserito nella rete stradale di interesse regionale nel Veneto ed \u00e8 stata ridenominata come \"strada regionale 516 Piovese (SR 516)\". La gestione \u00e8 quindi passata dall'ANAS alla Regione Veneto; dal 20 dicembre 2002 la gestione della tratta \u00e8 passata alla societ\u00e0 Veneto Strade.\nStrada statale 516 dir dei Vivai.\nLa strada statale 516 dir dei Vivai (SS 516 dir), \"(ex NSA 336)\", \u00e8 una strada statale italiana, diramazione della SS 516 realizzata come superstrada a 1 corsia per senso di marcia. Si sviluppa interamente tra le province di Padova e di Venezia rappresentando un prolungamento della SS 516 a servizio delle localit\u00e0 poste a nord di Piove di Sacco, quali Campolongo Maggiore e Sant'Angelo di Piove di Sacco."}
{"id": "660110", "revid": "1315817", "url": "https://it.wikipedia.org/wiki?curid=660110", "title": "Porta San Giovanni (Padova)", "text": "Porta San Giovanni era una delle principali porte d'accesso delle mura cinquecentesche di Padova. Progettata dall'architetto Giovanni Maria Falconetto fu completata nel 1528. Durante le guerre napoleoniche la porta perse il fregio che la sovrastava e che rappresentava il Leone di San Marco, simbolo della Repubblica di Venezia."}
{"id": "660111", "revid": "287204", "url": "https://it.wikipedia.org/wiki?curid=660111", "title": "LIS", "text": ""}
{"id": "660113", "revid": "712828", "url": "https://it.wikipedia.org/wiki?curid=660113", "title": "Darsha Assant", "text": ""}
{"id": "660115", "revid": "1543377", "url": "https://it.wikipedia.org/wiki?curid=660115", "title": "Dama internazionale", "text": "La dama internazionale (detta anche dama polacca) \u00e8 un gioco da tavolo e da competizione.\nLa dama internazionale (a 100 caselle), \u00e8 descritta per la prima volta nel libro \"L'\u00c9gide de Pallas, Ou, Th\u00e9orie Et Pratique Du Jeu de Dames\" pubblicato nel 1727 a Parigi e firmato da Don Diego, Cavallero del Quercetano (uno pseudonimo). Nel 1947 \u00e8 stata adottata dalla federazione mondiale (FMJD) per le competizioni internazionali.\nParecchie federazioni damistiche hanno adottato integralmente la dama internazionale (tra le maggiori: Paesi Bassi, Francia, Belgio, Svizzera) mentre altre la praticano in aggiunta al proprio gioco nazionale (tra le maggiori: Russia, Stati Uniti d'America, Canada, Brasile, Italia).\nL'Italia, come le altre nazioni aderenti alla (FMJD), organizza annualmente il Campionato Italiano di Dama Internazionale. I vincitori acquisiscono titolo per la partecipazione al Campionato Mondiale di dama internazionale, che si disputa ogni due anni in un Paese diverso del precedente.\nIntroduzione.\nStrumenti di gioco.\n\"Annotazioni\":\nA partita iniziata possono subentrare le dame.\nLa damiera a cento caselle in assetto di gioco\n\"base del nero\"\n\"base del bianco\"\nRegole del gioco.\nIl movimento delle pedine.\nNel diagramma 1 le frecce indicano le nove mosse iniziali a disposizione del bianco per cominciare il gioco.\nNel diagramma 2 si pu\u00f2 osservare che, pur variando i percorsi, dalla propria base si raggiunge la base avversaria attraverso nove mosse di una singola pedina.\nIl movimento delle dame.\nLa dama pu\u00f2 essere mossa in qualsiasi direzione, di quante caselle si vuole, lungo le diagonali libere che da essa si dipartono.\n\"Nota:\" in gioco, la scelta della casella su cui fermarsi \u00e8 spesso determinante per il risultato.\nRegole di presa.\nCome prendono le pedine.\nNegli esempi dei diagrammi 5, 6, 7 e 8 sono indicate le prese a scelta od obbligatorie.\nCome prendono le dame.\nNegli esempi che seguono sono indicati i percorsi a scelta e quelli obbligati.\nCome si va a dama.\nSi pu\u00f2 andare a dama con una mossa (diagr. 13) o con una presa (diagr. 14).\nLa bellezza di questo gioco sta appunto nella variegata disponibilit\u00e0 di combinazioni che ogni giocatore pu\u00f2 ideare sul momento, costringendo l'avversario ad effettuare delle prese obbligatorie per ridurlo alla resa.\n\"Regola:\" Se una pedina raggiunge la base avversaria attraverso una presa ed ha ancora pezzi da prendere, nella casella attigua, deve continuare a prendere rimanendo, per\u00f2, pedina (diagr. 15)"}
{"id": "660124", "revid": "712828", "url": "https://it.wikipedia.org/wiki?curid=660124", "title": "Naat Reath", "text": ""}
{"id": "660125", "revid": "599013", "url": "https://it.wikipedia.org/wiki?curid=660125", "title": "LIG", "text": ""}
{"id": "660127", "revid": "712828", "url": "https://it.wikipedia.org/wiki?curid=660127", "title": "Olee Starstone", "text": ""}
{"id": "660128", "revid": "125452225", "url": "https://it.wikipedia.org/wiki?curid=660128", "title": "Casertana Football Club", "text": "La Casertana Football Club, \u00e8 una societ\u00e0 calcistica italiana con sede nella citt\u00e0 di Caserta. \nMilita in Serie D, quarta serie del campionato italiano di calcio.\nSecondo la tradizione sarebbe stata fondata con il nome di \"Robur\" nel 1908, il che la renderebbe una delle societ\u00e0 pi\u00f9 antiche della Campania; il fondatore sarebbe Mim\u00ec Bluette, un cameriere del Circolo Nazionale di Caserta. Il 7 agosto 1924 si ebbe invece per la prima volta la creazione della rossobl\u00f9 \"Unione Sportiva Casertana\", che ha disputato due campionati di Serie B. Temporaneamente sciolta nel 1927, \u00e8 stata rifondata dapprima nel 1928 ed in seguito nel 1993 e 2005 dopo due fallimenti. Ha attraversato anche un periodo di inattivit\u00e0 dai tornei ufficiali tra il 1932 ed il 1936.\nL'attuale societ\u00e0 \u00e8 sorta dopo l'acquisto del titolo del \"Real Aversa\" nel 2005 mentre nel 2008 ha riassunto la vecchia denominazione ma, nell'estate del 2021, scompare nuovamente dal professionismo non riuscendosi ad iscrivere al successivo campionato di Serie C. Successivamente riparte dalla Serie D.\nVanta numerose partecipazioni ai campionati di Serie C e alla Coppa Italia, e due stagioni nel torneo di Serie B nel 1970-71 e nel 1991-92. A livello nazionale ha vinto un campionato di Serie C nel 1969-70, uno di Serie C2 nel 1980-81, uno di Serie C1 nel 1990-91 e un Campionato Nazionale Dilettanti nel 1995-96.\nI colori sociali sono il rosso ed il blu che fanno parte dello stemma della citt\u00e0, mentre il simbolo della societ\u00e0 \u00e8 il falco. Disputa le proprie gare casalinghe allo stadio Alberto Pinto.\nStoria.\nIl calcio a Caserta ebbe inizio nel 1908 per iniziativa di un cameriere del Circolo Nazionale, Mim\u00ec Bluette; il primo campo di gioco fu la Reggia di Caserta e il primo nome scelto per la squadra cittadina fu \"Robur Caserta\" con il bianco e il nero come colori sociali. Mut\u00f2 denominazione una prima volta nel 1912, divenendo \"Unione Sportiva Volturno\", con colori sociali nero-verdi e sul petto uno scudetto rosso e blu, e una seconda volta nel 1921 in \"Associazione Sportiva Ausonia\", Contemporaneamente ad essa sorsero altre piccole realt\u00e0 come la \"Pro Caserta\", che partecip\u00f2 al campionato di Prima Categoria 1919-1920.\nIl 7 agosto 1924 nacque ufficialmente l\"'Unione Sportiva Casertana\", sintesi dei sodalizi precedenti, che acquist\u00f2 i giocatori ungheresi Sangiorgi e Ruprich. Nel 1925-26 la squadra si iscrisse al campionato di Prima Divisione, classificandosi al terzo posto nel girone eliminatorio campano. Nel 1926-27, grazie alla Carta di Viareggio, la Prima Divisione in cui militava la Casertana fu riqualificata in un unico girone interregionale per tutto il Sud. Dopo le prime giornate del campionato 1926-27 la Casertana fu esclusa dalla seconda serie nazionale per \"indegnit\u00e0\", in seguito agli scontri avvenuti nella partita interna contro la formazione capitolina del Roman, quando l'arbitro concesse alla formazione ospite ben 3 calci di rigore nel corso della partita; tuttavia dopo alcune settimane il Direttorio Divisioni Superiori ritorn\u00f2 sui propri passi riammettendo la Casertana che pot\u00e9 cos\u00ec portare a termine il campionato, chiuso al quarto posto; la squadra non riusc\u00ec tuttavia a iscriversi al campionato successivo per le gravi difficolt\u00e0 economiche derivanti da un torneo di cos\u00ec alta qualit\u00e0, rimanendo inattiva.\nNel 1935 fu costruito lo stadio Alberto Pinto, grazie al gen. cav. avv. Ludovico Ricciardelli, podest\u00e0 di Caserta per il PNF. La squadra vi gioca tuttora. Nel 1940 la Casertana gioc\u00f2 il campionato di Prima Divisione Regionale (quarto livello calcistico dell'epoca) giungendo terza alle spalle della e del Gladiator di Santa Maria Capua Vetere. Il Gladiator, tuttavia, non riusc\u00ec a iscriversi al successivo campionato di Serie C, lasciando cos\u00ec il posto alla Casertana.\nLa Casertana fu inserita nel Campionato campano 1945 insieme a e , e proprio contro la Salernitana accadde un incidente durante il derby giocato nel campo di via Roma a Caserta: quando la societ\u00e0 ospite era in vantaggio per 3 reti a 1, venne annullato un gol al rossobl\u00f9 Mario Fusco, il quale schiaffeggi\u00f2 l'arbitro e diede un chiaro segnale ai tifosi di casa di invadere il campo. Fusco fu squalificato a vita e solo in seguito a un dettagliato reclamo della societ\u00e0 rossobl\u00f9 la squalifica fu ridotta a un anno. Nel 1950 la Casertana chiuse il campionato di Promozione (l'antesignana della Serie D) al primo posto, insieme con l': si rese cos\u00ec necessario uno spareggio che si gioc\u00f2 nel campo neutro dello stadio Collana di Napoli. La Casertana vinse 2-1 ed ebbe accesso cos\u00ec alla fase finale per la promozione in Serie C. Gli spareggi per la promozione con e proseguirono fino a met\u00e0 agosto, quando i rossobl\u00f9 furono esclusi tramite sorteggio.\nNel 1969 la Casertana vinse il Campionato di Serie C ma, a seguito di un tentativo di \"combine\" denunciato dal , alla squadra rossobl\u00f9 fu tolta la gioia della prima Serie B della sua storia; fu cos\u00ec che la Giunta comunale invit\u00f2 \"la cittadinanza a manifestare con tutti i mezzi consentiti lo sdegno e la protesta pi\u00f9 viva avverso il grave e farsesco provvedimento di cui si chiede l'annullamento\": a Caserta inizi\u00f2 la \"Rivolta del pallone\", con incidenti che misero Caserta praticamente in stato d'assedio. Il 19 settembre 1969 anche la CAF diede torto ai rossobl\u00f9, condannandoli a un altro anno di Serie C. Nel 1969-70, la squadra vinse ancora il campionato. L'anno successivo, la squadra per la prima volta nella sua storia gioc\u00f2 il campionato di Serie B ma si classific\u00f2 al 19\u00ba posto retrocedendo.\nPer vedere di nuovo la Serie B a Caserta si dovette aspettare fino al 1991, quando fu la Casertana del presidente Cuccaro a raggiungere la tanto agognata categoria cadetta per la seconda volta, nella stessa stagione in cui nella pallacanestro la JuveCaserta divenne la prima societ\u00e0 dell'Italia meridionale a vincere lo scudetto. La Casertana gioc\u00f2 il campionato di Serie B 1991-1992 inizialmente sotto la guida dell'allenatore Adriano Lombardi, che aveva ottenuto la promozione dalla Serie C1. Dopo un inizio incerto Lombardi fu esonerato poco prima della fine del girone di andata e venne ingaggiato l'allenatore Giuseppe Materazzi, ma i rossobl\u00f9 retrocessero dopo lo spareggio contro il sul neutro di Ascoli Piceno. Dal 1993 al 1996, la Casertana affront\u00f2 il Campionato Nazionale Dilettanti, riuscendo a tornare tra i professionisti solo per la stagione 1996-97 in Serie C2.\nDurante la stagione 2004-2005, a causa di problemi interni relativi alla nuova amministrazione, la squadra conobbe nuovamente il fallimento in quanto i giocatori, non pagati, si rifiutarono di scendere in campo per quattro partite, venendo esclusi dalla competizione. Nel 2005 fu trasferito il titolo sportivo di Eccellenza del \"Real Aversa\" e fondata la nuova societ\u00e0 con il nome di \"Rinascita Falchi Rossobl\u00f9\". La societ\u00e0, nonostante il passaggio di propriet\u00e0, non navig\u00f2 in buone acque e fu quindi acquistata dall'ex portiere Giovanni Pascarella, che al termine della stagione cambi\u00f2 il nome in \"Caserta Calcio\".\nIl 28 febbraio 2007 la Casertana vinse la Coppa Italia regionale di Eccellenza battendo in finale il Gragnano per 3-0 allo Stadio San Francesco di Nocera Inferiore (Salerno). Il 22 aprile 2007, battendo in casa la Puteolana con il punteggio di 1-0, la Casertana ottenne la matematica promozione in serie D con una giornata di anticipo.\nIl 2 settembre 2007 inizi\u00f2 il nuovo campionato di Serie D e la Casertana si trov\u00f2 inserita nel girone I insieme con le squadre calabresi e siciliane, oltre ad altre campane. Un ultimo mese di risultati negativi si tradusse in un play-out contro il Castrovillari: dopo aver sfiorato la vittoria in trasferta, la Casertana croll\u00f2 nel ritorno e fu nuovamente retrocessa in Eccellenza. Ad ogni modo al termine della stagione la societ\u00e0 riacquist\u00f2 la denominazione originaria \"Unione Sportiva Casertana 1908\", abbandonato con il fallimento del 1993, e comp\u00ec i 100 anni di vita.\nLa Casertana nella stagione 2008-2009 disput\u00f2 l'Eccellenza regionale nel girone A, conquistando nuovamente la promozione in Serie D. Riusc\u00ec anche a vincere il titolo regionale di Eccellenza (quell'anno denominato \"Trofeo Ciro Scognamiglio\"), in seguito alla doppia sfida contro la formazione sannita Forza e Coraggio Benevento, vincitrice del girone B di Eccellenza campana. Si tratt\u00f2 del terzo titolo per la formazione rossobl\u00f9 dopo le vittorie del 1954 contro la Torrese di Torre Annunziata (la vecchia denominazione del ) e dopo quella pi\u00f9 recente del 2007 contro la Gelbison Cilento di Vallo della Lucania.\nDal 2009 al 2013 la Casertana prese sempre parte al campionato di Serie D e nel 2011-2012 anche alla Coppa Italia.\nIl 5 agosto 2013 il Consiglio Federale ratifica il ripescaggio dei falchetti in Lega Pro Seconda Divisione in virt\u00f9 del secondo posto ai play-off nazionali nel 2012-2013.\nNel 2014-2015 la Casertana \u00e8 tornata a disputare un campionato di terza serie a pi\u00f9 di vent'anni dall'ultima partecipazione, risalente alla stagione 1992-1993, dopo essersi classificata al secondo posto in Lega Pro Seconda Divisione 2013-2014.\nNella stagione 2020-2021, il 20 dicembre 2020, si gioca Casertana-Viterbese ma, a causa dei tanti casi di COVID-19 nella squadra campana, all'inizio si decide di posticipare l'inizio del match, poi l'incontro inizia per\u00f2 con i padroni di casa costretti a giocare solo con 9 uomini. Nei giorni successivi alla partita, altri giocatori risultano positivi al tampone. \nIl 28 giugno 2021, all'atto dell'iscrizione, il club omette di presentare la fideiussione richiesta, rimanendo cos\u00ec escluso dal campionato. La societ\u00e0 il 17 agosto 2021 vince il ricorso al TAR riguardante la richiesta di ammissione in sovrannumero al campionato di Serie D e successivamente Gabriele Gravina, presidente della FIGC, accoglie la richiesta di iscrizione in sovrannumero della societ\u00e0 al suddetto campionato.\nColori e simboli.\nColori.\nEvoluzione della divisa.\nDi seguito l'evoluzione parziale della prima maglia della Casertana nel corso degli anni. Nella stagione 2017-18 per la prima volta la divisa rossoblu viene fregiata da un'immagine della Reggia di Caserta.\nSimboli ufficiali.\nStemma.\nLo stemma della Casertana \u00e8 uno scudo rosso e blu dal 1912, adottato al momento del cambio di denominazione in Volturno Football Club. Il falco invece fece la sua prima comparsa nel 1954, quando su iniziativa di un quotidiano napoletano, \"Il Giornale\", fu indetto un concorso per la scelta di un simbolo, che premi\u00f2 il disegno di Gerardo Miscuzzi.\nL'attuale stemma della Casertana \u00e8 stato presentato il 3 giugno 2014 nella sala stampa dello Stadio Pinto. \u00c8 costituito da uno scudo con bordo color oro, simbolo di blasone, diviso in due parti: una superiore, pi\u00f9 piccola e di forma rettangolare, in cui \u00e8 scritto il nome della societ\u00e0 dal punto di vista burocratico, , in blu su sfondo dorato, e una inferiore, pi\u00f9 estesa, divisa in una met\u00e0 sinistra rossa e una destra blu, al centro delle quali vi sono un pallone d'epoca e l'anno di fondazione della squadra, . Lo scudo \u00e8 poi sormontato da un falco, sempre color oro. Il disegno \u00e8 stato realizzato dalla societ\u00e0 in collaborazione con l'editing Millestampe ed \u00e8 in formato vettoriale.\nIn occasione del 110\u00ba anniversario dalla fondazione del club, il 13 luglio 2018 la societ\u00e0 ha reso pubblico attraverso i propri canali digitali (Facebook, Twitter e Instagram) il logo celebrativo dell'evento ed in uso nella stagione 2018-2019. Lo stemma altro non \u00e8 che una variante di quello del 2014, con l'aggiunta di una corona di alloro ai lati del pallone d'epoca e dell'anno proprio sotto l'anno di nascita .\nLe precedenti versioni del logo sono state caratterizzate spesso dal medesimo scudo rosso e blu, che negli anni ha leggermente variato la forma. Il nome della societ\u00e0 (in genere il semplice ) era inserito tradizionalmente su sfondo bianco nella parte superiore dello scudo, mentre il pallone da calcio \u00e8 stato inizialmente d'epoca, per poi passare al pi\u00f9 moderno ad esagoni e pentagoni bianchi e neri (modello Telstar), fino al ritorno a quello pionieristico con il logo del periodo 2009-2014. Sempre presente anche il falco che sormonta lo scudo, passato attraverso una serie di stilizzazioni. Particolare infine la versione adottata dal 1993 al fallimento del 2005, in cui il falco \"entrava\" nel logo fino quasi a toccare il pallone con gli artigli. La scritta (in questo caso come nella versione attuale) era bianca su sfondo per met\u00e0 blu (lato sinistro, dove il resto dello scudo era rosso) e per met\u00e0 rosso (lato destro, dove il resto era blu).\nInno.\nL'attuale inno ufficiale \u00e8 \"Everybody let's go Casertana\", scritto e composto dal complesso Maurizio Ha Fuso &amp; The Bleachers, presentato il 29 aprile 2014 in concomitanza con il ritorno della Casertana in Lega Pro. Si tratta di un brano ska il cui titolo prende spunto da un popolare coro cantato dalla tifoseria organizzata. Hanno preso parte alla registrazione e al video ufficiale anche i calciatori Ermanno Fumagalli, Riccardo Idda, Angelo Antonazzo, Lucas Correa e Nicola Mancino, l'allenatore in seconda Fabio Andreozzi, il team manager Cesare Salomone e l'addetto stampa Giuseppe Frondella. Un nuovo video dell'inno ufficiale della Casertana \u00e8 stato girato l'11 agosto 2018 ed \u00e8 stato presentato ufficialmente ai tifosi il 6 settembre 2018, in occasione della presentazione della squadra per il campionato di Serie C 2018/2019.\nStrutture.\nStadio.\nLa Casertana gioca le proprie partite interne allo stadio Alberto Pinto, sito in viale Medaglie d'Oro. L'impianto \u00e8 stato inaugurato con il nome di \"Comunale\" nel 1937 alla presenza del principe di Piemonte Umberto di Savoia, mentre nel 1947 \u00e8 stato intitolato al capitano della Finanza Alberto Pinto, calciatore della Casertana tra il 1925 e il 1927, trucidato a Bellona dai tedeschi nel 1943. Il progetto iniziale prevedeva un centro polisportivo di cui lo stadio \u00e8 di fatto l'unica costruzione ad esser stata realizzata. L'impianto \u00e8 formato da una tribuna centrale coperta, dal settore distinti, meno capiente, e da due curve; il terreno di gioco, inoltre, \u00e8 cintato da una pista di atletica. La capienza originaria era di circa posti, tuttavia le attuali norme in materia di sicurezza degli impianti sportivi ne hanno ridotto forzatamente la capienza. Il record di spettatori per una partita di campionato risale alla gara del 2 giugno 1991, decisiva ai fini della promozione nella serie cadetta, giocata contro il Monopoli; in tale occasione gli spalti furono affollati da oltre tifosi.\nIn precedenza la Casertana ha giocato anche in altre strutture come il \"Comunale\" di Piazza Venezia, costruito nel 1911, e al campo di Piazza D'armi, nell'area ex \"Ma.C.Ri.Co.\"; inoltre, nel biennio tra il 1945 e il 1947, a causa dell'occupazione dello stadio da parte delle truppe americane, la Casertana \u00e8 stata costretta a giocare al campo Vincenzo Cucco di via Roma.\nCentro di allenamento.\nLa Casertana in passato ha svolto le sue sedute di allenamento presso gli impianti sportivi del centro \"Ciapi\" ubicato nel comune di San Nicola la Strada e presso il centro sportivo \"Terra di Lavoro\" di Marcianise. mentre nella stagione 2016-2017, gli allenamenti si sono tenuti presso il centro sportivo \"Talamonti\", sito a Caserta.. A partire dal 1\u00ba luglio 2017, la societ\u00e0 rossoblu ha deciso di trasferire il proprio quartier generale presso il campo sportivo \"Benedetta Ferone\", sito nella frazione di Casolla, e ha stipulato anche un accordo con il comando della Brigata Garibaldi per l'utilizzo del campo \"El Alamein\", ubicato esattamente alle spalle della curva nord dello stadio Pinto e gi\u00e0 impiegato a lungo in passato come campo di allenamento. Dalla fine di ottobre 2018 la societ\u00e0 inizia ad utilizzare come campo d'allenamento il campo sportivo \"Antonio Ponsillo\" del comune di Caiazzo.\nSedi sociali.\nDi seguito la cronologia delle sedi sociali.\nSociet\u00e0.\nLa Casertana Football Club s.r.l. \u00e8 una societ\u00e0 a responsabilit\u00e0 limitata dal 2011. Le quote societarie sono ripartite tra il presidente Giuseppe D'Agostino, possessore del 75% delle quote, e la societ\u00e0 Caseificio La Pagliara s.r.l., di cui lo stesso Giuseppe D'Agostino risulta Amministratore Unico, detentrice del restante 25%.\nOrganigramma societario.\nDi seguito lo staff dell'area amministrativa della Casertana.\nSponsor.\nDi seguito l'elenco degli sponsor tecnici della storia della Casertana.\nImpegno nel sociale.\nLa Casertana nel corso della stagione 2013-2014 si \u00e8 distinta per l'impegno nel sociale. Oltre a sponsorizzare la fondazione Onlus \"A' voce d'\u00e9 creature\" del parroco anticamorra don Luigi Merola come l'anno precedente, durante il campionato di Lega Pro Seconda Divisione riesce anche a testimoniare la propria vicinanza alla squadra antirazzista della citt\u00e0 RFC Ska Lions. Inoltre la societ\u00e0 si fa sentire anche sull'argomento Terra dei fuochi: con un coprimaglia indossato nel prepartita della gara contro il Castel Rigone con la scritta mentre viene esposto (e poi messo sul vetro di divisione dalla Curva Sud dello Stadio Pinto) lo striscione \"Terra di Lavoro non deve morire. Caserta vuole vivere\". Lo stesso viene poi riportato anche nel sito ufficiale della societ\u00e0 rossobl\u00f9 nello spazio consuetamente occupato dagli sponsor. La Casertana realizza anche un calendario con le foto della squadra nella cornice della Reggia di Caserta. L'intero ricavato della vendita dei calendari viene donato in beneficenza equamente divisa tra la Caritas di Casagiove curata da don Stefano Giaquinto e la fondazione di don Luigi Merola.\nLa formazione rossobl\u00f9 viene invitata al \"Memorial vittime delle mafie\" promosso dalla fondazione Mario Diana, il 20 marzo a Quarto, insieme alla fondazione \"Libera\", ad una selezione di giornalisti campani e al Quarto, formazione del campionato di Eccellenza diventata simbolo della lotta alla Camorra. Proprio contro il Quarto la Casertana disputa una partita amichevole imponendosi per due reti ad una.\nIl 6 maggio 2015 la Casertana partecipa alla \"Partita del Cuore\" allo Stadio Pinto, organizzata dall'Associazione San Francesco d'Assisi Onlus, evento che coinvolge anche i ragazzi di alcune scuole cittadine con musica dal vivo durante l'intervallo. I proventi sono stati interamente devoluti a tale associazione. Tre giorni pi\u00f9 tardi, il 9 maggio 2015, i calciatori rossobl\u00f9 entrano in campo nel derby contro la Salernitana con una maglia che reca la scritta , mostrando solidariet\u00e0 nei confronti dei lavoratori dello stabilimento Indesit di Carinaro (CE), in procinto di essere licenziati da parte della Whirlpool.\nNella stagione 2015-2016 si rinnova il pluriennale legame con la fondazione \"A' voce d'\u00e9 creature\". Il 7 novembre 2015 viene annunciata la collaborazione tra la Casertana e l'associazione umanitaria Emergency, mentre il 14 febbraio successivo i rossobl\u00f9 sono scesi in campo dietro lo striscione dell'Unicef.\nIl 1\u00ba settembre 2017 la Casertana avvia un rapporto di collaborazione con LIVE Onlus, associazione molto attiva in ambito sportivo. Il 12 ottobre comunica, ancora in collaborazione con gli RFC Ska Lions, la partecipazione alle \"Action Weeks\", iniziativa antirazzista lanciata dal FARE (acronimo di Football Against Racism in Europe).\nNel 2019 collabora con l'associazione Casamore.\nSettore giovanile.\nLa Casertana \u00e8 la prima squadra a vincere il Campionato nazionale Dante Berretti, nella stagione 1966-1967, torneo che prevedeva l'utilizzo di giocatori nati dal 1945 in poi ma che abbiano compiuto almeno il sedicesimo anno di et\u00e0. Parteciparono 53 societ\u00e0 di Serie C e 59 di Serie D per un totale di 112 squadre. La Casertana il 6 giugno 1967 batt\u00e9 in finale il diventando cos\u00ec campione d'Italia.\nDiffusione nella cultura di massa.\nLa citt\u00e0 di Caserta ebbe un enorme risalto nella cronaca del 1969 perch\u00e9 presa d'assedio con episodi rivoltosi per circa dieci giorni, tra i quali l'incendio della stazione ferroviaria. La causa fu la mancata promozione della Casertana in Serie B per illecito sportivo, rivelatosi successivamente infondato. Questo evento, unico nella storia del calcio italiano, viene ricordato come la \"Rivolta del pallone\".\nViene citata durante il Festival di Sanremo del 1992 da Pippo Baudo nella presentazione del gruppo Statuto.\nLa Casertana \u00e8 citata nel film 11 metri di Francesco Del Grosso che ripercorre la vita di Agostino Di Bartolomei. Si parla dei rossoblu nel periodo in cui Di Bartolomei giocava per la Salernitana e della rivalit\u00e0 per la vetta della classifica alla fine degli anni ottanta tra Salernitana e Casertana. Nel film vi \u00e8 anche uno spezzone dell'epoca che ritrae Di Bartolomei impegnato nel tirare un calcio di rigore allo stadio Pinto.\nNel corso della stagione 2013-2014, visti i 19 risultati utili consecutivi inanellati, la Casertana attrae su di s\u00e9 l'attenzione dei media, infatti la formazione rossoblu viene raccontata dalle telecamere del programma Mediaset La trib\u00f9 del calcio e dai giornalisti del Guerin Sportivo.\nLa squadra viene anche inserita nel video iniziativa che ha come unico obiettivo la promozione delle bellezze di Caserta e provincia della \"Ha Fuso Produzioni\" dove sulle note di Happy di Pharrell Williams, insieme anche ad altre realt\u00e0 sportive casertane, come ad esempio la JuveCaserta Basket e la VolAlto Caserta, squadra di pallavolo della citt\u00e0 della Reggia.\n\u00c8 apparsa in due occasioni nel popolare programma televisivo Striscia la notizia all'interno della rubrica \"Striscia lo striscione\" condotta da Cristiano Militello. Una prima volta, durante la puntata del 28 settembre 2009, a causa della goliardica campagna abbonamenti 2009-10, il cui manifesto recava una caricatura del neopresidente degli Stati Uniti d'America Barack Obama con la scritta \"Anche io tifo Casertana\". La seconda volta invece \u00e8 stata l'11 aprile 2017, nella quale fu mostrato il fortunoso gol dello stabiese Francesco Ripa durante il derby -Casertana.\nLa Casertana risulta presente con account ufficiali anche sui principali social network. \u00c8 infatti attiva dal 2010 su Facebook, attraverso il quale \u00e8 stata eletta dai tifosi in tre occasioni (2014, 2016, 2017) al primo posto della \"Social Pro League\", competizione online riservata alle pagine ufficiali delle compagini di Lega Pro. A partire dal 10 ottobre 2013 \u00e8 stato poi lanciato l'account Twitter, mentre dal 16 gennaio 2016 i Falchetti sono approdati anche su Instagram. Il 2 novembre 2017 \u00e8 stato lanciato anche il canale YouTube ufficiale.\nAllenatori e presidenti.\nDi seguito l'elenco degli allenatori e dei presidenti della storia societaria.\nCalciatori.\nIl calciatore con pi\u00f9 presenze della storia della Casertana \u00e8 l'attaccante Marco Fazzi, che tre il 1968 e il 1978 ha giocato 292 partite di Campionato e 25 di Coppa Italia.\nAltri calciatori, ma non durante la militanza a Caserta, hanno invece indossato la maglia della Nazionale italiana, come Luca Bucci, Francesco Statuto, Fabio Petruzzi e Fabrizio Ravanelli (convocato anche per l'Europeo del 1996), mentre tra le file della propria Nazionale hanno giocato lo jugoslavo Borislav Cvetkovi\u0107, il guineano Karamoko Ciss\u00e9 e soprattutto l'argentino Pedro Pasculli, Campione del mondo 1986 che ha chiuso la carriera alla Casertana. Inoltre, Benny Carbone ha vinto l'Europeo Under-21 del 1994, Salvatore Matrecano quello del 1992 e partecipato ai Giochi Olimpici di Barcellona, mentre Pasquale Carotenuto \u00e8 stato un importante elemento della Nazionale italiana di beach soccer anche contemporaneamente alla sua esperienza casertana.\nGiuseppe Volpecina e Gianluca Grava, prodotti delle giovanili rossobl\u00f9, hanno vinto rispettivamente un Campionato (1986-1987) e una Coppa Italia (2011-2012) con il Napoli.\nNel 1973-1974 \u00e8 stato calciatore della Casertana il difensore Piero Volpi, diventato in due occasioni parte dello staff medico dell'Inter una volta ritiratosi. Infine, altri due prodotti delle giovanili approdati in prima squadra, Santino Piccolo (1948-1957) e Lello Farina (1947-1948), sono stati soci fondatori nel 1951, e in seguito allenatore e viceallenatore, della Juvecaserta Basket.\nContributo alle Nazionali.\nAl termine della stagione 2018-19, nel mese di giugno, il portiere Marius Adamonis riceve la prima convocazione in Nazionale lituana.\nStatistiche e record.\nStatistiche individuali.\nDi seguito le top 11 di presenze e reti assolute della storia societaria.\nTifoseria.\nStoria.\nLa tifoseria casertana balz\u00f2 alla ribalta nazionale gi\u00e0 nel 1969, quando a causa di una presunta combine la squadra cittadina perse il diritto di iscriversi alla Serie B per la prima volta dopo aver vinto il campionato di Serie C 1968-1969. Sollecitati dalle autorit\u00e0 locali a protestare, i supporters organizzarono una violenta manifestazione che prese il nome di \"Rivolta del pallone\". Negli anni 1970 nacquero i primi gruppi organizzati, come il \"Commando ultr\u00e0 gradinata\" (durante la stagione 1978-1979) e i \"Fedelissimi\". Negli anni 1980 il fenomeno ultras si allarg\u00f2 con la nascita di nuovi gruppi, in particolare i \"Fedayn Bronx\" (sorti dopo lo scioglimento dei \"Fedelissimi\" e sin dalla fondazione nel 1981 elemento trainante della curva). A questi fecero seguito i \"Crazy Boys\" (1982), il \"Cool Clan\" (1985), i \"Crips\" (1988-2012), i \"Boys Vanvitelli\", i \"Southern Boys\" (1988) e i \"New Rebels\" (1991), oltre a diverse sezioni sorte stesso in seno ai \"Fedayn Bronx\" come le \"Brigate\" (1990), i \"Mods\" (1990), i \"Pessimi Elementi\", l\"'Inferno\" (1990), il \"Gruppo Damigiana\" (1990), le \"Anime Infette\" e i \"Crazy Bulldog\". Nei due decenni successivi, complice il fallimento della societ\u00e0, si sciolse la maggior parte dei gruppi minori, mentre si formarono i \"South Kaos\" (1994), le \"Menti Opache\" (1992), gli \"Autonomi\", i \" Fedelissimi\" (1999), i \"Neds\", i \"Bad Boys\" (2002) e i \"Rude Boys\" (2002). Intorno agli anni 2010 sono nati i \"1908\", le \u201cnuove leve\u201d (2014) i \"The Black Sheep\", i \"Solo Per La Maglia\" (2016). A partire dalle ultime partite in casa della stagione 2017-18 (e dal 2018-19 anche in trasferta) la Casertana viene seguita anche dai \"Boys Caserta\", gruppo nato per supportare la squadra cittadina di basket, la Juvecaserta. \u00c8 esistito anche un \"Centro coordinamento dei clubs\" (o pi\u00f9 semplicemente \"C.C.C.\") che si interessava dei \"club Casertana\" sparsi per la Provincia.\nTradizionalmente gli ultras casertani sono vicini a posizioni politiche di sinistra, o comunque antifasciste e antirazziste. Inoltre, in diverse occasioni si sono schierati contro le guerre in Afghanistan e Iraq. Si ricordano anche battaglie di carattere ambientalistico relative, ad esempio, alla chiusura della discarica sita in localit\u00e0 Lo Uttaro.\nIl tifo organizzato casertano prese inizialmente posto nel settore distinti dello Stadio Pinto, per poi spostarsi in curva nord, poi nella sud e successivamente ancora nella pi\u00f9 capiente curva nord negli anni 1990. Per motivi di agibilit\u00e0 dei settori sono infine stati costretti a tornare nei distinti.\nPer quanto riguarda il seguito, oltre naturalmente che nel capoluogo, questo \u00e8 molto radicato in diverse aree della Provincia, in particolare nei comuni della Valle di Suessola (San Felice a Cancello, Santa Maria a Vico, Arienzo) e nella vicina Casagiove. Proprio a San Felice il 5 maggio 2015 \u00e8 stato infatti inaugurato il primo \"club Casertana\" dal ritorno in Terza serie.\nGemellaggi e rivalit\u00e0.\nLa tifoseria casertana vanta due saldi e storici gemellaggi. Il primo \u00e8 quello con i cosentini. Nato nel luglio del 1985, in occasione del raduno ultras a Fuscaldo promosso proprio dagli ultras del Cosenza, ha avuto modo di manifestarsi in pi\u00f9 e diverse occasioni nel corso degli anni. Il secondo, nato nel 1985 al pari di quello coi cosentini, \u00e8 con i tifosi della , in particolare col gruppo \"Freak Brothers\". Le tre tifoserie sono unite da una forte e reciproca stima, oltre che da comuni ideali politici, riconducibili all'idealismo di estrema sinistra. Vi sono inoltre amicizie molto sentite con i tifosi dell', del , del e del , reciproco rispetto invece con quelli della e del . In ambito internazionale invece sono ottimi i rapporti intrattenuti con la tifoseria del Mainz.\nPer i tifosi casertani il derby per eccellenza \u00e8 quello con la , che rappresenta la rivalit\u00e0 principale.\nA seguire, rapporti molto tesi anche nelle sfide con , e , con la quale nel 2017 si \u00e8 interrotta una trentennale amicizia. Sentite anche le sfide con i tifosi di , , , , , , , , ,&lt;ref name=\"Determinazioni 2011/2012 nr. 36/2011\"&gt;&lt;/ref&gt; , , , , , , , (rapporti tesi soprattutto negli anni 1980), , , , e (con cui fino al 1997 vigeva un rapporto di amicizia). Schermaglie minori hanno visto, inoltre, contrapporsi ai Casertani i supporters di , , e .\nOrganico.\nStaff tecnico.\n\"Staff tecnico per la stagione 2021-2022.\""}
{"id": "660129", "revid": "712828", "url": "https://it.wikipedia.org/wiki?curid=660129", "title": "Stam Reath", "text": ""}
{"id": "660130", "revid": "712828", "url": "https://it.wikipedia.org/wiki?curid=660130", "title": "Tru Veld", "text": ""}
