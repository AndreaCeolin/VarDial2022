{"id": "707763", "revid": "119908840", "url": "https://it.wikipedia.org/wiki?curid=707763", "title": "Barocco napoletano", "text": "Il barocco napoletano \u00e8 una forma artistica e architettonica sviluppatasi tra il XVII secolo e la prima met\u00e0 del XVIII secolo a Napoli ed \u00e8 riconoscibile per le sue sgargianti decorazioni marmoree e di stucchi che caratterizzano le strutture portanti degli edifici. In particolare, il Barocco napoletano fiorisce verso la met\u00e0 del Seicento con l'opera di alcuni architetti locali molto qualificati e termina a met\u00e0 del secolo successivo con l'avvento di architetti di stampo neoclassico.\nNel Settecento il Barocco raggiunse l'apice con le architetture ricollegabili al Rococ\u00f2 e al Barocco austriaco, dando origine ad una combinazione dalla quale scaturirono edifici di grande valore artistico.\nQuesto stile, che si svilupp\u00f2 in Campania e nel sud del Lazio (dove fu costruita l'Abbazia di Montecassino che rappresenta un esempio di architettura barocca napoletana al di fuori di Napoli) fu portato all'attenzione della critica internazionale solo nel XX secolo, grazie al volume \"Architettura barocca e rococ\u00f2 a Napoli\" di Anthony Blunt.\nCaratteri del barocco napoletano.\nL'architettura barocca si sviluppa a Roma nei primi anni del Seicento, sotto l'influenza del lascito culturale di Michelangelo Buonarroti e con l'opera di Carlo Maderno ed altri. Le esigenze dettate dalla Controriforma portarono alla creazione di uno stile teso ad esaltare la centralit\u00e0 della Chiesa cattolica, ma atto anche ad esprimere le frivolezze della vita mondana e della nuova filosofia scientifica copernicana e galileiana protesa verso una nuova frontiera delle conoscenze, e alludendo alla vita come ad un sogno come \u00e8 possibile percepire nelle opere di William Shakespeare e Pedro Calder\u00f3n de la Barca e nella filosofia di Cartesio.\nLe caratteristiche fondamentali dell'architettura barocca sono le linee curve, dagli andamenti sinuosi, talvolta con motivi molto complessi, tanto da risultare quasi indecifrabili; inoltre, il forte senso della teatralit\u00e0 spinse l'artista all'esuberanza decorativa, unendo pittura, scultura e stucco nella composizione spaziale e sottolineando il tutto mediante suggestivi giochi di luce ed ombre.\nI caratteri del Barocco romano oltrepassarono presto i confini della Citt\u00e0 eterna. A Napoli i temi barocchi, uniti a quelli del Manierismo toscano, influenzarono soprattutto il primo trentennio del XVII secolo con l'avvento di architetti estranei alla formazione locale, tra i quali occorre ricordare Giovanni Antonio Dosio, il ferrarese Bartolomeo Picchiatti ed il lucano Francesco Grimaldi. Riconducibili a Dosio sono alcune opere come la chiesa dei Girolamini e il chiostro della Certosa di San Martino, che costituiscono una reinterpretazione in chiave tardo manierista del Rinascimento toscano. Picchiatti invece appare legato al gusto del primo Barocco romano, mentre Francesco Grimaldi faceva parte della cerchia degli architetti religiosi insieme ad altri architetti del periodo, come il domenicano Giuseppe Nuvolo ed il gesuita Giuseppe Valeriano. Il Grimaldi, dopo aver compiuto varie esperienze a Roma, ebbe l'incarico di progettare la Basilica di Santa Maria degli Angeli a Pizzofalcone e la Cappella del Tesoro nel Duomo di Napoli, dove la decorazione barocca fu applicata su impianti ancora classicheggianti.\nTuttavia, la personalit\u00e0 di spicco del secolo \u00e8 Cosimo Fanzago. Lombardo di nascita, si trasfer\u00ec nel secondo decennio del Seicento a Napoli, dove progett\u00f2 molte opere scultoree e architettoniche, tra cui edifici sacri, civili e decorazioni interne di chiese in marmi policromi ed in marmi commessi.\nIl Settecento vide attivi Antonio Canevari, Domenico Antonio Vaccaro, Ferdinando Sanfelice, Nicola Tagliacozzi Canale e tanti altri, che mutarono in modo irrefrenabile il volto della citt\u00e0.\nGli architetti avevano l'incarico di rimaneggiare i palazzi esistenti e di progettare le opere su lotti di terreno non particolarmente estesi all'interno delle mura urbane. Le opere dovevano rispettare alcuni caratteri imposti durante l'edificazione, tanto che, nelle costruzioni della Napoli barocca, \u00e8 possibile individuare una serie di caratteristiche standard, soprattutto per quanto concerne gli edifici religiosi:\nStoria ed evoluzione dello stile.\nPrima fase.\nLa prima fase del Barocco napoletano prese avvio nel XVI secolo con i piani di urbanizzazione voluti fortemente da Don Pedro di Toledo, che fu il primo a curarsi di un'espansione accurata dell'urbe.\nDalla seconda met\u00e0 del secolo fino al Settecento furono innalzati i Quartieri Spagnoli ed i borghi esterni alle mura della capitale del regno (come quelli dei \"Vergini\" e di \"Sant'Antonio Abate\"), mentre altri nuclei urbani si sviluppano alle pendici del Vomero come aggregati della citt\u00e0.\nLa realizzazione pi\u00f9 importante del Cinquecento fu il progetto di Ferdinando Manlio e Giovanni Benincasa per la via Toledo, a lato della quale il vicer\u00e9 decise di innalzare, lungo le pendici della collina vomerese, i quartieri militari spagnoli e, sul fronte opposto, le residenze della nobilt\u00e0 locale. Il progetto, in parte disatteso, prevedeva un'idea unitaria dei fronti lungo la strada, con la costruzione di blocchi edilizi continui. Nel frattempo Don Pedro ed altri vicer\u00e9 iniziarono una lenta trasformazione dei borghi in quartieri della citt\u00e0.\nLa fase si suddivide in due fondamentali periodi che vanno rispettivamente dal 1582 al 1613 e dal 1613 al 1626. Il primo pu\u00f2 essere considerato una fase di premessa, caratterizzato ancora da edifici d'impronta manierista e romana. L'artista pi\u00f9 importante a cavallo dei due secoli fu lo svizzero Domenico Fontana, autore del Palazzo Reale e del Complesso di Ges\u00f9 e Maria, che mor\u00ec a Napoli nel 1607; notevole \u00e8 anche il lavoro di architetti come Gian Battista Cavagna, che lavor\u00f2 a pi\u00f9 riprese nella capitale del regno seguendo tra l'altro canoni classicisti e vignoleschi. Invece, nel secondo periodo le maestranze e gli architetti partenopei acquisirono maggiore autonomia dal punto di vista progettuale. Questo periodo si conclude con l'avvento dello scultore lombardo, naturalizzato napoletano (a quei tempi era tutto riunito nella stessa corona), Cosimo Fanzago. Contemporaneamente fu attivo anche il tardo-manierista Giovan Giacomo di Conforto, che realizz\u00f2 diversi restauri e prese parte ai maggiori cantieri presenti in citt\u00e0; fino al 1626 fu anche supervisore della fabbrica della Certosa di San Martino, prima di essere sostituito dal Fanzago. Altri due importanti esponenti furono Giulio Cesare Fontana figlio di Domenico Fontana e il suo collaboratore Bartolomeo Picchiatti, che divenne autonomo dopo la morte di Fontana e che fu autore di importanti fabbriche religiose come ad esempio la chiesa di Santa Maria della Stella e la chiesa di San Giorgio dei Genovesi.\nInoltre, da prendere in considerazione \u00e8 l'avvento di ordini monastici, che fecero erigere, dentro e fuori le mura, diversi complessi religiosi. La Controriforma ebbe notevole influenza sulla citt\u00e0, tanto che le autorit\u00e0 dovettero garantire un terreno edificabile per ogni ordine pi\u00f9 importante: tra le prime strutture realizzate si ricordano il Complesso di Ges\u00f9 e Maria, la chiesa del Ges\u00f9 Nuovo e la Basilica di Santa Maria della Sanit\u00e0 (queste ultime furono edificate rispettivamente da gesuiti e domenicani).\nSuccessivamente gli ordini monastici innalzarono ulteriori complessi, come per la Certosa di San Martino, la Basilica di San Paolo Maggiore e la chiesa dei Girolamini, i cui cantieri si protrassero per lungo tempo, con l'intervento di numerosi architetti. Infatti, la realizzazione ex novo degli ambienti della Certosa di San Martino richiese oltre cento anni; il primo intervento fu quello di Giovanni Antonio Dosio ed \u00e8 datato tra il 1589 e il 1609, mentre gli ultimi interventi del progetto di rinnovo risalgono alla met\u00e0 del XVIII secolo, con Nicola Tagliacozzi Canale. Il cantiere della Basilica di San Paolo Maggiore, affidata ai teatini, vide invece il susseguirsi di Gian Battista Cavagni e Giovan Giacomo Di Conforto, ma l'intero edificio fu rinnovato tra la fine del Seicento e gli inizi del Settecento. Infine, la chiesa dei Girolamini venne progettata alla fine del XVI secolo da Giovanni Antonio Dosio e successivamente proseguita da Dionisio Nencioni di Bartolomeo, che ultim\u00f2 la struttura ad eccezione della cupola, che invece fu portata a termine da Dionisio Lazzari a met\u00e0 del secolo successivo.\nGli ordini monastici comunque non furono estranei al panorama di cambiamento culturale del periodo, ma si interessarono anche alle realizzazioni architettoniche dei loro conventi. Pertanto, da qui inizia una lunga lista di architetti che entrarono in un ordine religioso e che svolsero la propria attivit\u00e0 in seno ad esso o per altri ordini: i progettisti di riferimento sono il gesuita Giuseppe Valeriano, il domenicano Giuseppe Nuvolo, il teatino Francesco Grimaldi, il barnabita Giovanni Ambrogio Mazenta, Agatio Stoia (che present\u00f2 un progetto alla chiesa di San Francesco Saverio, per cui si pu\u00f2 dedurre che sia stato anch'esso gesuita) ed infine il padre Giovanni Vincenzo Casali.\nLe soluzioni delle planimetriche degli edifici sacri restano fedeli all'impianto a pianta centrale, con transetti e abside rettangolare; tra queste fanno eccezione la Basilica di San Paolo Maggiore, che possiede le navate laterali e l'abside semicircolare, la chiesa del Ges\u00f9 Nuovo, caratterizzata da un impianto tipicamente basilicale a tre navate e la chiesa dei Girolamini, anch'essa divisa in tre navate.\nAlcune note a margine meritano gli edifici civili, che vennero progettati con sequenze di arcate slanciate, molto evidenti nei cortili dei palazzi nobiliari, rivestite di piperno in modo da ottenere un forte contrasto di luci e ombre.\nSeconda fase.\nLa seconda fase del Barocco napoletano inizia con l'avvento di Cosimo Fanzago nel cantiere della Certosa di San Martino. La certosa divenne in un certo senso un laboratorio di architettura e scultura per Fanzago e per tanti altri artisti dell'epoca. Nella sua longeva carriera il Fanzago fu scultore e architetto e realizz\u00f2 pregevolissime opere in citt\u00e0. Peraltro, le sue notevoli capacit\u00e0 di architetto lo portarono ad occuparsi di innumerevoli fabbriche. La sua attivit\u00e0 ebbe inizio intorno al 1626, quando il suo predecessore, Giovan Giacomo Di Conforto, abbandon\u00f2 il cantiere di San Martino. Fanzago divenne il supervisore della certosa, realizzando le decorazioni scultoree nella chiesa maggiore del complesso, le sculture nel chiostro grande con annesso cimitero dei monaci e altre opere di valore. Inoltre si interess\u00f2 anche alla pittura, soprattutto grazie alle sue conoscenze in campo artistico e culturale; ad esempio conosceva lo Spagnoletto, alias Josep de Ribera, ed altri.\nLa sua attivit\u00e0 ebbe un notevole incremento negli anni trenta del XVII secolo, quando gli venne commissionata la Guglia di San Gennaro e il restauro della chiesa del Ges\u00f9 Nuovo, con decorazioni in commesso. Fu un artista molto ricercato anche dai nobili, che gli affidarono la progettazione o il restauro delle proprie residenze: tra queste si possono citare il Palazzo Carafa di Maddaloni, il Palazzo Donn'Anna e il Palazzo Firrao.\nAlla luce di ci\u00f2, il Fanzago pu\u00f2 essere considerato il vero capostipite del barocco napoletano. Inoltre la sua architettura era complementare alla scultura: ad esempio, nella Guglia di San Gennaro non vi \u00e8 una netta distinzione tra elementi architettonici e scultorei: la colonna, cinta da alcune volute, \u00e8 accostata ai medaglioni e ai festoni di frutta. Anche gli altari divengono una macchina scenografica che ingloba scultura e architettura. L'altare \u00e8 progettato non solo per le celebrazioni liturgiche, ma serve anche per dividere la zona pubblica, che termina nel presbiterio, con quella riservata al coro dell'ordine; l'accesso tra i due ambienti avviene tramite portelle marmoree poste ai lati dell'altare, che di fatto si tramuta in un arredo sacro.\nL'attivit\u00e0 del Fanzago oltrepass\u00f2 i confini di Napoli, estendendosi nel Casertano, ad Avellino, nel basso Lazio e a Roma, in Calabria, nella Cattedrale di Palermo, e in Spagna.\nAnche i contemporanei, come Francesco Antonio Picchiatti e Dionisio Lazzari, furono molto richiesti dalle committenze dell'epoca. Il primo si discost\u00f2 dallo stile del Fanzago, facendo ricorso ad un'architettura pi\u00f9 classicheggiante, mentre il secondo oper\u00f2 nel solco dello stile barocco.\nIn particolare, Dionisio Lazzari lavor\u00f2 al Palazzo Firrao e nella chiesa di Santa Maria della Sapienza, dove realizz\u00f2 la facciata progettata, presumibilmente, dallo stesso Cosimo Fanzago: altre sue opere sono la chiesa di Santa Maria dell'Aiuto, che fu compromessa nelle decorazioni marmoree nel XVIII secolo, e la chiesa di San Giuseppe dei Ruffi, completata solo intorno alla met\u00e0 del Settecento.\nAltri architetti attivi a met\u00e0 del secolo sono ancora alcuni esponenti degli ordini religiosi, come il certosino Bonaventura Presti, che venne da Bologna come falegname e si specializz\u00f2 anche in architettura e ingegneria seguendo da vicino i cantieri della Certosa di San Martino; l'opera pi\u00f9 famosa del frate \u00e8 la darsena vecchia, ma lavor\u00f2 pure nel Chiostro di San Domenico Soriano ed in entrambi i cantieri venne sostituito dal regio ingegnere e architetto Francesco Antonio Picchiatti.\nUn'altra figura di rilievo fu Giovan Domenico Vinaccia, architetto, scultore e orafo, che si form\u00f2 alla bottega di Dionisio Lazzari e fu l'autore della facciata della chiesa del Ges\u00f9 Vecchio e delle decorazioni architettonico-scultoree delle seguenti chiese napoletane: Santa Maria Donnaregina Nuova, Sant'Andrea delle Dame e Santa Maria dei Miracoli.\nInfine, occorre ricordare il regio ingegnere e architetto Pietro De Marino, che divenne dapprima collaboratore di Bartolomeo Picchiatti e successivamente intraprese la carriera autonomamente e venne affiancato all'ingegnere Natale Longo; le sue opere pi\u00f9 famose sono la chiesa di Santa Maria di Montesanto, completata da Dionisio Lazzari, e la chiesa di San Potito.\nDal punto di vista urbanistico, all'epoca il suolo destinato alle edificazioni si era bruscamente ridotto a causa del sorgere di numerose fabbriche religiose. Gli architetti avevano difficolt\u00e0 nel progettare nell'area delle vecchie mura urbane e quindi cominciarono ad edificare palazzi nobiliari verso la collina di Pizzofalcone e verso la Riviera di Chiaja. Per gli ordini monastici invece si rimaneggiavano le chiese gi\u00e0 esistenti, con le profusioni di marmi policromi e marmi commessi, e talvolta si abbattevano per ricostruirle con piante pi\u00f9 complesse.\nTerza fase.\nVerso gli anni novanta del XVII secolo si susseguirono, in un breve lasso di tempo, due terremoti che danneggiarono molti edifici dell'urbe. Il terremoto del 1688, che precedette quello del 1693, caus\u00f2 diversi crolli, tra cui l'antico prospetto della basilica di San Paolo Maggiore, che, pochi anni prima, era stato ammodernato secondo gli stilemi barocchi su disegno di Dionisio Lazzari. Grazie all'intervento della nobilt\u00e0 i danni furono riparati in breve tempo: un caso esemplare \u00e8 la ricostruzione, voluta fortemente dal conte Marzio Carafa, del paese di Cerreto Sannita a seguito del disastroso terremoto del 5 giugno 1688.\nDurante le riparazioni post-sismiche furono attivi architetti di transizione fra i due secoli; il primo fu il pittore e architetto Francesco Solimena, che progett\u00f2 ad esempio il Palazzo Solimena come propria abitazione, la facciata della chiesa di San Nicola alla Carit\u00e0 (eseguita successivamente da Salvatore Gandolfo) e varie opere minori, come il campanile della Cattedrale di San Prisco a Nocera Inferiore e il nuovo portale della chiesa di San Giuseppe dei Vecchi.\nAltri due esponenti di transizione furono Arcangelo Guglielmelli e Giovan Battista Nauclerio.\nIl primo, collaboratore del citato Lazzari, restaur\u00f2 il Complesso di Santa Maria delle Periclitanti e la chiesa di Santa Maria Donnalbina; la sua attivit\u00e0 si registra nell'Abbazia di Montecassino per la realizzazione della navata della chiesa e fu attivo anche nel cantiere del Duomo di Salerno, dove innalz\u00f2 la navata ispirandosi a quella della stessa abbazia benedettina. Invece, il Nauclerio era l'allievo dell'architetto Francesco Antonio Picchiatti ed oper\u00f2 per alcuni ordini monastici. Complet\u00f2 la chiesa di Santa Maria delle Grazie sulla piazzetta Mondragone (iniziata da Arcangelo Guglielmelli poco prima della propria morte), al cui interno \u00e8 conservato un altare in marmo disegnato da Ferdinando Sanfelice; nel frattempo ide\u00f2 numerosi edifici sacri e civili tra cui una cappella nel Duomo di Avellino e la Villa Faggella.\nAgli inizi del XVIII secolo Napoli vide un'incontrollata espansione urbanistica a causa dell'incremento demografico. I massimi esponenti del secolo furono Domenico Antonio Vaccaro e il citato Ferdinando Sanfelice; nei due viene riscontrato uno stile tra quello di Cosimo Fanzago e di Fisher Von Erlach. Inoltre, nel Settecento in citt\u00e0 giunsero architetti di estrazione romana per lavorare per conto del re, come Giovanni Antonio Medrano e Antonio Canevari; ai due si deve la Reggia di Capodimonte. Altri architetti sono Nicola Tagliacozzi Canale, che lavor\u00f2 principalmente alla Certosa di San Martino e realizz\u00f2 i palazzi Mastelloni e Trabucco. Infine occorre ricordare Giuseppe Astarita, che fu attivo fino alla seconda met\u00e0 del secolo tra Napoli e la Puglia; fu un importante sperimentatore di piante come quella mistilinea di Sant'Anna a Capuana, che raggiunse la conformazione definitiva nel 1751.\nAncora nel Settecento furono attivi Enrico Pini, Giuseppe Lucchese Prezzolini e Antonio Guidetti. Enrico Pini era un frate e, intorno alla met\u00e0 del secolo, realizz\u00f2 la facciata della chiesa di San Carlo alle Mortelle e lavor\u00f2 agli interni della chiesa del Ges\u00f9 delle Monache insieme ad Arcangelo Guglielmelli, Lorenzo Vaccaro e Nicola Cacciapuoti; il Pini disegn\u00f2 anche l'altare maggiore della chiesa. Giuseppe Lucchese Prezzolini divenne celebre per l'intervento presso la chiesa di San Nicola a Nilo, mentre Antonio Guidetti lavor\u00f2 alla chiesa di Santa Maria della Colonna. Entrambe le chiese fanno riferimento alla cultura architettonica di ispirazione borrominiana. Infatti, nella prima si nota un andamento concavo-convesso del prospetto e nella seconda sono presenti accorgimenti prospettici che slanciano l'intera composizione fino ad aprirsi verso lo spazio antistante.\nNella prima met\u00e0 del secolo, ad Aversa e dintorni, si affacciarono diverse personalita romane che contribuirono alla formazione di un linguaggio Arcadico dell'architettura napoletana; esse furono Carlo Buratti (Cattedrale di San Paolo), Francesco Antonio Maggi, Filippo de Romanis e Paolo Posi. Verso la met\u00e0 del Settecento questi architetti, assieme ai nuovi esponenti del classicismo barocco come Ferdinando Fuga e Luigi Vanvitelli, indirizzarono l'architettura verso nuove forme di decoro e compostezza tipiche della scuola romana. Vanvitelli, attorno alla propria figura, ebbe numerosi collaboratori e allievi che riuscirono, intorno agli anni cinquanta a stravolgere la moda barocca, orientando i gusti verso il classicismo dell'Arcadia.\nFra gli architetti che collaborarono all'affermazione del barocco aulico del Luigi Vanvitelli ci furono il Tagliacozzi Canale che risent\u00ec molto blandamente degli influssi, ma prese parte alla realizzazione del Foro Carolino; poco tempo prima il Tagliacozzi Canale fu assunto, senza soldo, insieme all'ingegnere regio Giuseppe Pollio presso il Real Albergo dei Poveri come revisore dei conti della fabbrica.\nI fratelli Luca e Bartolomeo Vecchione si mossero nel solco della cultura classicista dell'epoca, ma seppero dare anche un tocco di originalit\u00e0 alle loro composizioni, soprattutto per quanto riguarda il meno noto Bartolomeo che nella progettazione della Farmacia degli Incurabili diede prova di una personalit\u00e0 nervosa e raffinata di un artista che vive la sua opera in profondit\u00e0 e in superficie, senza zone neutre. Altri furono Giovanni del Gaizo, Pollio, Astarita e Gaetano Barba\nInfine occorrono alcune note sull'architettura civile del XVIII secolo. Essa mostra l'impiego di elaborate scenografie nella composizione degli scaloni e dei cortili; in questo si specializz\u00f2 Ferdinando Sanfelice, che progett\u00f2 il maestoso scalone aperto del Palazzo dello Spagnolo, posto scenograficamente sul fondo di uno stretto cortile.\nUrbanistica.\nI Quartieri Spagnoli.\nI Quartieri Spagnoli, voluti fortemente dal vicer\u00e9 per l'acquartieramento di soldati spagnoli in citt\u00e0, sorgono in un'area compresa tra via Tarsia e via Chiaia longitudinalmente e tra via Toledo e l'attuale corso Vittorio Emanuele; la superficie coperta \u00e8 di circa 800.000 metri quadrati.\nAnalogie alla conformazione del quartiere sono riscontrabili peraltro anche nelle zone delle Mortelle e di Cariati, dove un'edilizia pi\u00f9 compatta, articolata attorno ad una maglia stradale pi\u00f9 rarefatta e non ortogonale, \u00e8 costituita da un insieme di palazzi tardocinquecenteschi. L'espansione dei Quartieri Spagnoli procedette comunque in pi\u00f9 fasi, distribuite in un lasso di tempo che va dalla carta di Lafr\u00e9ry a quella del Duca di Noja. In origine, nel primo ventennio del XVII secolo, la zona era formata da case e comprensori di case trasformati nei palazzi di lusso della nobilt\u00e0; tuttavia, sostanziali trasformazioni avvennero intorno al 1630 per protrarsi fino al XIX secolo.\nNella vicina via Toledo non appare nessuna affluenza degli ordini monastici tranne qualche chiesa; invece, addentrandoci nei quartieri si possono scorgere numerose fabbriche religiose che talvolta costituirono un ostacolo allo sviluppo urbanistico a causa del loro notevole ingombro dell'insula quadrangolare. Presenti sono le arciconfraternite volute dai nobili. Esse sorsero principalmente intorno alla met\u00e0 del XVI secolo per poi svilupparsi nel secolo successivo con le rendite annue; un esempio \u00e8 la chiesa dell'Immacolata Concezione e Purificazione di Maria de' nobili in Montecalvario, che, a partire dal 1620, divenne il centro di una manifestazione artistica con la realizzazione di un carro alla quale partecipavano artisti importanti del panorama barocco della citt\u00e0, come Lorenzo e Domenico Antonio Vaccaro.\nPertanto l'edilizia sacra influenz\u00f2 notevolmente lo sviluppo architettonico della zona. Alcuni dei primissimi interventi risalgono al Cinquecento con realizzazioni di ordini monastici o grazie alle elargizioni nobiliari. Esempi sono: la chiesa di Santa Maria della Mercede a Montecalvario il cui restauro avvenne nel 1677 ad opera dello stuccatore Gennaro Schiavo, e la chiesa di Santa Maria ad Ogni Bene dei Sette Dolori, anch'essa fondata nel Cincquecento su progetto di padre Giovanni Vincenzo Casali (quest'ultima fu completamente rifatta nel XVIII secolo da Nicola Tagliacozzi Canale e oggi dell'originale non rimane altro che il portale).\nLa presenza di aree conventuali e dei relativi cantieri port\u00f2 alla formazione di veri e propri laboratori che conferirono agli architetti una formazione scientifica riguardo alle tecniche costruttive e che favorirono lo sviluppo di nuove concezioni spaziali. Notevole \u00e8 l'applicazione del piperno a tutti gli edifici.\nCostantinopoli.\nCostantinopoli \u00e8 la zona \"intra moenia\" compresa tra la Porta di Costantinopoli e piazza Bellini, includendo anche l'area di Port'Alba. La zona ospitava, sin dall'epoca aragonese, alcuni palazzi nobiliari, come il Palazzo Castriota Scanderbeg, e notevoli complessi conventuali, come la chiesa di Santa Maria della Sapienza e la chiesa di Santa Maria di Costantinopoli, la cui apertura \u00e8 datata intorno agli anni trenta del Cinquecento, che furono oggetto di ulteriori espansioni o restauri nel secolo successivo.\nTuttavia, una prima sistemazione urbanistica si ebbe intorno al Seicento per volont\u00e0 dei vicer\u00e9 di Napoli Pedro \u00c1lvarez de Toledo e Pedro Fern\u00e1ndez de Castro. In particolare, sotto quest'ultimo, che fu vicer\u00e9 dal 1610 al 1616, via Costantinopoli assunse importanza grazie alla presenza esterna alle mura dei Regi Studi, realizzati da Giulio Cesare Fontana nel 1622; la nuova strada venne quindi unita alla preesistente via Toledo tramite il largo Mercatello (attuale Piazza Dante).\nIn generale, i palazzi che sorsero lungo la via, derivarono da \"case palazziate\"; i proprietari acquistarono case o lotti limitrofi, trasformando l'isolato cos\u00ec formatosi in vasti palazzi residenziali; ad esempio, nel XVII secolo sono testimoniate all'archivio storico della citt\u00e0 alcune ricevute di pagamento riguardanti terreni acquistati che appartenevano al Complesso di San Gaudioso.\nIn ogni caso, l'intervento urbanistico dovette tener conto del dislivello morfologico dell'area, che risulta evidente nella configurazione del Palazzo Conca (inglobato successivamente nella fabbrica del Complesso di Sant'Antonio delle Monache a Port'Alba), dove la presenza della scala d'accesso settecentesca evidenzia l'andamento scosceso del terreno.\nUn nuovo intervento si ebbe tra il 1620 e il 1656, quando via Costantinopoli fu sottoposta ad un rinnovo in chiave barocca; infatti furono rifatte le facciate di diversi palazzi, tra cui quella di Palazzo Firrao realizzata nella seconda met\u00e0 del Seicento ad opera di Cosimo Fanzago con la collaborazione degli scultori Giacinto e Dionisio Lazzari, Simone Tacca e Francesco Valentino. Pi\u00f9 radicale invece fu il restauro del complesso di Santa Maria di Costantinopoli, la cui chiesa fu interamente ricostruita grazie all'intervento del domenicano Giuseppe Nuvolo, che innalz\u00f2 anche la facciata con tre portali (oggi quelli laterali risultano murati a causa di un intervento del XVIII secolo che port\u00f2 alla trasformazione delle navate laterali in cappelle).\nContemporaneamente fu eseguito il rinnovo della chiesa di Santa Maria della Sapienza, i cui lavori durarono ben quarantacinque anni (1625-1670); al primo intervento di Giovan Giacomo Di Conforto fece seguito dapprima quello di Cosimo Fanzago (a cui \u00e8 attribuita la creazione della facciata a loggiato nella quale lavorano Dionisio e il padre Jacopo Lazzari per le decorazioni in marmo) e infine quello dell'ingegnere Orazio Gisolfo per il completamento della cupola.\nAl contempo si registrano i lavori nella chiesa di San Giovanni Battista delle Monache. Questo complesso era stato fondato nel 1597, mentre la chiesa fu realizzata solo alla fine del XVII secolo e completata a gli inizi del successivo; l'impianto si deve a Francesco Antonio Picchiatti, mentre la facciata, che s'ispira a quella del Soria di San Gregorio al Celio a Roma, \u00e8 opera di Giovan Battista Nauclerio e risale al Settecento.\nFuori le mura: Vergini, Stella, Sanit\u00e0 e Materdei.\nQuesta serie di borghi \"extraurbani\" sorti in epoca medievale tra Porta San Gennaro e la Porta Santa Maria di Costantinopoli, costituisce un importante punto di riferimento dell'architettura barocca napoletana per i successivi aggregamenti creati tra la fine del XVI e il XVII secolo.\nIn quest'epoca di rinnovo architettonico e sociale sorsero le prime importanti fabbriche extra moenia: oltre alla chiesa di San Gennaro Extra Moenia, ricordata sin dall'epoca paleocristiana, il primo intervento fu quello inerente alla Basilica di Santa Maria della Sanit\u00e0, voluta dai domenicani e costruita tra il 1602 e il 1613 su progetto di Giuseppe Nuvolo. Contemporaneamente furono eretti ulteriori complessi con canoni della Controriforma, come la chiesa di Santa Maria della Verit\u00e0, conosciuta anche come \"Sant'Agostino degli Scalzi\", e la vicina chiesa di Santa Teresa degli Scalzi, entrambe situate nel comprensorio di Fonseca-Materdei ed erette da Giovan Giacomo Di Conforto su commissione dei Carmelitani Scalzi.\nAl 1606 risale la fondazione del conservatorio dei Santi Bernardo e Margherita a Fonseca con annessa chiesa progettata anni dopo da Pietro De Marino. Pi\u00f9 antica \u00e8 la fondazione della chiesa di Santa Maria di Materdei (1585), che per\u00f2 fu rinnovata nel XVIII secolo da Nicola Tagliacozzi Canale.\nAltri rinnovamenti interessarono le chiese di Santa Maria della Vita, Santa Maria Succurre Miseris ai Vergini, Santa Maria della Misericordia ai Vergini, Santa Maria dei Vergini ed altri complessi. Questi rinnovamenti sono datati nel lasso di tempo compreso tra il terremoto del 1688 e la met\u00e0 del Settecento.\nProprio nel Settecento vennero fondatati altri due importanti complessi monastici: la chiesa dell'Immacolata e San Vincenzo, realizzata a met\u00e0 del secolo da Bartolomeo Vecchione su un precedente complesso distrutto, e il Complesso dei Cinesi fondato nel agli inizi del secolo.\nMeritevole d'attenzione \u00e8 la chiesa di Santa Maria della Stella, fondata nel 1571, e realizzata dai primi decenni del Seicento su progetto di Bartolomeo Picchiatti, coadiuvato dal figlio Francesco Antonio; l'edificio, completato nel 1734 sotto la direzione di Domenico Antonio Vaccaro, fu severamente danneggiato a causa della seconda guerra mondiale e durante il successivo restauro furono riutilizzati marmi di chiese demolite. Notevole \u00e8 la sagrestia barocca con decorazioni di Luca Vecchione vagamente Rococ\u00f2.\nL'edilizia civile invece pu\u00f2 essere distinta in due parti:\nPontecorvo e Pizzofalcone.\nEntrambi i quartieri sono posti sul lato della collina del Vomero, agli estremi dei Quartieri spagnoli.\nPontecorvo \u00e8 definito come il quartiere conventuale poich\u00e9 qui, nel XVII secolo, sorsero numerose insule conventuali. Anticamente la zona, dove vi era un'elevatissima concentrazione di prostitute, era destinata alla plebe che smerciava ogni cosa. Pontecorvo acquist\u00f2 importanza solo grazie all'espansione collinare del XVI secolo voluta da Pedro \u00c1lvarez de Toledo, quando, in un primo momento, i nobili acquistarono i suoli dal complesso dei Santi Severino e Sossio, che aveva in propriet\u00e0 i terreni della collina. Questa ondata residenziale venne progressivamente sostituita da quella conventuale; la venuta degli ordini caus\u00f2 la trasformazione dei palazzi Caracciolo, Spinelli, Pontecorvo e de Ruggiero in conventi, portando alla formazione di una vera e propria via sacra, sulla falsariga di via Costantinopoli, dove invece vi erano numerosi palazzi civili.\nImportanti fu anche la fondazione del Complesso di Ges\u00f9 e Maria, iniziato nel 1580 e terminato nel 1603 sui terreni venduti dal nobile Ascanio Coppola a Fra' Silvio di Atripalda. Il progetto del complesso fu affidato a Domenico Fontana che vi eresse la chiesa.\nInvece, al 1601 risale la fondazione della Basilica di Santa Maria della Pazienza, voluta da Annibale Cesareo e restaurata nel XVIII secolo.\nPochi anni pi\u00f9 tardi, nel 1614 fu cominciato il Convento di San Potito nell'area detta \"Costagliola\"; la chiesa, di poco successiva, fu disegnata da Pietro De Marino e restaurata dall'architetto Giovan Battista Broggia nel XVIII secolo.\nA questi si aggiunse, nel 1617, il Complesso di San Giuseppe dei Vecchi, con chiesa progettata da Cosimo Fanzago nel 1634 e terminata nel secolo successivo.\nNel 1616 e nel 1619 furono fondati rispettivamente il Complesso di San Francesco delle Cappuccinelle e la chiesa di San Giuseppe delle Scalze a Pontecorvo; il nucleo originario del complesso \u00e8 del XVI secolo, ma fu restaurato nel Settecento da Giovan Battista Nauclerio, mentre la chiesa fu progettata all'interno di \"Palazzo Spinelli a Pontecorvo\" da Cosimo Fanzago dal 1643 al 1660 e rifatta nella facciata da Giovanni Battista Manni nel 1709.\nAltro complesso importante \u00e8 quello di Santa Maria delle Periclitanti, che venne restaurato alla fine del XVII secolo da Arcangelo Guglielmelli.\nPizzofalcone (o Monte Echia) \u00e8 invece una collina prospiciente sul mare. La sua fondazione risale al VII secolo a.C. ad opera dei Cumani ed assunse importanza nel XVI secolo, quando le espansioni vicereali interessarono la zona del vecchio palazzo vicereale. La morfologia del suolo fece s\u00ec che venisse costruito, a met\u00e0 del XVII secolo, l'accampamento militare con funzioni di fortezza per ospitare i soldati spagnoli, liberando al contempo i vicini Quartieri spagnoli per far spazio agli ordini religiosi.\nCospicua \u00e8 la presenza di edifici civili, alcuni dei quali furono trasformati in chiese e conventi, come la chiesa di Santa Maria della Solitaria con annesso convento, la Nunziatella, rimaneggiata da Ferdinando Sanfelice, la seicentesca basilica di Santa Maria degli Angeli a Pizzofalcone del teatino Francesco Grimaldi e infine la chiesa di Santa Maria Egiziaca a Pizzofalcone con il convento. In particolare, Santa Maria Egiziaca a Pizzofalcone venne fondata prima dei tumulti di Masaniello e occup\u00f2 l'area della propriet\u00e0 dei Toledo. Fu progettata da Cosimo Fanzago precedentemente al suo soggiorno romano; infatti, prendendo spunto dal progetto della chiesa partenopea partecip\u00f2 al concorso per la chiesa di Sant'Agnese in Agone influenzando Carlo Rainaldi. Ciononostante il progetto del Fanzago per Santa Maria Egiziaca fu continuato da Francesco Antonio Picchiatti, Antonio Galluccio e Arcangelo Guglielmelli che mutarono buona parte del disegno originario.\nChiaia e Posillipo.\nOltre la \"Porta di Chiaia\", i borghi di pescatori situati tra il Monte Echia e Posillipo si stavano trasformando, grazie agli interventi rinascimentali e barocchi, in luoghi di svago della nobilt\u00e0 per la presenza di ville e casini; il primo che si pu\u00f2 ricordare \u00e8 Palazzo Caravita di Sirignano, fondato nel XVI secolo.\nAlla trasformazione dei borghi marinari in luoghi urbani non furono estranei i religiosi e le fondazioni di laici, che contribuirono alla costruzione di chiese (Santa Maria della Vittoria, Santa Maria in Portico, San Giuseppe a Chiaia, chiesa dell'Ascensione e Santa Teresa), la cui progettazione venne affidata ad architetti importanti come Cosimo Fanzago, Arcangelo Guglielmelli, Tommaso Carrere e Nicola Longo. Inoltre, nel Settecento, per volont\u00e0 di un mercante pisano sorse il Complesso di San Francesco degli Scarioni il cui disegno venne affidato a Giovan Battista Nauclerio.\nL'edilizia civile si svilupp\u00f2 prevalentemente lungo costa, come nel caso del Palazzo Ravaschieri di Satriano che venne ampliato nel XVIII secolo da Ferdinando Sanfelice. Altri palazzi degni di nota sono: Palazzo Ischitella, Palazzo Ruffo della Scaletta gi\u00e0 \"Palazzo Carafa di Belvedere\" e Palazzo Guevara di Bovino.\nUn nucleo pi\u00f9 interno di edifici sorse nell'odierno Rione Amedeo, attorno alla chiesa di Santa Teresa a Chiaia; tra questi si ricordano il Palazzo Carafa di Roccella e il Palazzo d'Avalos del Vasto, entrambi restaurati nel XVIII secolo da Luca Vecchione e da Mario Gioffredo che caratterizz\u00f2 Palazzo d'Avalos con una decorazione neoclassica assai distante dalle forme barocche.\nInvece, ai margini della collina di Posillipo venne realizzato Palazzo Donn'Anna, voluto da Anna Carafa, consorte del vicer\u00e9 Ramiro N\u00fa\u00f1ez de Guzm\u00e1n, duca di Medina de las Torres: venne commissionato a Cosimo Fanzago, ma l'opera non fu portata a termine per la morte di Donn'Anna Carafa e rimase incompleto.\nNel corso del Seicento e del Settecento vi fu una notevole espansione dei borghi di Villanova e Santo Strato, dove numerose chiese furono ampliate e restaurate. Tra esse occorre citare la chiesa di Santo Strato a Posillipo, ampliata gi\u00e0 nel 1577; quella di Santa Maria del Faro ingrandita da Ferdinando Sanfelice; Santa Maria della Consolazione, eretta nel Settecento per opera dello stesso Sanfelice; infine la chiesa di Santa Maria di Bellavista che venne restaurata in chiave tardo-barocca.\nChiese.\nChiese seicentesche.\nLe chiese seicentesche, di solito, sono costituite da piante a croce latina, o ad aula centrale senza transetto (una tipologia architettonica adatta solo ad edifici che non avevano sufficiente spazio a disposizione, come nel caso della chiesa del Purgatorio ad Arco), oppure a croce greca.\nLe decorazioni architettonico-scultoree sono prevalentemente in marmo; la loro progettazione fu affidata non soltanto ad architetti, ma anche a marmorai: le decorazioni del XVII secolo sono in taglio marmoreo, marmo commesso e marmo policromo.\nIl primo tipo di decorazione \u00e8 molto diffuso nelle chiese napoletane, grazie all'opera di celebri specialisti come Cosimo Fanzago e Dionisio Lazzari, che realizzarono pregevoli decorazioni in commesso.\nAd esempio, il Lazzari si occup\u00f2 del presbiterio della chiesa del Purgatorio ad Arco, eseguendo un apparato decorativo con una tecnica brillante, una commistione di una serie di applicazioni diverse: la balaustra \u00e8 in commesso, le pareti erano costituite da marmo rosso venato (oggi non pi\u00f9 presenti, poich\u00e9 sono state sostituite da pannelli di plastica) e le sculture s'innestano nell'apparato architettonico.\nInvece, il marmo policromo \u00e8 particolarmente diffuso nelle chiese erette nel primo Seicento e ricorre nelle decorazioni derivate da temi classici.\nInfine, le decorazioni a stucco, affidate ad architetti e stuccatori, erano utilizzate in chiese, spesso, di medie e piccole dimensioni (come nel caso della chiesa di San Gennaro all'Olmo o della Basilica di Santa Maria della Sanit\u00e0, in quest'ultima, per dare maggior rilievo all'illuminazione interna).\nChiese settecentesche.\nLe chiese settecentesche presentano un'impostazione planimetrica pi\u00f9 libera.\nPer esempio, nella chiesa di Santa Maria della Concezione a Montecalvario venne adottata una pianta a matrice ottagonale, con una croce greca espressa negli assi ingresso-abside e transetto-transetto; l'ottagono allungato fa da raccordo agli assi, ma, nel contempo, crea altri spazi destinati a cappelle e al deambulatorio di collegamento. La parte centrale dell'edificio, destinata al raccoglimento dei fedeli, \u00e8 divisa dalle cappelle e dal deambulatorio grazie ad una serie di pilastri che sorreggono un complesso sistema di volte, mentre, a copertura della parte centrale \u00e8 posta una cupola che irradia di luce l'edificio.\nAltre piante fantasiose trovarono applicazione nella cappella del Real Albergo dei Poveri e nella chiesa di Santa Maria del Ben Morire. In particolare, la prima avrebbe dovuto essere caratterizzata da una pianta stellare ideata da Ferdinando Fuga, ma non fu mai completata e oggi \u00e8 riconoscibile soltanto attraverso i segni delle fondazioni.\nTuttavia, altre chiese del periodo mostrano ancora una pianta tradizionale (croci latine e greche), scelta favorita da una maggiore semplicit\u00e0 costruttiva e dai minor costi e tempi di esecuzione.\nNel Settecento, le decorazioni marmoree delle epoche precedenti furono sostituite da quelle a stucco, poich\u00e9 risultavano pi\u00f9 semplici da realizzare. Tra i principali stuccatori delle chiese napoletane si ricordano: Domenico Antonio Vaccaro, Arcangelo Guglielmelli, Giovan Battista Nauclerio, Luca, Bartolomeo Vecchione, Bartolomeo Granucci e Giuseppe Astarita.\nUna delle chiese pi\u00f9 rilevanti, che mostra un'interessante decorazione a stucco, \u00e8 quella di Sant'Angelo a Nilo; l'interno della chiesa, frutto del genio del suddetto Arcangelo Guglielmelli, s'ispira all'architettura classica. In molte altre importanti chiese, decorate a stucco, lavor\u00f2 il citato Vaccaro, il quale introdusse composizioni decorative assai sinuose e adott\u00f2 la tecnica dei riccioli.\nPalazzi.\nIl palazzo del periodo barocco non si discosta molto dalla tipologia rinascimentale, dalla quale riprende la disposizione del sistema formato da androne, cortile e scala.\nIl palazzo del Seicento.\nUno dei primi palazzi ad essere costruito nel XVII secolo fu il Palazzo Reale. Il modello di questo palazzo \u00e8 tipicamente romano; ad esempio le scale risultano ancora celate all'interno della struttura e non assumono un aspetto scenografico.\nInfatti anche altri palazzi eretti nel primo Seicento mostrano scale disposte lateralmente o su un estremo della facciata, come il palazzo Carafa della Spina, discostandosi dalla tipologia della scala aperta in voga nel secolo successivo.\nDurante il XVII secolo il palazzo si articola spesso su due piani nobili; il primo serviva come piano privato del padrone, per gli incontri ed altro, mentre il secondo fungeva da abitazione per l'intera famiglia. Esternamente il palazzo mostra lo sfarzo della casata, espresso attraverso l'applicazioni di numerose decorazioni come colonne alveolate, lesene e sculture.\nPeraltro, nel Seicento molti palazzi gi\u00e0 esistenti subirono modifiche e rimaneggiamenti che determinarono una vera e propria stratificazione architettonica, che talvolta causava persino appesantimenti strutturali assai nocivi sulle murature esistenti; \u00e8 il caso ad esempio del palazzo Filippo d'Angi\u00f2 che, a causa delle superfetazioni barocche, ancora oggi mostra elementi in acciaio a sostegno dei blocchi in piperno dei pilastri del loggiato.\nIl palazzo del Settecento.\nVerso la fine del Seicento, la tipologia residenziale cambi\u00f2 impostazione: le strutture, ed in particolare le scale, vennero orientate verso l'ingresso.\nUno dei maggiori architetti in ambito civile fu Ferdinando Sanfelice, che con il suo stile barocco si occup\u00f2 di nuove costruzioni e di restauri; realizz\u00f2 il celebre Palazzo dello Spagnolo, mentre per i restauri eseguiti all'interno del centro antico fu condizionato dalle impostazioni dei cortili.\nAltro architetto attivo nell'architettura civile \u00e8 l'onnipresente Domenico Antonio Vaccaro, che oper\u00f2 in tre palazzi della citt\u00e0: il Palazzo di Magnocavallo, il Palazzo Spinelli di Tarsia ed infine il Palazzo dell'Immacolatella.\nIl primo venne ampiamente restaurato dall'architetto per farne la propria abitazione; le decorazioni che compaiono principalmente sono il piperno e lo stucco.\nDel secondo, oggetto di un ambizioso progetto che prevedeva la realizzazione di un immenso palazzo nobiliare impostato sulla ricerca di scenografiche prospettive, restano solo il fabbricato centrale e il cortile rettangolare di ampie dimensioni, chiamato largo Tarsia.\nIl terzo palazzo \u00e8 quello dell'Immacolatella, rappresenta invece l'unico edificio di interesse storico e architettonico nella zona portuale.\nTra gli altri architetti del XVIII secolo occorre citare Nicola Tagliacozzi Canale. Attivo dal 1720 fino alla data della sua morte, il suo pi\u00f9 importante progetto civile \u00e8 il Palazzo Trabucco, dove le sgargianti decorazioni si fondono col nascente Rococ\u00f2 dando vita un pregevole esempio di architettura settecentesca; notevole \u00e8 inoltre la scala aperta nel cortile.\nAltra cosa che caratterizza la realizzazione dei palazzi in citt\u00e0 fu l'afflusso di architetti estranei alla formazione locale come Ferdinando Fuga, che progett\u00f2 un palazzo in via Medina. Questo edificio s'imposta come un normale palazzo nobiliare locale, ma presenta influssi di quel monumentalismo portato dalle esperienze che il Fuga aveva fatto a Roma; la facciata \u00e8 caratterizzata da intervalli di paraste, che aprono gli spazi alle finestre, e da un possente cornicione che aggetta sulla via pubblica.\nLe altre architetture settecentesche di Napoli sono espresse in palazzi nobiliari, oggi poco noti al grande pubblico, ma che nascondono i vari passaggi di stile che caratterizzarono l'epoca barocca; malgrado ci\u00f2, alcuni di questi palazzi furono danneggiati nei restauri avvenuti dopo la seconda guerra mondiale, come nel caso del palazzo al n. 169 di via Tribunali.\nLe regge.\nNel corso del Settecento, con l'avvento dei Borbone e specialmente di Carlo VII al trono del Regno di Napoli, nella capitale confluirono architetti di formazione non locale, come il suddetto Ferdinando Fuga, l'anziano Antonio Canevari e Giovanni Antonio Medrano, il pi\u00f9 giovane della schiera di architetti chiamati dal re.\nAd essi si deve la progettazione della Reggia di Capodimonte e della Reggia di Portici, magnifiche residenze barocche poste, all'epoca, ai margini della citt\u00e0.\nAl contempo Ferdinando Fuga progett\u00f2 il Real Albergo dei Poveri, chiamato anche la \"Reggia dei Poveri\" poich\u00e9 doveva ospitare i poveri del regno.\nIl progetto originario, rimasto incompiuto, \u00e8 una delle pi\u00f9 grandi opere architettoniche settecentesche in Europa: la facciata lunga 354 metri \u00e8 scandita da una estesa teoria di finestre, mentre la parte centrale \u00e8 aperta da un portico con porte d'ingresso in stile michelangiolesco; l'accesso al portico \u00e8 servito da una scala a doppia rampa che dona slancio verticale al palazzo.\nTuttavia, la pi\u00f9 importante realizzazione in questo ambito fu la Reggia di Caserta posta a circa 15 km da Napoli per motivi di sicurezza (vedi Spedizione navale britannica contro Napoli del 1742), iniziata da Luigi Vanvitelli e terminata dal figlio Carlo.\nL'edificio, nel quale si riconoscono peraltro tendenze classiciste, esprime con ambiguit\u00e0 uno stile architettonico nel quale confluiscono le scenografiche prospettive barocche, con pizzichi di monumentalismo e la compostezza delle decorazioni e delle proporzioni che danno il benvenuto ad un nascente Neoclassicismo.\nGli elementi architettonici civili e sacri.\nGli elementi architettonici civili.\nNel Barocco napoletano i principali elementi architettonici sono la scala, il cortile e il portale che solitamente costituiscono le invarianti nell'articolazione dei palazzi.\nIl portale.\nIl portale, generalmente in piperno e talvolta accompagnato da cromatismi in marmo che generano un effetto chiaroscuro, assunse un ruolo importante nell'architettura napoletana seicentesca.\nInfatti, l'angustia delle strade del tessuto greco-romano e del Borgo dei Vergini, determinata rispettivamente dallo schema ippodameo adattato su un suolo in declivio sul mare e dalla necessit\u00e0 di seguire la conformazione dei corsi d'acqua torrentizi che si generavano con le piogge, imposero la necessit\u00e0 di concentrare sul portale tutta la teatralit\u00e0 e drammaticit\u00e0 dello stile barocco.\nCi\u00f2 favorisce la visuale di scorcio dell'edificio, perch\u00e9 l'attenzione dell'osservatore \u00e8 rivolta verso la composizione della masse che compongono il portale. Un esempio \u00e8 il portale di Palazzo di Sangro progettato da Bartolomeo Picchiatti ed eseguito da Giuliano Finelli in cui \u00e8 espresso il contrasto dei conci in piperno e marmo che accompagnano le colonne alveolate composte da conci che incorniciano l'ingresso; l'attenzione che Picchiatti rivolge verso questo elemento fa, in un certo senso, passare in ombra il resto della facciata rinascimentale.\nNel Seicento anche Cosimo Fanzago progett\u00f2 imponenti portali barocchi, il pi\u00f9 importante dei quali fu quello di Palazzo Carafa di Maddaloni, dove l'arco centrale \u00e8 racchiuso da una composizione di lesene tuscaniche che poggiano su un basamento rigonfiato a conci, sul quale termina un'effimera decorazione marmorea con coppe, mentre ai lati sono presenti volute di raccordo.\nNel Settecento la realizzazione di fastosi portali raggiunse l'apice. Ferdinando Sanfelice progett\u00f2, oltre ad innumerevoli scale aperte, anche portali di grande qualit\u00e0 architettonica, come quello di Palazzo Filomarino; qui la struttura ad arco mistilineo \u00e8 racchiusa da una composizione in bugnato disposto in misure alterne (che riprende il carattere stilistico dell'arco spezzato con conci marmorei), il tutto sormontato da un timpano spezzato a volute che racchiude al centro un fregio con metopa.\nIl cortile.\nIl cortile dell'abitazione barocca non \u00e8 altro che l'evoluzione del cortile quattrocentesco e cinquecentesco in piperno. Spesso consiste proprio nell'adattamento plani-volumetrico di un cortile d'epoca precedente.\nL'angustia delle strade, gi\u00e0 emersa al paragrafo superiore, influenz\u00f2 notevolmente l'articolazione di questi spazi. Infatti, gli architetti chiamati alla progettazione dei cortili si trovarono davanti alla necessit\u00e0 di coniugare le ristrette dimensioni del lotto all'esigenza di realizzare strutture scenografiche per quella che doveva rappresentare, in un certo senso, la stanza centrale del palazzo.\nElementi che compongono la struttura del cortile sono il loggiato (raro a Napoli), il portico in piperno, la scala aperta ed altri elementi strutturali-decorativi che impreziosiscono e dilatano la visuale di questo spazio.\nNotevole \u00e8 il loggiato di palazzo Carafa di Maddaloni, dove Cosimo Fanzago cre\u00f2 una mirabile soluzione architettonica basata sulla fuga prospettica generata dalla presenza del loggiato stesso.\nAltri esempi importanti sono i cortili in via Santa Maria di Costantinopoli, dove i palazzi sorsero in prossimit\u00e0 dell'ex cinta muraria prima dell'espansione voluta da Pedro \u00c1lvarez de Toledo. Qui gli edifici si sviluppano attorno ad una corte ad U, schermata, sul lato aperto, da un muro divisorio che la separa dal giardino dell'edificio opposto, creando dei meravigliosi giardinetti privati; spesso sulla parete di fondo \u00e8 possibile trovare disposte in maniera simmetrica le decorazioni scultoree che accompagnano le fontane.\nCortili di ridotte dimensioni si trovano nelle espansioni urbanistiche pianificate, come nei Quartieri Spagnoli, dove fu adottato, nella scala di progettazione territoriale, un modulo ripreso da molti edifici dei quartieri Avvocata e Montecalvario, tranne nella zona di Tarsia e Toledo, dove l'isolato assunse caratteristiche pi\u00f9 monumentali.\nDal punto di vista geometrico il cortile presenta diverse forme. Ad esempio quello del palazzo Spinelli di Laurino venne caratterizzato da una pianta ovale con decorazioni in piperno e sculture. Quello del palazzo Caracciolo di Avellino, sorto nel periodo rinascimentale, ha una conformazione strutturale diversa; in questo caso il cortile assume una funzione urbanistica, poich\u00e9 costituisce un vero e proprio largo (una sorta di \"corte d'onore\") interposto tra la strada e il palazzo stesso.\nInvece, dal punto di vista funzionale, il cortile ebbe anche il compito di accorpare insieme i vari corpi di fabbrica, raccordandoli tra loro, come nel complesso degli Incurabili, dove si affacciano la farmacia, l'ospedale e gli uffici del personale.\nLa scala.\nLa scala \u00e8 un elemento molto importante del palazzo napoletano, sia in quello rinascimentale che in quello barocco. La scala barocca s'innesta nel cortile divenendo lo scenografico punto di fuga della visuale d'insieme del palazzo.\nNel Seicento, la scala \u00e8 ancora relegata ad un compito essenzialmente funzionale alla struttura; quella decorativa e simbolica si presenta soprattutto nei sagrati delle chiese, dove la scala sottolineava il dislivello tra sacro e profano, sapienza e ignoranza, ricchezza e povert\u00e0. Solo nel Settecento si svilupp\u00f2 il modello barocco della scala aperta, che si sovrappose, nella maggior parte dei casi, a strutture gi\u00e0 esistenti.\nIl maggior progettista di scale aperte fu il nobile Ferdinando Sanfelice, che ide\u00f2 vere e proprie quinte teatrali, in cui emerge la fitta rete strutturale costituita dalle volte che scaricano il loro peso sui pilastri. Del Sanfelice celebri sono le scale aperte del palazzo Sanfelice e del palazzo dello Spagnolo; particolare attenzione meritano anche le scale chiuse, come quella di Palazzo di Majo in cui la curva dei pianerottoli triangolari \u00e8 raccordata da controcurve in corrispondenza delle rampe.\nIl motivo della scala aperta sanfeliciana fu ripreso anche da architetti di successiva formazione, fino al XIX secolo. Ciononostante, non fu l'unica soluzione adottata, poich\u00e9, verso la met\u00e0 del Settecento, si svilupparono le scale a loggiato, come quella del Palazzo Acquaviva d'Atri, dove Giuseppe Astarita si attenne ai preesistenti progetti di Giovanni Francesco Mormando.\nGli elementi architettonici sacri.\nNell'architettura sacra, gli elementi nei quali \u00e8 possibile leggere l'espressione pi\u00f9 nitida del Barocco napoletano sono: il sagrato rialzato, che rappresenta un simbolico riferimento all'ascesa divina, le drammatiche facciate, il portale, la pianta e le cupole.\nLa scala e il sagrato.\nMolti edifici sacri sono preceduti da una scala-sagrato, una soluzione dovuta ad aspetti simbolici e tecnici. Dal punto di vista simbolico rappresenta il distacco tra il mondo laico e profano dell'esterno con il mondo spirituale e sacro della chiesa e del convento. L'aspetto tecnico invece fa della scala l'elemento con il quale \u00e8 possibile superare le naturali pendenze del suolo cittadino; infatti, a causa della scoscesa morfologia partenopea, le chiese furono realizzate su veri e propri terrazzamenti, raccordati al livello inferiore mediante una serie di rampe. Allo stesso tempo, le scalinate potevano servire a dare ulteriore slancio alla struttura, accentuandone sia il valore architettonico che quello simbolico.\nUn esempio \u00e8 il sagrato della chiesa di Santa Maria ad Ogni Bene dei Sette Dolori; l'edificio, ubicato sulle pendici del Vomero, presenta diversi salti di quota, in particolare tra l'ex monastero situato lungo via Santa Lucia al Monte e il sagrato della chiesa posto all'incrocio delle tre strade (via Girardi, via Scura e via Santa Lucia al Monte).\nLa chiesa di Santa Maria la Nova (progettata tra il 1596 e il 1599 in stile tardo-rinascimentale, ma con influssi manieristi, con interventi successivi di stampo barocco) mostra un analogo sistema a quello della chiesa di via Scura; il sagrato \u00e8 preceduto da due rampe, ma quella di destra \u00e8 lunga quasi il doppio di quella di sinistra, proprio a causa dell'andamento del terreno.\nAltri esempi sono la basilica di San Paolo Maggiore, la chiesa della Santissima Trinit\u00e0 alla Cesarea e Chiesa di Santa Maria Donnaregina Nuova, che presenta una pendenza del suolo sia da ovest a nord-ovest che da est a nord-est.\nNella chiesa di San Nicola a Nilo la scala diventa elemento che esalta la monumentalit\u00e0 dell'edificio, rendendolo pi\u00f9 imponente agli occhi dell'osservatore.\nEsistono anche edifici privi di una scala monumentale, dove per\u00f2 \u00e8 la piazza che funge da sagrato, permettendo quindi di valorizzare la chiesa, come nel caso del Ges\u00f9 Nuovo.\nLa facciata.\nLa facciata costituisce una sorta di macchina da festa esterna degli ordini religiosi. I casi pi\u00f9 esemplari di innovazione e ancoraggio alle preesistenze sono offerti dalla facciata dei Girolomini e da quella della chiesa di San Giorgio Maggiore.\nUn primitivo progetto di facciata a due campanili della chiesa dei Girolamini risalirebbe al 1614 su disegno di padre Talpa; i lavori furono eseguiti da Dionisio Lazzari, Arcangelo Guglielmelli, architetto del complesso fino alla sua morte (1723), e infine da Ferdinando Fuga che ne complet\u00f2 il progetto. L'evoluzione dei lavori che interessarono l'edificio si possono notare nelle vedute della citt\u00e0 del Seicento; i primi cambiamenti avvennero gi\u00e0 nel 1602, quando agli Oratoriani venne concesso lo spazio antistante.\nLa facciata della chiesa di San Giorgio Maggiore fu per\u00f2 distrutta dopo l'espansione di via Duomo nel 1860. Essa era frutto di demolizioni avvenute durante l'operato di Fanzago nel cantiere di ricostruzione dell'edificio. L'ingresso era stretto da una spina di abitazioni e per fruire dello spazio del sagrato vennero demolite le abitazioni preesistenti creando uno slargo capace di rendere visibile la facciata.\nLe facciate di epoca barocca offrono comunque un notevole repertorio di composizioni, favorite dalla cospicua presenza in citt\u00e0 di diversi ordini monastici.\nMolto ricorrente \u00e8 la facciata doppia, un espediente che cela dietro ad un prospetto in vista l'altra facciata; esempi sono la serliana creata da Cosimo Fanzago nella Certosa di San Martino e nella chiesa di San Giuseppe dei Ruffi.\nNel complesso le facciate pi\u00f9 monumentali risultano molto semplici, ma presentano una evidente ricchezza decorativa e risultano lievemente mosse dalle lesene, come nel caso delle chiese di San Ferdinando, di San Paolo Maggiore, dei Girolamini, di San Lorenzo Maggiore e di Santa Maria Donnaregina Nuova. Un caso a parte \u00e8 la chiesa del Ges\u00f9 Nuovo dove la decorazione marmorea barocca delle finestre s'innesta nella facciata rinascimentale. La facciata a portico \u00e8 invece gi\u00e0 utilizzata alla fine del Cinquecento nel prospetto della chiesa di San Gregorio Armeno, mentre agli inizi del Seicento furono erette quelle a portico di Santa Maria della Sapienza, di Santa Maria della Stella, del Pio Monte della Misericordia e della chiesa di San Giovanni Battista delle Monache.\nLe decorazioni ricorrenti sono i cromatismi in piperno e marmo che creano un sublime effetto di teatralit\u00e0, dove si appoggia molto spesso anche un determinato simbolismo, come per la chiesa del Purgatorio ad Arco, la cui facciata fu edificata in due fasi: la prima risale alla met\u00e0 del XVII secolo ad opera del Lazzari, mentre un secolo pi\u00f9 tardi fu realizzato il secondo ordine, pi\u00f9 austero. Il motivo che ricorre al primo ordine del prospetto \u00e8 di carattere mortuario. Casi analoghi al Purgatorio ad Arco sono la chiesa di Santa Maria Vertecoeli, la cui facciata, in stucco progettata da Bartolomeo Granucci, \u00e8 caratterizzata dalla presenza di questi simboli mortuari.\nDopo i terremoti del 1688 e del 1693, molte facciate vennero quasi completamente ridisegnate; esempio lampante \u00e8 la chiesa di Santa Teresa a Chiaia, dove la facciata in marmo e piperno datata intorno alla met\u00e0 del Seicento fu completamente rifatta nelle decorazioni come la si vede attualmente.\nNel XVIII secolo si assiste ad un graduale passaggio da forme piuttosto esuberanti ad uno stile pi\u00f9 austero, caratterizzato da un regolare utilizzo degli ordini architettonici. Con l'avvento di motivi rococ\u00f2, sulle facciate furono applicate decorazioni plastiche in stucco e, a differenza di quelle secentesche, finestre caratterizzate da forme pi\u00f9 sinusoidali.\nIl portale.\nIl portale, anche quando si sovrappone ad edifici gi\u00e0 esistenti, risulta come una parte organica della chiesa e del convento poich\u00e9, dal punto di vista architettonico, cos\u00ec come nell'architettura civile, conferisce importanza e monumentalit\u00e0 alle facciata a causa della presenza di strade e vicoli di anguste dimensioni.\nLa maggior parte dei portali napoletani sono costituiti da piperno, talvolta stuccati, e da marmo negli edifici pi\u00f9 rilevanti. Tuttavia, molti sono celati dietro le doppie facciate.\nIn particolare, il portale del XVII secolo \u00e8 piuttosto semplice; \u00e8 formato quasi sempre da una cornice in piperno con fasce e trabeazione che si conclude con o senza il timpano (a seconda dell'importanza dell'edificio e dello stile del portale stesso). La conclusione con il timpano prevede pi\u00f9 modalit\u00e0 di chiusura: quella classica \u00e8 il timpano triangolare o arcuato, ma non mancano timpani a sesti spezzati, ai lati, e portali contornati da un sistema di lesene che conferiscono maggiore monumentalit\u00e0 all'insieme.\nNei restauri tardosecenteschi si present\u00f2 l'esigenza di decorare i portali e le strutture con stucchi che accentuarono la decorazione plastica del prospetto, come nella chiesa di Santa Teresa a Chiaia, cancellando al contempo i cromatismi di piperno.\nUn caso particolare \u00e8 il portale del Ges\u00f9 Nuovo, che si configura come un'espansione del portale preesistente, riferibile al Quattrocento e appartenente all'originario palazzo progettato da Novello da San Lucano (il \"Palazzo Sanseverino\"); la composizione iniziale fu mantenuta fino 1685, anno in cui l'ordine gesuita apport\u00f2 le attuali modifiche strutturali, aggiungendo la trabeazione e le colonne composite.\nNel Settecento il portale assunse disegni pi\u00f9 frivoli per la presenza di riccioli, cimase ed altre decorazioni provenienti dalla fusione dell'architettura napoletana con i gusti rococ\u00f2. Da questo punto di vista sono esemplari i portali delle chiese della Nunziatella e di San Nicola dei Caserti, i cui timpani, pressoch\u00e9 simili nella forma, presentano una composizione formata da linee sinuose che terminano in volute arricciate, con al centro una nicchia in piperno o decorazione marmorea.\nInoltre, le decorazioni delle facciate nel loro insieme determinarono la formazione di portali dai profili assai particolari e complessi, come quello della chiesa di Santa Maria della Concezione a Montecalvario, mentre altri si appoggiarono ad una semplice decorazione rococ\u00f2.\nLa pianta.\nL'epoca barocca fu un periodo molto importante per gli sviluppi della pianta centrale in Italia e soprattutto a Napoli, dove gli interni divennero l'espressione pi\u00f9 viva del Barocco partenopeo.\nQuesta sperimentazione si attesta tra la fine del XVI ed il principio del XVII secolo, e va ricercata nell'opera di Giuseppe Valeriano, autore della chiesa del Ges\u00f9 Nuovo; qui la pianta \u00e8 combinata, cio\u00e8 scaturisce da una combinazione tra uno schema longitudinale ed una pianta centrale, con modulo di partenza ascrivibile ad una croce greca. Nei medesimi anni in citt\u00e0 fu costruita anche la chiesa di Santa Maria della Sanit\u00e0, direttamente derivata dai modelli centralizzati di San Pietro in Vaticano (XVI secolo).\nAltro esempio \u00e8 la Cappella del Tesoro di San Gennaro, del religioso Francesco Grimaldi, i cui cantieri furono diretti da Giovanni Cola di Franco e che rappresenta una personale interpretazione dell'invaso della basilica vaticana.\nPadre Grimaldi realizz\u00f2 anche un altro capolavoro riconducibile ad uno schema centralizzato: il Complesso di San Francesco di Paola, la cui chiesa fu articolata mediante una pianta a croce greca, con cappelle incastonate ai lati dell'edificio; per la copertura l'architetto trasse ancora ispirazione dal San Pietro bramantesco e michelangiolesco, ideando una cupola centrale affiancata da quattro calotte minori.\nIl primo trentennio del XVII secolo venne a caratterizzarsi per un'intensa e costante sperimentazione nella conformazione degli ambienti sacri.\nGiuseppe Nuvolo fu tra i principali architetti dediti alla continua ricerca di soluzioni nuove ed originali. A lui si deve la basilica di Santa Maria della Sanit\u00e0 con annesso convento, di cui oggi rimane il chiostro ovale (deturpato dal Ponte della Sanit\u00e0); nel progetto della chiesa, Fra' Nuvolo dovette tener conto, non senza difficolt\u00e0, delle strutture preesistenti, adottando un presbiterio rialzato per permettere l'ingresso alle catacombe della basilica paleocristiana.\nLe cronache attribuiscono al Nuvolo anche una partecipazione alla costruzione della chiesa di San Sebastiano, caratterizzata da una pianta ovale di cui saranno dati cenni in seguito; l'edificio per\u00f2 fu demolito negli anni cinquanta del XX secolo perch\u00e9 ritenuto pericolate.\nAltre piante combinate compaiono nella chiesa di Santa Maria Maggiore alla Pietrasanta realizzata a fine Seicento da Cosimo Fanzago (che pose particolare attenzione sulla spazialit\u00e0 creata dal gioco delle volte a calotta e cupole), nella chiesa di Sant'Ignazio al Mercato e nella chiesa del Complesso della Santissima Trinit\u00e0 delle Monache.\nInvece, a Pietro De Marino si deve la pianta della chiesa di Santa Maria a Cappella Nuova, scomparsa nei primi anni del XIX secolo.Riguardo alla pianta ellittica e alla pianta ovale, le prime sperimentazioni a Napoli risalgono al progetto di Fra' Nuvolo per il suddetto chiostro della Sanit\u00e0 (impostato attorno ad un ovale policentrico) e alla chiesa di San Carlo all'Arena.\nA Cosimo Fanzago si deve il progetto originario della citata chiesa di San Sebastiano; quest'ultimo per\u00f2 fu estromesso a causa degli stalli nel cantiere e delle difficolt\u00e0 tecniche a cui la fabbrica and\u00f2 incontro (gli ingegneri Domenico Stigliola e da Francesco Antonio Pepe lo accusarono di aver disegnato una chiesa irrealizzabile), e la direzione della fabbrica pass\u00f2 a Fra' Nuvolo. Il progetto originario del Fanzago presentava problemi legati alla copertura e alla cupola: la pianta era ovale e aveva la peculiarit\u00e0 di far risaltare il coro delle monache posto sull'atrio d'ingresso. Uno schema simile alla chiesa di San Sebastiano si riscontra peraltro nella chiesa dell'Assunta ad Ariccia progettata da Gian Lorenzo Bernini, ma l'edificio napoletano si rif\u00e0 agli studi condotti nel XVI secolo da Baldassarre Peruzzi e a quelli proposti da Sebastiano Serlio. \nTuttavia, le lunghe vicende del cantiere portarono alla formazione di una cupola sostenuta da un tamburo, probabilmente non previsto inizialmente e che ebbe comunque fortuna nell'architettura napoletana del XVIII secolo. Al completamento di San Sebastiano si avvicendarono comunque altri architetti che terminarono i lavori intorno al 1670: oltre al Fanzago e Fra' Nuvolo, intervennero Pietro De Marino, Francesco Antonio Picchiatti e Dionisio Lazzari, che ispirer\u00e0 successivamente la pianta ovale della chiesa di Santa Maria Egiziaca a Forcella. In ogni caso, dopo i terremoti che si susseguirono nel Seicento, la cupola di San Sebastiano fu gravemente danneggiata, tanto che fu alleggerita eliminando otto colonne e otto pilastri, mentre si procedette al rifacimento del cupolino; la perizia sullo stato della cupola fu redatta nel XVIII secolo da Francesco Solimena, Giovan Battista Nauclerio, Ferdinando Sanfelice, Nunzio Nauclerio e Gennaro Papa.\nTra la seconda met\u00e0 del Seicento e il Settecento si svilupparono pure le piante ottagonali e quelle gigliate.\nUn primo esempio di schema a matrice ottagonale \u00e8 la chiesa di Santa Maria Egiziaca a Pizzofalcone, ideata da Cosimo Fanzago poco prima del soggiorno romano e messa in pratica negli anni sessanta del Seicento.\nSi tratta di uno schema assai caro al Fanzago, che progett\u00f2 numerose chiese rifacendosi proprio a piante ottagonali.\nLe piante gigliate invece rappresentano l'evoluzione settecentesca degli schemi ottagonali.\nIn questo caso, un esempio importante si osserva nella chiesa di Santa Maria della Concezione a Montecalvario di Domenico Antonio Vaccaro; qui le cappelle minori, poste sugli angoli, sono definite passanti, mentre i transetti fungono da cappelle maggiori. Riconducibile a questo modello \u00e8 l'impianto della chiesa dei Santi Giovanni e Teresa, attribuibile secondo alcuni a Domenico Antonio Vaccaro, mentre per altri fu opera di Angelo Carasale.\nLa cupola.\nA Napoli, la cupola ha origini cinquecentesche, ma tra il XVII secolo e il XVIII secolo ne furono progettate in gran numero, di ogni forma e colore. La cupola napoletana sub\u00ec l'evidente influenza delle cupole romane, anche se, occorre evidenziare come quelle presenti nella citt\u00e0 partenopea siano piuttosto semplici nelle membrature e poco ritmate da tamburi poligonali e da lanternini bizzarri. Esse sono solitamente rivestite con conci di piombo, maioliche, asfalto bituminoso e pitture argentate.\nLe prime cupole barocche partenopee furono erette tra la fine del Cinquecento e gli inizi del Seicento, grazie all'abilit\u00e0 degli architetti presenti in citt\u00e0; tra i primi progettisti si ricordano i gesuiti Giuseppe Valeriano e Pietro Provedi (entrambi lavorarono presso le fabbriche del Ges\u00f9 Nuovo e del Ges\u00f9 Vecchio), Giuseppe Nuvolo (che progett\u00f2 le magnifiche cupole della Sanit\u00e0 e di Costantinopoli) e Francesco Grimaldi (che import\u00f2 i modelli romani nella cupola della reale cappella del Tesoro di san Gennaro, dove s'intrecciano i materiali locali adattati al progetto di stampo romano).\nAltri esempi, riconducibili al primo Seicento, si devono a Bartolomeo Picchiatti, autore della cupola di San Giorgio dei Genovesi; altro architetto da menzionare \u00e8 Giovan Giacomo Di Conforto che realizz\u00f2 la magnifica cupola della chiesa dei Santi Apostoli.\nLe cupole pi\u00f9 importanti risalgono intorno alla met\u00e0 del Seicento, in un tempo indicativamente compreso tra il 1630 e il 1660. In questo periodo, la personalit\u00e0 di spicco \u00e8 Cosimo Fanzago, artista indiscusso del Seicento napoletano. Egli realizz\u00f2 alcune delle pi\u00f9 belle cupole, come ad esempio quelle della chiesa di San Ferdinando, della chiesa di Santa Maria in Portico, della Pietrasanta ed altre.\nGli altri protagonisti delle cupole barocche furono Pietro De Marino, Pietro d'Apuzzo, Francesco Antonio Picchiatti e Dionisio Lazzari, quest'ultimo capace di ideare l'architettura della \"mezza cupola\" tra la navata centrale ed il transetto in occasione dei lavori di restauro della Basilica di San Giovanni Maggiore.\nNella seconda met\u00e0 del secolo altri architetti ed ingegneri presero parte ai progetti di cupole mastodontiche e tra questi sono di spicco Arcangelo Guglielmelli e Giovan Battista Nauclerio; al primo \u00e8 attribuibile la cupola del Rosariello alle Pigne, con struttura piena in tufo e non in battuto di lapillo, cos\u00ec da rendere pi\u00f9 leggera la struttura.\nNel Settecento le cupole assunsero una forma pi\u00f9 libera, anche se, dapprima, fecero la loro comparsa opere di stampo ancora secentesco progettate dal Nauclerio e Guglielmelli. Negli anni venti del XVIII secolo, invece, fu attivo Domenico Antonio Vaccaro, autore di numerosi edifici sacri, che realizz\u00f2 uno dei suoi maggiori capolavori, ovvero, la chiesa di Santa Maria della Concezione a Montecalvario, dotata di una cupola a pianta ellittica, retta da pilastri angolari traforati.\nArredo urbano: piazze, guglie e fontane.\nPiazze.\nNapoli \u00e8 nota per essere stata una delle grandi citt\u00e0 europee con piccolo numero di piazze progettate come intervento di riassetto urbano. Nella maggioranza dei casi questi spazi pubblici erano costituiti da spazi di risulta delle fabbriche residenziali e religiose. I primi interventi pianificati di spazi urbani furono gi\u00e0 pensati con le espansioni di Don Pedro de Toledo, ma ebbero una limitata diffusione a causa di continui litigi tra privati e, in alcuni casi, anche con ordini religiosi sull'appartenenza degli spazi antistanti ai loro edifici, visto che la regolamentazione urbana era spesso affidata ai privati. Un caso su tutti fu quello di \"largo di Palazzo\", oggi piazza del Plebiscito, dove le vicende edilizie determinarono una visione generale dello spazio urbano in modo caotico e solo a partire dal XVII secolo fu lentamente regolarizzato nella sua forma dalla edificazione del Palazzo Reale ad est dello slargo; ad ovest lo spazio era caratterizzato dalla preesistenza di due monasteri, San Luigi di Palazzo e il Santo Spirito, oggi demoliti per far spazio alla piazza neoclassica. La necessit\u00e0 di regolarizzare il \"largo di Palazzo\" emergeva ogni volta che doveva essere \"apparato\" per le feste pubbliche che prevedevano una recinzione, molto spesso rettangolare, di spalti su due livelli in modo da estromettere alla vista il disordine architettonico che si manifestava alle spalle. Le vicende delle feste di \"largo di Palazzo\" sono state immortalate nelle varie vedute della piazza tra Seicento e Settecento.\nAlcuni spazi urbani nacquero per esigenze di carattere militare, come il \"largo di Castello\", oggi inglobato nell'unitaria piazza Municipio e il \"largo del Mercatello\", poi Foro Carolino e oggi piazza Dante. Si tratta di due piazze sorte come spazi di risulta delle fasce di rispetto delle bastionature delle fortificazioni vicereali. Non a caso l'accesso verso la citt\u00e0 da \"largo del Mercatello\" era garantito, da un lato, da Port'Alba, realizzata nel 1625 per agevolare i passaggi in citt\u00e0, e dalla cinquecentesca \"Porta Reale\" verso via Toledo, oggi demolita.\nImportante in questo periodo di trasformazioni urbane sono le piazze delle isole conventuali realizzate con interventi di acquisizione di terreni e fabbricati nelle aree pertinenziali all'insula conventuale stessa. Il caso emblematico \u00e8 l'attuale piazza dei Girolamini in via Tribunali. La piazza, gi\u00e0 progettata alla fine del XVI secolo insieme al convento, fu completata solo un secolo e mezzo dopo con il completamento della facciata della chiesa dei Girolamini. Lo scopo della piazza fu quello di avere uno spazio sufficientemente grande per le processioni e le feste che svolgevano gli Oratoriani. Una simile sorte capit\u00f2 allo slargo davanti alla chiesa di San Giorgio Maggiore; la chiesa paleocristiana venne distrutta da un incendio nel 1640 e ricostruita, conservando alcune porzioni del vecchio edificio, su progetto di Cosimo Fanzago. Nel progetto fanzaghiano era prevista una piazza antistante la chiesa, terminata con lentezza nel XVIII secolo rispettando i progetti originari; essa venne realizzata con le acquisizioni di propriet\u00e0 davanti all'edificio che venivano progressivamente demolite, compresi i resti del portico medioevale della chiesa.\nNei nuovi quartieri di espansione invece la libert\u00e0 espressiva si manifestava in modo pi\u00f9 incisivo ed omogeneo. Nelle nuove espansioni venne ripreso come modello compositivo la doppia facciata che si attua come filtro tra il fuori e il dentro. Non mancano creazioni geniali come la piazza rialzata di Santa Teresa a Chiaia, opera del Fanzago.\nGuglie.\nIl tema della guglia \u00e8 uno dei pi\u00f9 interessanti nella storia dell'architettura napoletana. La guglia napoletana si muove in parallelo con quella pratica iniziata nel secolo precedente a Roma durante il papato di Sisto V di assegnare alle chiese pi\u00f9 importanti un elemento riconoscibile per i pellegrini, l'obelisco. Nella Citt\u00e0 Eterna l'incarico di occuparsi del trasferimento dei vari obelischi egizi che ornavano le antichit\u00e0 romane fu affidato a Domenico Fontana. A Napoli le guglie derivano anche dagli allestimenti realizzati durante le feste pubbliche d'origine medievale, quando si usava costruire torri lignee portate a spalla e fortemente decorate con cartapesta (cosa che avviene tuttora con la Festa dei Gigli di Nola); non secondario appare il riferimento alle tematiche legate all'Albero della cuccagna. La valenza simbolica della guglia era quello di esorcizzare i pericoli dei cataclismi che si abbattevano periodicamente sulla popolazione (ad esempio l'Eruzione del Vesuvio del 1631 o le varie epidemie di pestilenza). In citt\u00e0 vennero edificate le guglie di San Gennaro, San Domenico, San Gaetano e dell'Immacolata.\nLa Guglia di San Gennaro fu la prima ad essere innalzata, trasformandosi successivamente in modello ispiratore delle altre guglie cittadine. Fu commissionata al Fanzago dai Deputati del Tesoro di San Gennaro nel 1636-1637 e conclusa nel 1645. L'intenzione di edificare una guglia in onore a san Gennaro nacque dopo la famosa eruzione del 1631 quando il Santo apparve alla popolazione napoletana in processione e con il gesto delle tre dita ferm\u00f2 la lava prima che arrivasse alle porte della Capitale del Regno. Negli stessi anni si stava lavorando alla Cappella del Tesoro quando, durante gli scavi delle opere di demolizione delle vecchie strutture, comparve un fusto di una colonna in marmo cipollino che venne donato alla citt\u00e0 dall'arcivescovo Filomarino. Alla realizzazione, oltre al Fanzago, parteciparono anche Giuliano Finelli e vari scalpellini; al Fanzago fu affidata la responsabilit\u00e0 dell'intero iter progettuale, mentre al Finelli il compito di realizzare la statua in bronzo del Santo. Le vicende furono piuttosto articolate nella fase di ultimazione, che vide modifiche all'intera composizione dovute a ritardi e a motivi politici. Fanzago fugg\u00ec da Napoli dopo la Rivolta di Masaniello per rifugiarsi a Roma per almeno un biennio. La guglia pot\u00e9 essere terminata come da accordo solo nel 1660. Il modello di questa architettura effimera fu ripreso anche in altri territori del regno di Napoli ed in particolare in Puglia, con l'opera di diffusione del modello da parte di Giuseppe Cino: tra Seicento e Settecento furono edificate la Colonna di Sant'Oronzo a Lecce, la colonna di Sant'Andrea di Presicce, la guglia di San Vito a Lequile e le guglie di Vernole ed Ostuni.\nLa Guglia di San Gaetano fu la seconda ad essere innalzata in citt\u00e0. I padri teatini furono la prima committenza privata a volere questo tipo di architettura dal carattere effimero che ricordasse il fondatore dell'ordine San Gaetano da Thiene, beatificato nel 1629. La volont\u00e0 di realizzare la guglia era dovuta anche alla riorganizzazione urbanistica voluta dal vicer\u00e9 I\u00f1igo V\u00e9lez de Guevara della piazza a met\u00e0 del XVII secolo. La fama del culto di san Gaetano crebbe in occasione della peste del 1656 - analogamente come avvenne per san Gennaro con l'eruzione del 1631 - e per l'occasione fu incaricato Fanzago, in collaborazione con lo scultore Andrea Falcone, di innalzare una guglia che potesse eguagliare quella commissionata dalla Deputazione di San Gennaro. Nei progetti originari di Fanzago la guglia aveva le stesse caratteristiche di quella di San Gennaro: una colonna su un alto piedistallo che avrebbe dovuto sostenere la statua del santo. Le vicende costruttive furono molto intricate dividendosi in due grandi fasi: dal 1657 al 1670 e dal 1694 al 1725. Dalle descrizioni e dalle incisioni della zona si evince che la guglia dovesse essere gi\u00e0 completa prima della canonizzazione del beato Gaetano; fu comunque danneggiata dal sisma del 1688 e nel 1694, quindi fu ricostruita in maniera differente dalla precedente a seguito di un parere negativo sulla statica della struttura da parte di periti consultati per l'occasione. Attualmente si presenta con un piedistallo sormontato da una base di colonna che sostiene la statua del santo in bronzo datata 1725: ai piedi della statua ci sono dei puttini riconducibili a Cosimo Fanzago e Andrea Falcone.\nLa Guglia di San Domenico, voluta dai Domenicani, venne commissionata nel 1656 appena cessata l'epidemia di pestilenza che decim\u00f2 la popolazione della citt\u00e0. Il progetto fu affidato al pi\u00f9 noto architetto del tempo nel Regno, Cosimo Fanzago. L'intervento di Fanzago \u00e8 limitato solo alla parte basamentale della guglia, ed \u00e8 datato tra il 1656 e il 1658. I rapporti di Fanzago con la committenza furono alquanto bruschi, tanto che nel 1658 fu sostituito da Francesco Antonio Picchiatti. L'intervento di Picchiatti fu condizionato dalle preesistenze fanzaghiane e quindi quasi costretto a seguire la linea originaria del progetto fino alla terminazione dell'obelisco. L'ultima fase della guglia risale al 1737 con il progetto di completamento e di unificazione delle parti ad opera di Domenico Antonio Vaccaro, che provvide anche alla scultura del Santo. L'opera \u00e8 caratterizzata dalla sovrapposizione di basi che sostengono l'obelisco vero e proprio, il quale culmina con la statua bronzea di San Domenico. La composizione rappresenta il primo esempio riuscito di cristallizzazione delle macchine da festa secentesche, ma anche il primo tentativo di concepire l'obelisco come monumento ex-novo rispetto alle esperienze romane di Sisto V.\nLa Guglia dell'Immacolata \u00e8 l'ultima di queste creazioni ad essere innalzata. La guglia, questa volta voluta dai Gesuiti con il sostegno di re Carlo III a seguito della pestilenza del 1743 e della vittoria dei Borbone nella Battaglia di Velletri nel 1744. Essa fu il risultato di un concorso bandito dal gesuita Francesco Pepe, che vide la partecipazione di importanti architetti e scultori attivi nel panorama architettonico ed artistico della prima met\u00e0 del secolo; tra questi ci fu Giuseppe Astarita. Il progetto vincitore risult\u00f2 quello di Giuseppe Genuino, coadiuvato nelle sculture da Matteo Bottiglieri e Francesco Pagano. Le vicende della Guglia dell'Immacolata a piazza del Ges\u00f9 si intrecciano con quelle della piccola guglia dell'Immacolata di Materdei, realizzata negli stessi anni per la chiesa della Concezione a Materdei su un probabile disegno dell'Astarita. La guglia di Materdei doveva, viste le sue modeste dimensioni, fungere da modello del progetto di concorso della guglia di piazza del Ges\u00f9 visto che in origine era posizionata nel chiostro del monastero di Materdei e quindi non destinata ad una esposizione pubblica. Essa aveva lo scopo di poter controllare gli elementi figurativi della Guglia del Ges\u00f9.\nFontane.\nUno dei primi a descrivere le acque di Napoli in epoca barocca fu Carlo Celano nelle sue \"Notitie del bello, dell'antico e del curioso della citt\u00e0 di Napoli per i signori forastieri date dal canonico Carlo Celano napoletano, divise in dieci giornate\".\nDalle parole di Celano si comprende come Napoli fosse ricca di formali e di fonti naturali di acqua che avevano terminazione con fontane pubbliche monumentali. Le fontane erano servite dalla rete sotterranea degli acquedotti realizzati e ripristinati in pi\u00f9 fasi storiche a causa dell'espansione demografica della citt\u00e0; nel 1627 fu approvato il progetto di un terzo acquedotto che riforniva la citt\u00e0 affiancandosi a quello della Bolla e quello Augusteo. L'acquedotto del Carmignano fu inaugurato nel 1629 e realizzato in gran parte a spese del suo committente, Cesare Carmignano; esso aveva origine dal torrente Faenza ad Airola. Attraverso l'apertura di questo nuovo acquedotto vennero realizzate nuove fontane pubbliche a beneficio della popolazione.\nLe fontane monumentali secentesche traevano ispirazione, analogamente a quanto avveniva con le guglie, dal tema dell'effimero ed in particolare il modello privilegiato fu quello dell'arco di trionfo, anche se non mancano composizioni a carattere piramidale. Come ricorda la Cantone la prima fontana monumentale fu quella del conservatorio dello Spirito Santo, realizzata da Cosimo Fanzago nel 1618 ricordando l'impianto della successiva fontana del Sebeto.\nPi\u00f9 complessa \u00e8 invece la vicenda sulla fontana del Nettuno, detta anche \"Fontana di Medina\" ed era ubicata inizialmente nella zona dell'arsenale ma per rischi legati all'attivit\u00e0 militare fu spostata in Largo di Palazzo prima e successivamente in Largo Corregge, tra le due fasi si colloca anche una breve sosta al Chiatamone. La fontana \u00e8 stata frutto di continui ammodernamenti nel corso di mezzo secolo. L'opera voluta dal vicer\u00e9 Enrique de Guzm\u00e1n sul finire del XVI secolo e realizzata tra il 1600 e il 1601 da Michelangelo Naccherino, Angelo Landi e Pietro Bernini, con la supervisione di Domenico Fontana. Il primo nucleo era costituito dalla vasca con quattro mostri marini e il Nettuno. Un primo ammodernamento si ebbe a partire dal luglio del 1634, documentata da una cedola di pagamento di alcuni marmi. In questo periodo la fontana fu collocata al Chiatamone, il luogo fu dichiarato poco salubre per la fontana perch\u00e9 il pompaggio dell'acqua era carente e poi era sottoposta alle cannonate del Castel dell'Ovo. Su volont\u00e0 del vicer\u00e9 Ramiro Felipe N\u00fa\u00f1ez de Guzm\u00e1n, duca di Medina de las Torres, fu spostata in Largo Corregge. In questa fase fu chiamato, a riprogettare completamente le vasche inferiori, Cosimo Fanzago, coadiuvato dai figli Ascenzio Fanzago e Carlo Fanzago. L'ammodernamento fanzaghiano cur\u00f2 in particolare l'effetto scenografico della nuova composizione rendendo la fontana un esempio paradigmatico in citt\u00e0 ed altrove di composizione piramidale affine alle macchine da festa ideate in quel periodo, la fontana diviene quindi una macchina da festa permanente. Vennero aggiunti dal Fanzago le gradinate di raccordo al vecchio bacino, nuovi bacini, leoni con le insegne cittadine e vicereali e balaustre, il tutto poggiante su un basamento che enfatizza il verticalismo della composizione. Nel 1649, a seguito dei tumulti di Masaniello, la fontana usc\u00ec danneggiata in pi\u00f9 punti, fu necessario allora un nuovo intervento di restauro da parte di due scultori marmorari, Francesco Castellano e Andrea Iodice. Ulteriori lavori di manutenzione furono eseguiti nel 1709 e nel 1753.\nSempre ad opera del Fanzago \u00e8 la Fontana del Sebeto, realizzata tra il 1635 e il 1637 e originariamente ubicata presso la strada del Gigante. In questo caso l'architetto e scultore bergamasco si occup\u00f2 fondamentalmente della progettazione complessiva dell'opera, assegnando a Salomone Rapi e ai figli l'esecuzione. \u00c8 caratterizzata da una composizione comune in citt\u00e0, quella ad arco trionfale, che vede come precursori la Fontana di Santa Lucia, la Fontana del Gigante e la suddetta fontana dello Spirito Santo. Nel caso del Sebeto la complessit\u00e0 compositiva viene raggiunta dalla compenetrazione di un linguaggio desunto dai monumenti funebri.\nLa fontana della Sellaria fu realizzata per l'omonimo largo nel 1649 su commissione del vicer\u00e9 I\u00f1igo V\u00e9lez de Guevara. La fontana edificata sul sito delle precedenti case di un capocarceriere della Vicaria eletto dal popolo durante Repubblica Napoletana (1647). La realizzazione fu eseguita tra il 1649 e il 1653 su progetto di Onofrio Antonio Gisolfi, ingegnere maggiore del regno con la collaborazione del marmoraro Onofrio Calvano e di altre maestranze. All'esecuzione materiale dell'opera furono reimpiegati i marmi dell'epitaffio di Piazza Mercato, voluti da Masaniello. La composizione \u00e8 quella usuale ad Arco di Trionfo con forti accenti fanzaghiani nelle sculture, tanto che per lungo tempo si \u00e8 creduto che la paternit\u00e0 dell'opera fosse di questi. La fontana, come le altre, non ebbe vita felice, infatti durante il Risanamento fu spostata dal suo originario sito per essere ricollocata in piazzetta del Grande Archivio, durante il trasporto si persero alcune vasche minori che hanno alterato la lettura della composizione.\nAl di fuori della Capitale va segnalata la Fontana di Bellerofonte di Avellino. Voluta dal Principe Francesco Marino Caracciolo come restauro e abbellimento del precedente abbeveratoio nel 1669. Per l'occasione fu chiamato l'architetto di casa Caracciolo, Cosimo Fanzago, che provvide ad un rifacimento della fontana attraverso una composizione ad arco trionfale con accenno di tre fornici attraverso il gioco dei diversi marmi. Nello specchio centrale si apre la nicchia circolare che ospita la statua di Bellerofonte intento ad uccidere una chimera. \nL'ultima fontana realizzata nel Seicento di carattere monumentale e di epoca barocca, le successive realizzazioni settecentesche vennero realizzate a partire dalla seconda met\u00e0 del secolo con gusto neoclassico, \u00e8 la Fontana di Monteoliveto. La fontana voluta per celebrare l'infante di Spagna Carlo II. Si tratta dell'unica fontana monumentale che non ha mai cambiato destinazione nel corso della sua esistenza. Fu realizzata tra il 1668 e il 1673 ad opera di Bartolomeo Mori e di Pietro Sanbarberio, scultori e scalpellini della bottega di Fanzago. In seguito alla morte del Mori subentrarono al completamento Dionisio Lazzari e Giovanni Mozzetti, mentre su disegno del Fanzago fu realizzata la scultura in bronzo del re sulla sommit\u00e0. La composizione \u00e8 assoggettabile a quella di una piccola macchina da festa marmorizzata che funge da filtro al sagrato irregolare della vicina chiesa Chiesa di Sant'Anna dei Lombardi e ne attenua la forte pendenza nel tratto finale della piazza.\nNel Settecento la produzione di arredo urbano non \u00e8 cos\u00ec forte nella Capitale, le uniche realizzazioni sono i completamenti delle guglie secentesche e delle guglie di Materdei e del Ges\u00f9. A partire dalla met\u00e0 del Settecento si assistette alla creazione del parco della Reggia di Caserta, ultimo spiraglio della cultura barocca italiana. Nel Giardino all'Italiana della Reggia furono pensate dal Vanvitelli una serie di fontane fortemente scenografiche e collegate tra loro sia con impianti idraulici che con percorsi. Il culmine del teatro barocco \u00e8 raggiunto dalla Fontana di Diana e Atteone, sovrastata dalla Cascata alimentata dall'Acquedotto Carolino, il complesso scultoreo fu realizzato dagli scultori Angelo Maria Brunelli, Paolo Persico e Tommaso Solari."}
{"id": "707768", "revid": "11959", "url": "https://it.wikipedia.org/wiki?curid=707768", "title": "Mahmoud Ahmadinejad", "text": ""}
{"id": "707771", "revid": "122625149", "url": "https://it.wikipedia.org/wiki?curid=707771", "title": "Albi di Jonathan Steele", "text": "Albi pubblicati del fumetto Jonathan Steele\nPrima serie (Bonelli).\nSerie regolare.\nPeriodicit\u00e0: mensile - numero di pagine: 98\nSeconda serie (Star Comics).\nSerie regolare.\nPeriodicit\u00e0: mensile - numero di pagine: 98In questa nuova serie, capita spesso che in un volumetto siano presenti pi\u00f9 racconti con titoli diversi: per ognuno di essi sono stati indicati i relativi soggettisti e disegnatori."}
{"id": "707774", "revid": "123865810", "url": "https://it.wikipedia.org/wiki?curid=707774", "title": "Paderno Franciacorta", "text": "Paderno Franciacorta (\"Pad\u00e9rem\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nGeografia.\nPaderno Franciacorta sorge nell'alta Pianura Padana, e appartiene al territorio della Franciacorta.\nIl territorio \u00e8 delimitato a nord dalle Prealpi Bresciane \u2013 \u00e8 pianeggiante a sud ed in collina nella zona centro storico.\nCon la D.G.R. 11 luglio 2014, n. X/2129, \u00e8 stato pubblicato l\u2019aggiornamento della classificazione sismica dei Comuni della regione Lombardia. \nLa delibera, che avrebbe dovuto entrare in vigore il 14 ottobre 2014, contiene la nuova classificazione sismica e la nuova cartografia. \u00c8 funzionale anche al riordino delle disposizioni regionali relative alla vigilanza delle costruzioni in zona sismica e dispone che i Comuni riclassificati aggiornino la componente sismica degli studi geologici di supporto agli strumenti urbanistici.\nPaderno Franciacorta \u00e8 in zona 3, ovvero di bassa sismicit\u00e0."}
{"id": "707795", "revid": "42081", "url": "https://it.wikipedia.org/wiki?curid=707795", "title": "Liberalismo democratico", "text": ""}
{"id": "707797", "revid": "68105", "url": "https://it.wikipedia.org/wiki?curid=707797", "title": "Speak and Spell", "text": ""}
{"id": "707799", "revid": "68105", "url": "https://it.wikipedia.org/wiki?curid=707799", "title": "Rhythms del mundo", "text": ""}
{"id": "707800", "revid": "68105", "url": "https://it.wikipedia.org/wiki?curid=707800", "title": "Songs of faith and devotion", "text": ""}
{"id": "707801", "revid": "1305772", "url": "https://it.wikipedia.org/wiki?curid=707801", "title": "The Greatest Songs Ever Written (By Us!)", "text": "The Greatest Songs Ever Written (By Us!) \u00e8 una compilation della band punk NOFX pubblicata nel 2004 sotto Epitaph Records.\nTracce.\nTutti i brani sono stati scritti da Fat Mike"}
{"id": "707802", "revid": "486946", "url": "https://it.wikipedia.org/wiki?curid=707802", "title": "Rihorn", "text": ""}
{"id": "707803", "revid": "486946", "url": "https://it.wikipedia.org/wiki?curid=707803", "title": "Rizeros", "text": ""}
{"id": "707805", "revid": "1564499", "url": "https://it.wikipedia.org/wiki?curid=707805", "title": "Cocula", "text": "Cocula \u00e8 un comune del Messico appartenente allo stato di Jalisco. \u00c8 situato a 56 chilometri a sud-ovest di Guadalajara, sulla autostrada 80 (20\u00b023'N 103\u00b049'W), a un'altitudine di 1350 m s.l.m. Secondo il censimento 2000, la popolazione del comune era di 26.460 abitanti, dei quali circa la met\u00e0 vive nel capoluogo.\nCocula \u00e8 a volte chiamata \u201cLa Cuna del Mariachi\u201e, o \u201cla Culla del Mariachi\u201e poich\u00e9 si crede che la musica del mariachi sia stata creata da abitanti del comune pi\u00f9 di cento anni fa.\nEconomia.\nCocula \u00e8 una zona produttrice di canna da zucchero, mais, agave, sorgo, ceci. Inoltre, si allevano maiali, pollame, capre e bovini.\nStoria.\nCocula fu originalmente chiamata Cocoll\u00e1n o Cocol\u00e1n, che significa \u201cterra ondulata\u201e. Nel XII secolo alcune famiglie della trib\u00f9 Coca, che vivevano nel regno di Tonal\u00e1, furono costrette ad abbandonare la zona a causa di ostilit\u00e0 nei loro riguardi. Un gruppo guidato da Huehuetztlatzin fond\u00f2 Cocoll\u00e1n nell'odierna zona del Acatlan de Juarez.\nCocoll\u00e1n fu distrutta verso la fine del XVI secolo. La trib\u00f9 prov\u00f2 a stabilirsi nella zona di Tlajomulco ad alcuni chilometri di distanza ma fu espulsa dai locali. Alla fine, occuparono la parte superiore di una montagna vicino al luogo di Cocoll\u00e1n dove rimasti fino all'arrivo degli Spagnoli.\nEntro 1520, Cocoll\u00e1n era una citt\u00e0 indipendente governato dal principe Citlali (la Stella). Aveva anche alcune citt\u00e0 tributarie come Acatlan, Villa Corona, Tizapanito, Xilotepetque e Tecolotl\u00e1n. In 1521, L'esercito spagnolo, conquist\u00f2 Cocoll\u00e1n e le citt\u00e0 circondanti ed incorpor\u00f2 loro nella provincia di Avalos. Alcuni anni pi\u00f9 tardi, i monaci francescani convinsero gli abitanti indigeni della citt\u00e0 di riassegnare ad una valle vicina, che \u00e8 la posizione attuale di Cocula. Ci\u00f2 accadde nel 1532. Ci sono ancora le rovine della vecchia citt\u00e0, la quale viene chiamata Cocula Vieja (vecchia Cocula).\nCultura.\nSecondo la tradizione, la musica del Mariachi \u00e8 stata originata a Cocula nel XIX secolo. Molti gruppi di questo genere musicale sono stati creati qui e nei comuni circostanti."}
{"id": "707806", "revid": "486946", "url": "https://it.wikipedia.org/wiki?curid=707806", "title": "Chaneira", "text": ""}
{"id": "707808", "revid": "486946", "url": "https://it.wikipedia.org/wiki?curid=707808", "title": "Kangama", "text": ""}
{"id": "707810", "revid": "486946", "url": "https://it.wikipedia.org/wiki?curid=707810", "title": "Seeper", "text": ""}
{"id": "707811", "revid": "486946", "url": "https://it.wikipedia.org/wiki?curid=707811", "title": "Seemon", "text": ""}
{"id": "707814", "revid": "486946", "url": "https://it.wikipedia.org/wiki?curid=707814", "title": "Goldini", "text": ""}
{"id": "707815", "revid": "486946", "url": "https://it.wikipedia.org/wiki?curid=707815", "title": "Golking", "text": ""}
{"id": "707816", "revid": "486946", "url": "https://it.wikipedia.org/wiki?curid=707816", "title": "Sterndu", "text": ""}
{"id": "707818", "revid": "22475", "url": "https://it.wikipedia.org/wiki?curid=707818", "title": "Pantimos", "text": ""}
{"id": "707819", "revid": "486946", "url": "https://it.wikipedia.org/wiki?curid=707819", "title": "Sichlor", "text": ""}
{"id": "707836", "revid": "163662", "url": "https://it.wikipedia.org/wiki?curid=707836", "title": "Canzone leopardiana", "text": ""}
{"id": "707841", "revid": "124741202", "url": "https://it.wikipedia.org/wiki?curid=707841", "title": "Papa Waigo", "text": "Carriera.\nClub.\nDagli esordi al 2009.\n. Il suo debutto nel campionato italiano risale al campionato di Serie B 2002-2003 con la maglia del Verona. Nel 2005 passa al . Dopo aver segnato 15 reti nel campionato di Serie B 2006-2007 con i romagnoli, viene acquistato dal Genoa, il cui allenatore Gasperini lo aveva richiesto espressamente. Firma un contratto pluriennale.\nNel gennaio 2008 si trasferisce in compropriet\u00e0 alla Fiorentina, nell'ambito dell'operazione che porta il terzino Anthony Vanden Borre a Genova con la stessa formula. \u00c8 inserito nella rosa dei giocatori della nazionale senegalese che disputano la Coppa d'Africa 2008.\nIl 27 febbraio 2008, allo Stadio Franchi, nel derby toscano contro il Livorno, realizza la sua prima rete in Serie A con la maglia della Fiorentina (la partita termina 1-0). Il 2 marzo 2008, nella sfida Juventus-Fiorentina, decisiva per il quarto posto in campionato, \u00e8 autore di una grande prestazione segnando il punto del momentaneo 2-2 e realizzando l'assist per Osvaldo che sancir\u00e0 il definitivo 3-2 per la squadra viola.\nLecce, Southampton, Fiorentina, Grosseto e Ascoli.\nIl 27 gennaio 2009 viene ufficializzato il suo trasferimento al Lecce con la formula del prestito fino alla fine della stagione; gli viene assegnata la maglia numero 35.\nFa il suo debutto con la maglia dei salentini in Serie A il 1\u00ba febbraio 2009 nel secondo tempo della partita -Lecce 1-2. Alla fine della stagione rientra a Firenze.\nIl 2 settembre 2009, alla chiusura del calciomercato, viene ufficializzato il prestito del giocatore alla compagine inglese del Southampton, militante nella terza serie nazionale.\nIl 26 giugno 2010 viene risolta alle buste la compartecipazione del cartellino di Papa Waigo tra la Fiorentina e il Genoa, a favore della squadra viola: entrambe le squadre non hanno presentato alcuna offerta, ma la Fiorentina era la societ\u00e0 titolare del tesseramento. Il 23 ottobre dello stesso anno il giocatore torna a calcare i campi di gioco, sostituendo al 22' della ripresa Santana nella gara interna di Serie A contro il Bari, vinta per 2-1 dalla formazione viola.\nIl 4 gennaio 2011 \u00e8 ceduto in prestito al , formazione di Serie B.\nEsordisce con i toscani il 10 gennaio nella partita persa per 2-0 contro l'Atalanta, mentre il suo primo gol arriva il 15 gennaio nella gara vinta in casa dell', contro cui realizza la rete del definitivo 2-1. Il suo secondo gol arriva nei minuti finali della gara contro il vinta per 3-1 allo Stadio Carlo Zecchini di Grosseto.\nIl 10 agosto 2011 \u00e8 ceduto a titolo definitivo all', con cui firma un contratto annuale con opzione per altri due. Esordisce in Coppa Italia con la sua nuova squadra il 14 agosto, nel vittorioso incontro con il , mentre in campionato debutta il 27 agosto nella partita persa in casa contro il . Il primo gol arriva il 30 agosto alla seconda giornata di campionato contro il . Conclude la stagione con 40 presenze e 15 gol segnati in Serie B.\nLe esperienze in Medio oriente.\nAll'inizio della stagione 2012-2013 Papa Waigo viene convocato in ritiro con l'Ascoli, ma non si presenta. Scoppia un caso: Papa Waigo, infatti, si reca negli Emirati Arabi Uniti e firma un contratto biennale con l'Al-Wahda pur essendo ancora un giocatore dell'Ascoli. Perci\u00f2 il giocatore e l'Al-Wahda rischiano di essere sanzionati dalla FIFA.\nIl Tribunale Arbitrale dello Sport (TAS) di Losanna, nel gennaio 2016, condanner\u00e0 sia l'Al-Wahda che Papa Waigo a risarcire all'Ascoli i danni subiti a seguito dell'inadempimento del calciatore, danni quantificati in 500 000 euro oltre interessi.\nNel frattempo, dal 2013 al 2015, Papa Waigo gioca in Arabia Saudita con e , per poi tornare negli Emirati Arabi Uniti, dove nel giro di tre anni gioca con , , e .\nIl ritorno in Italia.\nNel settembre 2018 torna in Italia, ingaggiato dalla , squadra di Serie D presieduta dal giornalista sportivo Michele Criscitiello. Nel successivo mese di marzo rescinde il contratto, dopo aver collezionato 8 presenze senza gol.\nStatistiche.\nPresenze e reti nei club.\n\"Statistiche aggiornate al 30 giugno 2019\""}
{"id": "707843", "revid": "599013", "url": "https://it.wikipedia.org/wiki?curid=707843", "title": "Giosu\u00e8 Lombardi", "text": "Carriera.\nCorridore attivo negli anni 1910, si distinse sia da dilettante imponendosi nella Firenze-Viareggio del 1912. Passato professionista nel 1913, vinse corse di secondo piano e ottenne piazzamenti in corse importanti, come i due podi alla Roma-Napoli-Roma (la corsa del XX Settembre) nel 1913 e nel 1919. Partecip\u00f2 a quattro edizioni del Giro d'Italia tra il 1913 ed il 1920, concludendo al nono posto nel 1919, primo della classifica isolati."}
{"id": "707857", "revid": "36426", "url": "https://it.wikipedia.org/wiki?curid=707857", "title": "Vescovo di Bobbio", "text": ""}
{"id": "707858", "revid": "1829344", "url": "https://it.wikipedia.org/wiki?curid=707858", "title": "Hordeum vulgare", "text": "Lorzo comune (o orzo coltivato, o semplicemente orzo, per antonomasia; nome scientifico Hordeum vulgare ) \u00e8 la specie economicamente pi\u00f9 importante tra quelle coltivate del genere \"Hordeum\", quella da cui si ricava l'orzo alimentare da cui dipende una considerevole parte dell'alimentazione mondiale. \u00c8 stata una delle prime otto colture rese coltivabili.\nOrigini.\nL'orzo coltivato deriva dall'orzo selvatico \"Hordeum spontaneum\", con il quale conserva una grande affinit\u00e0, tanto che alcuni studiosi li considerano un'unica specie in quanto interfertili. La specie viene quindi suddivisa nelle due sottospecie \"H. vulgare subsp. spontaneum\" (selvatica) e \"H. vulgare subsp. vulgare\" (domesticata). Entrambi sono diploidi (2n=14 cromosomi); la differenza principale consiste nella fragilit\u00e0 delle spighe selvatiche, che permettono la dispersione dei semi per mezzo del vento.\nL'area di origine delle forme ancestrali pu\u00f2 essere individuata nel Vicino Oriente, pi\u00f9 precisamente nell'area compresa nelle attuali Israele, Giordania, Siria e nella parte sud dell'Anatolia. Secondo altre fonti invece, l'ancestrale selvatico \u00e8 originario del Tibet. Tuttora in Etiopia e in Tibet si trovano molte specie spontanee. Le forme a cariosside nuda, che perdono facilmente le glumette a maturazione, sembrano invece essere originarie della Cina.\nSi tratta con molta probabilit\u00e0 del cereale che per primo \u00e8 stato coltivato dall'uomo: le testimonianze pi\u00f9 antiche di coltivazione risalgono al a.C., nel Neolitico. Sicuramente tipi polistici erano coltivati in Mesopotamia nel a.C. mentre nel a.C. l'orzo era diffuso in Europa centrale e in Egitto, dove gi\u00e0 nel a.C. avveniva la trasformazione in birra. Intorno al 1000 a.C. aveva raggiunto la Corea. Fino al XV secolo era tra i cereali pi\u00f9 diffusi per la panificazione.\nCaratteri botanici.\nLe classificazioni botaniche degli orzi coltivati sono numerose e oggetto di discussione da parte degli esperti; in questa sede viene ricordata la seguente:\nLe variet\u00e0 tetrastiche sono caratterizzate da spighe formate da 6 ranghi (file in senso longitudinale della spiga) di cariossidi di cui 4 riuniti in due coppie, mentre le variet\u00e0 esastiche presentano 6 ranghi di cariossidi equidistanti sulla spiga.\nLe variet\u00e0 distiche presentano solo 2 file di cariossidi sulla spiga\nGli orzi polistici presentano generalmente un numero pi\u00f9 elevato di cariossidi per spiga e rese pi\u00f9 elevate, negli orzi distici le spighe hanno un numero inferiore di cariossidi che sono per\u00f2 di maggiori dimensioni\nL'orzo \u00e8 un'erba annuale comprendente \"cultivar\" primaverili e \"cultivar\" autunnali, inoltre si distinguono orzi aristati e orzi mutici (senza reste sulle glume). La cariosside pu\u00f2 essere nuda (le glume si staccano durante la trebbiatura) o vestita (le glume sono saldate alla cariosside)\nDescrizione della pianta.\nL'orzo \u00e8 una pianta erbacea annuale, che a maturit\u00e0 pu\u00f2 raggiungere un'altezza di 60\u2013120\u00a0cm, a seconda delle \"cultivar\".\nL'apparato radicale \u00e8 fascicolato, formato da radici seminali (radici primarie) che si sviluppano alla germinazione del seme e radici avventizie derivanti dai culmi di accestimento che si formano dalla base del fusto nella zona detta corona. In terreni idonei pu\u00f2 raggiungere, nella pianta adulta, la profondit\u00e0 di 2 metri.\nIl culmo \u00e8 cilindrico, suddiviso in 5-8 internodi cavi, separati da setti trasversali ai nodi. Gli internodi basali sono generalmente pi\u00f9 corti. Grazie all'accestimento da ogni culmo si originano, mediamente, 2-3 culmi secondari, numero che pu\u00f2 aumentare se si innalza la spaziatura alla semina, riducendo cos\u00ec il numero di piante a metro quadrato. Solitamente le variet\u00e0 distiche accestiscono pi\u00f9 di quelle polistiche.\nLe foglie, disposte in modo alterno sul culmo, prendono origine dai nodi, e sono costituite da guaina (avvolgente il culmo), lamina, ligula poco appariscente ed auricole pi\u00f9 lunghe rispetto ad altri cereali microtermi. L'angolo di inserzione della foglia sul culmo \u00e8 tipico per ogni variet\u00e0. La foglia terminale detta foglia \u201ca bandiera\u201d \u00e8 la pi\u00f9 piccola e avvolge la spiga in formazione nella fase di botticella. La pagina inferiore della lamina fogliare \u00e8 liscia, mentre in quella superiore sono presenti scanalature in cui sono presenti cellule epidermiche igroscopiche\nL'infiorescenza \u00e8 una spiga caratterizzata da rachide breve, a zig-zag, ai cui nodi (in numero variabile da 10 a 30) sono inseriti tre spighette uniflore. Tali spighette sono formate da glume sterili, ridotte a semplici formazioni pelose, che racchiudono al loro interno i fiori protetti da piccole brattee fertili: lemma (glumetta inferiore) e palea (glumetta superiore). La lemma avvolge la palea ed entrambe alla maturazione aderiscono alle cariossidi (frutto vestito), ad eccezione delle variet\u00e0 dette a cariosside nuda. Nelle forme esastiche i tre fiori sono tutti fertili, quindi le spighe presenteranno tre file di cariossidi, mentre nei distici \u00e8 fertile solo il fiore centrale per cui le spighe avranno solo due file di cariossidi. Le lunghe setole caratteristiche di questa specie (dette reste o ariste) prendono origine dalla nervatura mediana della lemma.\nIl fiore, ermafrodita, \u00e8 formato da tre stami e due stimmi pelosi; sono presenti anche due lodicole. L'impollinazione \u00e8 anemofila.\nIl frutto \u00e8 una cariosside con pericarpo aderente al seme. e un solco ventrale che pu\u00f2 essere pi\u00f9 o meno marcato a seconda delle variet\u00e0. Il colore \u00e8 generalmente giallognolo anche se alcune \"cultivar\" presentano cariossidi biancastre o addirittura rossastre o nere. Le dimensioni sono variabili da 8 a 12\u00a0mm in lunghezza e 3\u2013 4\u00a0mm in larghezza, il peso di 1000 semi \u201cvestiti\u201d varia da 25 a 55\u00a0g (mediamente 45 \u2013 50\u00a0g nei distici e 35 - 45\u00a0g nei polistici). Nelle \"cultivar\" distiche le cariossidi hanno dimensioni superiori nella parte centrale della spiga, mentre nelle polistiche le due file centrali sono simmetriche ed uniformi tra loro, mentre le cariossidi delle file laterali sono pi\u00f9 piccole anche di un 20%.\nCiclo vegetativo.\nIl ciclo vegetativo \u00e8 simile a quello del grano tenero, e pu\u00f2 essere convenzionalmente distinto in:\nDal seme fuoriesce prima la radichetta e poi la piumetta; contemporaneamente si ha la formazione della parte epigea con l'emissione delle foglie di origine seminale.\nL'accestimento \u00e8 maggiore rispetto al frumento e pu\u00f2 contribuire a sopperire ad eventuali fallanze di semina. Durante la levata si ha la crescita in altezza della pianta. In questa fase l'orzo assorbe il 70% dei nutrienti richiesti durante l'intero ciclo. Nella fase di viraggio si ha la differenziazione degli organi riproduttivi e l'arresto della crescita in altezza della pianta\nNel Nord Italia la spigatura comincia a fine aprile, con l'innalzamento delle temperature; al centro e al sud accade tra la fine di marzo e la met\u00e0 di aprile. Le prime a spigare sono le spighette centrali, che talvolta si palesano gi\u00e0 sfiorite ove la fioritura e l'impollinazione siano gi\u00e0 avvenute durante la fase di botticella, quando gli stami non erano ancora fuoriusciti (fioritura cleistogama); le spighette laterali invece fioriscono tipicamente dopo la spigatura, entro 3 o 4 giorni, e sfioriscono dopo poche ore dalla fioritura. Negli orzi polistici le spighette della fila mediana sono le prime a fiorire. In questa fase si ha anche l'allungamento degli internodi a cominciare dai culmi formatisi per primi, procedendo dal basso verso l'alto.\nSuccessivamente alla fioritura la cariosside continua a crescere per un periodo di 20 \u2013 40 giorni. La maturazione, nell'Italia settentrionale viene raggiunta prima dei caldi estivi.\nCirca tre settimane dopo l'inizio della spigatura il portamento della spiga pu\u00f2 essere eretto o reclinato, ma a maturazione sar\u00e0 quasi sempre reclinato.\nEsigenze ambientali.\nRispetto agli altri cereali autunno-vernini come ad esempio il frumento, l'orzo presenta una buona resistenza alla siccit\u00e0 e pu\u00f2 sopportare temperature di 38\u00a0\u00b0C se l'umidit\u00e0 ambientale non \u00e8 troppo elevata. Pi\u00f9 problematiche sono le condizioni caldo-umide che favoriscono varie malattie fungine. Per quanto riguarda l'altitudine pu\u00f2 essere coltivato dal livello del mare fino ai 4500\u00a0m delle Ande o dell'Himalaya; alle alte latitudini riesce a maturare nelle brevi estati di quelle zone. Resiste molto bene alla salinit\u00e0 del suolo garantendo una buona produzione anche a 8 \u2013 10 mS cm, tollera il freddo anche se in misura minore rispetto ad altri cereali vernini quali il frumento e la segale.\nL'orzo germina ad una temperatura minima di 5\u00a0\u00b0C, la temperatura ottimale per la crescita \u00e8 di 15\u00a0\u00b0C, mentre 17 \u2013 18\u00a0\u00b0C sono idonei per la fioritura. Nel periodo invernale, con una coltre nevosa che protegge da deleteri sbalzi termici, pu\u00f2 sopportare anche temperature di \u201320\u00a0\u00b0C. Con temperature primaverili superiori ai 20\u00a0\u00b0C e in assenza di precipitazioni si osserva un significativo accorciamento del ciclo colturale. L'accestimento \u00e8 favorito da temperature basse e fotoperiodo breve. Ha una bassa capacit\u00e0 di competere per la luce, \u00e8 quindi sconsigliabile la consociazione con colture arboree. I terreni pi\u00f9 adatti risultano essere quelli di medio impasto, ben drenati, con pH compreso tra 7 e 8. \u00c8 preferibile che i terreni siano ben dotati in fosforo e potassio, mentre un eccesso di azoto favorisce una produzione eccessiva di paglia a scapito della granella e favorisce l\u2019allettamento.\nLa sensibilit\u00e0 allo stress idrico \u00e8 diversa a seconda della fase del ciclo della coltura; nelle prime fasi viene ridotto l'accestimento e lo sviluppo radicale. Pi\u00f9 grave se lo stress idrico si verifica durante le fasi di levata o di spigatura (indicativamente 2 settimane prima e 2 settimane dopo la fioritura), nelle quali causa mortalit\u00e0 dei culmi di accestimento, sterilit\u00e0 delle spighe e dimensioni ridotte delle cariossidi. L'azione concomitante di carenza idrica e vento caldo secco provocano il fenomeno della \"stretta\", con cariossidi piccole e striminzite. L'eccesso idrico \u00e8 altrettanto pericoloso: provoca asfissia radicale ed eccessivo sviluppo della vegetazione con rischi maggiori di allettamento.\nColtivazione.\nMiglioramento genetico e \"cultivar\".\nLe prime attivit\u00e0 di miglioramento genetico in Italia si attestano attorno all'inizio del Novecento con la costituzione da parte di Nazareno Strampelli delle variet\u00e0 polistiche Raineri e Maraini, produttive e resistenti alla siccit\u00e0. Sempre Strampelli seleziona variet\u00e0 resistenti al freddo (Sirente e Valle Olina) e variet\u00e0 precoci (Leonessa).\nAttualmente, i principali obiettivi del miglioramento genetico sono rappresentati da incremento di produzione, resistenza all'allettamento, alle fitopatie e al freddo. Inoltre viene tenuto in debita considerazione l'impiego della granella: per uso zootecnico si mira ad un innalzamento del tenore proteico della cariosside, mentre per la produzione di malto \u00e8 richiesto un basso contenuto in azoto, un elevato peso della cariosside e un'elevata resa in malto.\nLe variet\u00e0 di orzo da erbaio, impiegate per l'alimentazione animale come foraggio, devono presentare ariste lisce, per evitare irritazioni agli animali alimentati.\nPer limitare il fenomeno dell'allettamento a cui l'orzo \u00e8 particolarmente soggetto, molto grave alla raccolta in quanto la rende difficoltosa e aumenta le perdite di prodotto sono state sviluppate variet\u00e0 a taglia bassa e culmo pi\u00f9 resistente.\nAvvicendamento.\nLe migliori produzioni si ottengono seminando l'orzo dopo le cosiddette colture da rinnovo (bietola, patata, pomodoro, mais). Da un punto di vista agronomico si inserisce egregiamente in una rotazione data la sua rusticit\u00e0, inoltre se raccolto per la produzione di insilato \u00e8 possibile procedere con la semina di mais o soia in secondo raccolto. Al nord Italia una tipica rotazione \u00e8 costituita da orzo\u2013mais\u2013orzo.\nPer la produzione di malto \u00e8 sconsigliabile far seguire l'orzo ad una leguminosa, in quanto l'arricchimento in azoto causato da quest'ultima provocherebbe un eccessivo contenuto proteico nella granella. Negli orzi polistici un eccesso di azoto pu\u00f2 favorire l'allettamento. Sopporta meglio del frumento la monosuccessione per una minore insorgenza di mal del piede, anche se pu\u00f2 aumentare l'insorgenza del virus del mosaico giallo (BaYMV) trasmesso dal fungo \"Polimixa graminis\". La monosuccessione \u00e8 comunque sconsigliata anche per i maggiori problemi di lotta alle malerbe.\nIn ambienti fertili l'orzo pu\u00f2 essere seguito da pomodoro, bietola o medica, se la zona \u00e8 carente d'acqua pu\u00f2 essere alternato al maggese.\nSemina.\nLa data di semina varia in relazione all'andamento meteorologico del singolo anno oltre che in base alle caratteristiche pedoclimatiche del luogo; \u00e8 per\u00f2 opportuno distinguere in:\nLa semina autunnale consente l'ottenimento di rese superiori (anche di un 30 \u2013 50%), in quanto la coltura pu\u00f2 sfruttare un maggior periodo per la granigione e, in particolare al Sud, si avvantaggia delle precipitazioni del periodo autunno-invernale e soffre meno per la siccit\u00e0 primaverile. Per questi motivi la semina primaverile \u00e8 da considerarsi un ripiego se non si \u00e8 potuta effettuare la semina autunnale.\nUn eccessivo anticipo della semina (inizio ottobre) pu\u00f2 favorire la trasmissione di virosi da parte di varie specie di afidi, non pi\u00f9 attivi con l'abbassamento delle temperature. In zone con inverni rigidi \u00e8 per\u00f2 consigliabile anticipare la semina, anche solo di pochi giorni, per consentire alla pianta di giungere nel periodo pi\u00f9 freddo ad uno stadio lievemente pi\u00f9 avanzato e di sopportare quindi meglio i rigori invernali.\nDove gli inverni sono miti \u00e8 possibile impiegare variet\u00e0 primaverili in semina autunnale. Lo sviluppo sar\u00e0 pi\u00f9 vigoroso e le produzioni maggiori in virt\u00f9 del maggior periodo di vegetazione. Al contrario non \u00e8 possibile impiegare tipi autunnali in semina primaverile, in quanto si avr\u00e0 solo produzione di foglie senza giungere alla spigatura.\nLa quantit\u00e0 di seme varia indicativamente da 120 a 170\u00a0kg ad ettaro, in base alla variet\u00e0 (vi possono essere forti differenze nella dimensione della cariosside), all'epoca di semina, alle condizioni del terreno e alla germinabilit\u00e0 del seme. \u00c8 spesso consigliabile aumentare la quantit\u00e0 di semente nelle semine primaverili, in quanto caratterizzate da un minor grado di accestimento, oppure nel caso della semina su sodo. Nelle semine autunnali una maggior quantit\u00e0 di seme e quindi un maggior numero di culmi a metro quadro, limita l'accestimento naturale della coltura; questo fenomeno pu\u00f2 essere utile negli orzi distici per la produzione di malto al fine di ottenere cariossidi uniformi e di maggiori dimensioni. In generale si punta ad ottenere 300-400 piante a metro quadrato che poi con l'accestimento formeranno una copertura di 600-800 spighe a metro quadrato. La semina viene effettuata a spaglio o pi\u00f9 frequentemente a file distanti 15\u201320\u00a0cm (12\u201315\u00a0cm per gli orzi distici, per ridurre l'accestimento), con profondit\u00e0 di semina di 30 \u2013 40\u00a0mm.\nConcimazione.\nVengono indicate come quantit\u00e0 orientative 70 \u2013 110\u00a0kg a ettaro di azoto (a seconda della fertilit\u00e0 preesistente del terreno, quella che gli agronomi definiscono \"forza vecchia del terreno\"), 70 \u2013 100\u00a0kg a ettaro di fosforo (espressi come P2O5) e 60 \u2013120\u00a0kg a ettaro di potassio (espresso come K2O); nello stabilire la dose di concime \u00e8 importante tenere in considerazione se la paglia venga asportata o interrata. Fosforo e potassio vengono somministrati alla semina in quanto non dilavabili, mentre l'azoto va dilazionato distribuendone un 15 \u2013 20% in pre accestimento (met\u00e0 dicembre - gennaio), un 35 \u2013 40 % a febbraio per favorire il viraggio e il restante 45 \u2013 50% a marzo, nel periodo della levata. \u00c8 consigliabile evitare l'ultima azotatura durante la levata per gli orzi destinati alla produzione di malto, riducendo l'apporto di azoto a 40 \u2013 50\u00a0kg totali. In questo caso infatti, il contenuto di proteine nella granella deve essere il pi\u00f9 basso possibile. Una modesta somministrazione addizionale di fosforo e potassio a fine inverno \u00e8 giustificata solo in terreni molto poveri in questi elementi.\nGestione della flora infestante.\nCome per gli altri cereali autunno \u2013 vernini, il periodo critico, durante il quale la presenza di infestanti costituisce un rischio maggiore, si ha tra l'accestimento e la formazione del 2\u00b0 nodo.\nPer limitare la presenza di infestanti \u00e8 importante tenere in considerazione anche le strategie preventive, utili anche per gli altri cereali. Tra questi metodi ricordiamo:\nDurante il ciclo colturale sono possibili interventi di strigliatura o sarchiatura (se seminato a file) tra l'accestimento e l'inizio della levata, interventi particolarmente utili in agricoltura biologica. In genere vengono effettuati 2-3 interventi a distanza di 15 giorni l'uno dall'altro; l'efficacia \u00e8 buona se eseguiti quando le infestanti si trovano negli stadi iniziali di sviluppo; contro le monocotiledoni l'efficacia \u00e8 spesso limitata. Tra le infestanti principali di questa coltura troviamo \"Alopecurus myosuroides\", \"Avena sp.\", \"Phalaris sp.\", \"Agropyron repens\", \"Poa trivialis\", \"Lolium multiflorum\", \"Bifora radians\", \"Scandix pecten-veneris\", \"Matricaria chamomilla\", \"Fumaria officinalis\", \"Chrysanthemum segetum\", \"Papaver rhoeas\", \"Poligonum aviculare\", \"Fallopia convolvulus\", \"Centaurea cyanus\", e \"Vicia sativa\".\nIn pre-emergenza possono essere effettuati interventi diserbanti con i principi attivi neburon e chlortoluron attivi sia su graminacee che su dicotiledoni, da impiegarsi preferibilmente su orzi polistici; su orzi distici si pu\u00f2 impiegare trifluralin in miscela con linuron. In inverno, a partire dallo stadio di terza foglia \u00e8 possibile intervenire con diclofop-methyl (attivo su graminacee) eventualmente miscelato con un dicotiledonicida come il bromoxynil. Dalla fine dell'accestimento alla levata \u00e8 possibile impiegare prodotti ormonosimili, attivi contro dicotiledoni, come MCPB e MCPP eventualmente miscelati con ioxynil o bromoxynil.\nLa seguente tabella indica i trattamenti diserbanti effettuabili nelle diverse fasi vegetative dell'orzo in base alla tipologia di infestanti presenti\nRaccolta.\nLa raccolta dell'orzo da granella \u00e8 effettuata nella prima decade di giugno, mentre l'impiego come foraggio verde prevede la trinciatura nella prima decade di maggio al Nord Italia e tra il 15 marzo e il 15 aprile al Sud Italia.\nAlla mietitura la cariosside deve presentare un tenore in umidit\u00e0 del 12 \u2013 24%, anche se viene spesso raccolto con un elevato tenore di umidit\u00e0 per evitare che il disseccamento della pianta provochi la caduta delle cariossidi. In questo caso per\u00f2, aumentano i costi per l'essiccazione della granella al fine di garantirne la conservazione.\nLe macchine per la raccolta dell'orzo sono le mietitrebbie, utilizzate anche per altri cereali, cambiando le testate in base alla coltura. Un corretto impiego di tali macchine \u00e8 importante per evitare il danneggiamento delle cariossidi, in quanto un'eccessiva velocit\u00e0 periferica del battitore o una limitata distanza tra battitore e controbattitore possono aumentare le lesioni alla granella.\nParticolare attenzione deve essere rivolta verso la raccolta degli orzi distici in quanto non sono accettabili rotture di cariossidi e sgranatura. Inoltre, queste variet\u00e0, possono germinare gi\u00e0 sulla spiga, causando una perdita di valore della cariosside; \u00e8 quindi indispensabile non ritardare eccessivamente la raccolta.\nL'umidit\u00e0 di conservazione della granella deve essere inferiore al 14% per evitare l'insorgenza di funghi sulla cariosside. Se alla raccolta il contenuto idrico della granella \u00e8 maggiore pu\u00f2 essere essiccata, con passaggi in appositi essiccatoi dove non devono essere superati i 40 \u2013 45\u00a0\u00b0C per evitare riduzione alla germinabilit\u00e0 del seme.\nLa produzione unitaria varia tra le 2 \u2013 6\u00a0t per ettaro, le produzioni maggiori (5 \u2013 6 tonnellate per ettaro) si hanno in Piemonte, Lombardia, Emilia-Romagna, Veneto e Friuli.\nPropriet\u00e0 nutrizionali.\nNell'alimentazione umana vengono sfruttate le cariossidi dell'orzo, impiegate per la panificazione, per la produzione di birra, come surrogato del caff\u00e8 e in molte preparazioni alimentari.\nPropriet\u00e0 medicinali.\nL'orzo \u00e8 molto facile da digerire ed \u00e8 altamente energetico, tanto che in passato veniva utilizzato in tutti gli ospedali.\nInoltre facilita la concentrazione e l'attivit\u00e0 cerebrale in quanto contiene magnesio, fosforo, potassio, vitamina PP, E, calcio e ferro.\nL'orzo \u00e8 ricchissimo di propriet\u00e0 curative: \u00e8 rimineralizzante delle ossa (\u00e8 ricchissimo di fosforo), previene le affezioni polmonari e cardiovascolari, \u00e8 nutriente e tonico, ed \u00e8 molto indicato in caso di gastriti, coliti e cistiti.\nI principi attivi presenti sono: ordenina (alcaloide), ordeina, maltosio, destrina.\nL'orzo ha spiccate propriet\u00e0 antinfiammatorie ed emollienti e agevola il sistema immunitario grazie alla sua abilit\u00e0 nel contrastare le infiammazioni. Sono ben note le caramelle d'orzo contro il mal di gola, ma l'azione antinfiammatoria si esercita anche sul sistema digerente e urinario.\nL'ordenina, contenuta specialmente nel malto d'orzo (semi d'orzo germinati), stimola la circolazione periferica e ha anche un effetto bronchiolitico grazie alla vasocostrizione. L'ordenina esercita anche un'azione antisettica sull'intestino.\nIl decotto utilizzato sotto forma di gargarismi aiuta nei casi di angina e di infiammazioni della cavit\u00e0 orale. Il decotto viene usato anche per impacchi sugli occhi arrossati.\nL'orzo ha anche propriet\u00e0 lassative.\nStatistiche.\nFonte: FAO, Faostat, 2006"}
{"id": "707859", "revid": "120414662", "url": "https://it.wikipedia.org/wiki?curid=707859", "title": "Luigi Turci", "text": "Carriera.\nGiocatore.\nEsord\u00ec in Serie A il 29 agosto 1993 difendendo i pali della nella partita persa per 0-1 contro la . Nel 1996 pass\u00f2 all', dove rimase per sei stagioni. Nel 2002 and\u00f2 alla , con cui gioc\u00f2 fino al 2005, prima di scendere in Serie B con il . Nel 2007 annunci\u00f2 il ritiro dall'attivit\u00e0 agonistica.\nAllenatore.\nDal febbraio 2009 svolge il ruolo di preparatore dei portieri, prima al Portogruaro e poi al Padova in Serie B. Il 18 giugno 2011 il suo posto al Padova viene preso da Giorgio Sterchele. Dal 3 aprile 2012 gli \u00e8 stato affidato il ruolo di allenatore dei portieri del Pordenone.\nNel 2013 \u00e8 con lo stesso incarico alla .\nIl 26 giugno 2014 gli viene affidato il ruolo di allenatore dei portieri alla Cremonese, dove rimane 3 stagioni.\nDal 2017 al 2019 allena i portieri della entrando nello staff di Marco Giampaolo. Nel 2019 segue l'allenatore abruzzese anche nella sua successiva esperienza al , dove rimane nello staff fino alla fine della stagione nonostante l'esonero di Giampaolo dopo 7 giornate."}
{"id": "707865", "revid": "29863", "url": "https://it.wikipedia.org/wiki?curid=707865", "title": "Terrestre Live E Varie Altre Disfunzioni", "text": ""}
{"id": "707866", "revid": "729019", "url": "https://it.wikipedia.org/wiki?curid=707866", "title": "Seconda battaglia di Bir el Gobi", "text": "La seconda battaglia di Bir el Gobi, (3-7 dicembre 1941) rappresenta uno degli scontri pi\u00f9 duri nell'ambito dell'offensiva britannica denominata Operazione Crusader. La battaglia vide impegnate, in particolare, le forze italiane contro quelle del Commonwealth. Bir el Gobi era un importante crocevia per le carovane, nonch\u00e9 ultimo caposaldo della linea dell'Asse nell'entroterra. Per questo motivo i britannici lo reputavano, a ragione, il baluardo da superare per poter aggirare e intrappolare le truppe italo-tedesche e, conseguentemente, liberare le forze alleate che difendevano Tobruch.\nAntefatto.\nIl 18 novembre, a nord di Bir el Gobi, le forze del Commonwealth passarono all'offensiva. Il 23 ebbe luogo una grande battaglia di carri nel deserto, passata alla storia come \"battaglia di Totensonntag\" (ovvero \"battaglia della domenica dei morti\"). A Bir el Gobi si insediarono intanto le truppe italiane: i Battaglioni \"Giovani Fascisti\" e alcuni reparti del corpo dei bersaglieri.\nI soldati italiani ampliarono le fortificazioni presenti costruendo postazioni di mitragliatrici e di cannoni anticarro, approntando reticolati di filo spinato, ma soprattutto scavando profonde buche per il combattimento individuale. Il caposaldo poteva cos\u00ec difendersi a 360\u00b0 per tutta la lunghezza del suo perimetro. I giovani volontari entrarono nelle loro buche la sera del 1\u00ba dicembre, sotto una pioggia torrenziale.\nLa battaglia.\nAlle ore 12.00 del 3 dicembre, sotto una pioggia battente, l'artiglieria alleata diede il via all'offensiva con un nutrito bombardamento sulle posizioni italiane, che subirono le prime perdite, tra cui il maggiore Balisti (ferito). Nella notte, tutte le unit\u00e0 italiane al di fuori del perimetro difensivo di Bir el Gobi, con relative strumentazioni ed automezzi, furono catturate dagli attaccanti.\nLa mattina del 4 furono i Camerons scozzesi ad aprire le ostilit\u00e0 contro le buche presidiate dal I Battaglione. Centinaia di uomini si riversarono contro le postazioni nemiche sorretti da mezzi corazzati e dal fuoco di sbarramento dell'artiglieria. La reazione degli italiani fu efficace, tanto che a decine gli inglesi rimasero uccisi. Anche le postazioni del II Battaglione, pi\u00f9 a Nord, furono sottoposte ad un duro attacco: i carri Valentine sorressero l'azione dei fanti indiani. Anche in questo settore le forze britanniche erano superiori in numero e in mezzi.\nLa prima e la seconda ondata furono respinte in entrambi i settori, ma l'intera zona di Bir el Gobi fu accerchiata dalle truppe inglesi. Il terzo attacco alle linee italiane si registr\u00f2 verso le 14 di quello stesso giorno: la pressione delle artiglierie e delle fanterie crebbe di ora in ora ma la combattivit\u00e0 e la resistenza dei vari presidi italiani non venne meno. Nella serata per\u00f2 si perse la quota 188, la 4.a Compagnia che la presiedeva dovette attestarsi su quota 184.\nGli attacchi continuarono; tra il 4 e 7 dicembre per ben sette volte il XXX Corpo britannico fu respinto con gravi perdite. La sete e la mancanza di rifornimenti indebolirono i reparti italiani che continuarono per\u00f2 la loro accanita resistenza contro il nemico. Vennero richiesti aiuti al comando superiore italo-tedesco, e lo stesso generale Rommel fu informato della coraggiosa resistenza dei reparti italiani che continuavano a tenere il caposaldo. Ormai conscio dell'importanza strategica di questa postazione, la Volpe del Deserto decise di inviare delle truppe corazzate a sostegno degli italiani.\nAlle 17 del giorno 5 giunsero in prossimit\u00e0 di quota 188 i primi reparti delle divisioni corazzate tedesche. Dopo un violento scontro tra i carri tedeschi e quelli inglesi, la postazione fu riconquistata e pot\u00e9 iniziare l'avanzata verso Bir el Gobi dove erano attese le divisioni Ariete e Trieste. La prima fu bloccata da un attacco nemico, mentre la seconda si perse nel deserto. L'arrivo di rinforzi e di qualche rifornimento fu molto importante. Gli Italiani poterono cos\u00ec attaccare gli Inglesi che dovettero abbandonare velocemente il campo di battaglia. Ormai la situazione pot\u00e9 dirsi sotto controllo.\nIntanto continuarono i combattimenti tra le varie forze corazzate dei due schieramenti: i panzer tedeschi del generale Cr\u00fcwell e gli M14 dell'Ariete, che nella notte riuscirono a raggiungere Bir el Gobi, riuscirono a respingere gli ultimi attacchi delle forze britanniche che non poterono pi\u00f9 contare sulla schiacciante superiorit\u00e0.\nA capo della 132\u00aa Divisione corazzata \"Ariete\" vi era il Generale Mario Balotta, che circa tre settimane prima aveva gi\u00e0 sconfitto gli inglesi nella Prima battaglia di Bir el Gobi. Il 7 dicembre il presidio italiano di Bir el Gobi venne infine liberato. La battaglia di Bir el Gobi pot\u00e9 dirsi finalmente conclusa. Le perdite da parte inglese furono ingenti, con 300 morti. Gli italiani ne ebbero 60, pi\u00f9 31 dispersi e 117 feriti\nI Giovani Fascisti non erano soli. A parte un certo numero di bersaglieri, in loro supporto combatt\u00e9 una compagnia carri del I battaglione del 32\u00ba reggimento corazzato della divisione Ariete; un minimo di componente corazzata era vitale per reggere l'urto nemico, ma dell'impiego di questa unit\u00e0 poco si conosce, nonostante che la sua intensa attivit\u00e0 ne comportasse la quasi totale distruzione, con la perdita complessiva di ben 10 carri armati L3/35, dei 12 complessivamente disponibili (parte dei quali immobilizzata da avarie meccaniche, ma usata come fortino). I carri L erano chiaramente impotenti contro i blindati britannici, ma usati come sbarramento contro le fanterie nemiche erano ancora validi, per via delle loro due mitragliatrici da 8\u00a0mm e di una corazzatura se non altro sufficiente per reggere il tiro delle armi leggere del nemico.\nSempre durante la battaglia vennero usati anche due carri medi M13/40, anche se uno era fuori uso e interrato per funzionare come fortino."}
{"id": "707870", "revid": "960795", "url": "https://it.wikipedia.org/wiki?curid=707870", "title": "Nikolaj Aleksandrovi\u010d Berdjaev", "text": "Dissidente anticomunista, espulso dalla Russia dai Bolscevichi nel 1922, emigr\u00f2 in Francia, dove visse fino alla morte.\nSoprannominato \"il filosofo della libert\u00e0\", fu uno dei maggiori esponenti dell'esistenzialismo e dell'anarchismo cristiano.\nBiografia.\nLa formazione.\nBerdjaev nacque a Kiev il 18 marzo 1874 in una famiglia dell'aristocrazia militare russa. Trascorse un'infanzia solitaria nella sua casa, costruendosi disordinatamente una cultura attraverso la biblioteca di suo padre; appena quattordicenne lesse Hegel, Schopenhauer e Kant, eccellendo nelle lingue straniere.\nScelta la carriera intellettuale, si iscrisse all'Universit\u00e0 di Kiev nel 1894. Strinse amicizia con altri giovani intellettuali di Kiev, come Lev \u0160estov e Sergej Djagilev, e presto fu contagiato dai fervori rivoluzionari dell'intellighenzia studentesca.\nL'attivit\u00e0 intellettuale.\nDivenuto marxista, nel 1898 fu arrestato durante una dimostrazione studentesca ed espulso dall'universit\u00e0. In seguito al suo coinvolgimento in attivit\u00e0 illegali fu condannato, con una sentenza relativamente mite per gli standard del tempo, a tre anni di confino nella Russia centrale.\nNel 1904 si trasfer\u00ec con la moglie a San Pietroburgo, allora capitale e centro culturale (e rivoluzionario) principale della Russia. Si immerse nei dibattiti intellettuali e spirituali, spostando la sua posizione dal marxismo radicale a una maggior attenzione alla filosofia e alla spiritualit\u00e0.\nPur essendo un fervente cristiano ortodosso, non risparmi\u00f2 le critiche alla Chiesa istituzionale; nel 1913 attacc\u00f2 duramente il sinodo della Chiesa ortodossa russa, venendo per questo accusato di blasfemia. Per aver aderito a circoli socialdemocratici e al programma di Struve, Berdjaev viene deportato nel nord della Russia, prima a Vologda (1901) e successivamente a \u017ditomir (1903).\nI contrasti con i Bolscevichi.\nBerdjaev non poteva accettare il regime dei Bolscevichi, sia per il loro autoritarismo, sia per il predominio dello Stato sulla libert\u00e0 dell'individuo. Comunque, durante il primo periodo rivoluzionario continu\u00f2 a tenere lezioni e a scrivere.\nNel 1922 il governo bolscevico espulse 160 prominenti intellettuali, e Berdjaev tra loro. Di notte, venne prelevato a casa sua dalla polizia bolscevica, messo su una nave a Riga e mandato in esilio. Non si trattava n\u00e9 di sostenitori del passato regime zarista n\u00e9 di quello bolscevico, ma semplicemente di contestatori di ogni forma autoritaria di governo. Difendevano la libert\u00e0 individuale contro la dittatura bolscevica, lo sviluppo spirituale, l'etica cristiana e un pensiero sostenuto dalla ragione e guidato dalla fede. Egli inizi\u00f2 quindi a pensare che ogni sistema di pensiero che riduce la persona a una struttura economica e sociale, come il bolscevismo, la nega e crea i presupposti per la dittatura.\nL'esilio.\nIn un primo momento Berdjaev e gli altri espulsi dal regime comunista ripararono a Berlino, ma presto le difficili condizioni economiche e politiche dalla Germania postbellica indussero lui e la moglie a trasferirsi a Parigi (1923).\nNella capitale francese Berdjaev fond\u00f2 un'accademia, elabor\u00f2 il suo pensiero, tenne lezioni e scrisse, lavorando per uno scambio di idee con la comunit\u00e0 intellettuale francese.\nDurante la seconda guerra mondiale e l'occupazione tedesca della Francia Berdjaev continu\u00f2 a scrivere libri che sarebbero stati pubblicati dopo la guerra, alcuni postumi. Durante l'esilio francese scrisse una quindicina di libri, inclusi i suoi lavori pi\u00f9 importanti.\nBerdjaev mor\u00ec al tavolo di lavoro nella sua casa di Clamart, presso Parigi, il 24 marzo 1948.\nIl pensiero.\nLa filosofia di Berdjaev \u00e8 una delle pi\u00f9 profonde affermazioni dell'esistenzialismo cristiano e risente significativamente dell'influsso dell'opera di F\u00ebdor Michajlovi\u010d Dostoevskij. In particolare, la lettura della leggenda del Grande Inquisitore (che compare ne \"I fratelli Karam\u00e0zov\" sotto forma di racconto pensato da Ivan ed esposto ad Al\u00eb\u0161a) \u00e8 stato un passo fondamentale per il filosofo russo in quanto inserisce nella sua filosofia della storia, caratterizzata da una visione teologica ed escatologica, la riflessione sulla libert\u00e0. E in questo ambito va inserita anche l'amicizia con il filosofo Vasilij Rozanov.\nAl centro dalla sua riflessione si trovano i concetti di creazione e di libert\u00e0, in opposizione a una \"societ\u00e0 collettivizzata e meccanizzata\", alla ricerca di una via diversa da quelle indicate dal prometeismo rivoluzionario del marxismo e dal trionfo di un individualismo che separava spiritualit\u00e0 e giustizia sociale.\nInfluenz\u00f2 numerosi pensatori, ma il suo lavoro fu spesso oggetto di controversie. Le sue opere furono lette principalmente nei circoli della filosofia esistenzialista e della teologia ortodossa. Nell'ambito della ricezione italiana va segnalata la scuola di Luigi Pareyson che attraverso l'opera di Giuseppe Riconda, Sergio Givone e di Alessandro Di Chiara mette in luce gli aspetti estetici e filosofico-religiosi della filosofia berdjaeviana."}
{"id": "707872", "revid": "363629", "url": "https://it.wikipedia.org/wiki?curid=707872", "title": "Rhythms del Mundo", "text": "Rhythms del Mundo \u00e8 un progetto senza fini di lucro per la realizzazione di un album, che mette insieme un collettivo di musicisti cubani, di livello internazionale, tra cui Ibrahim Ferrer e Omara Portuondo del Buena Vista Social Club con artisti statunitensi e inglesi come U2, Coldplay, Sting, Jack Johnson e Maroon 5, Arctic Monkeys, Franz Ferdinand, The Kaiser Chiefs e molti altri.\nDopo il successo di questo album, ne \u00e8 stato pubblicato un secondo nel 2009, Rhythms del Mundo Classics.\nBackground.\n\"Rhythms Del Mundo\" include anche musica dei pi\u00f9 famosi cantanti cubani come Omara Portuondo e l'ultima registrazione vocale del cantante di Afro-Cuban bolero, Ibrahim Ferrer, che mor\u00ec nell'agosto 2005. Gli altri musicisti cubani del Buena Vista Social Club che si esibiscono sono: Barbarito Torres, Amadito Vald\u00e9s, Virgilio Valdes, Angel Terri Domech, Manuel \"Guajiro\" Mirabal, Orlando Cachaito L\u00f3pez e Demetrio Muniz. Questo progetto \u00e8 stato concepito dall'idea di Kenny Young ed i Berman Brothers. Il trio ha anche prodotto le nuove 16 canzoni originali del CD.\nKenny Young, fondatore del Trustee of APE, spiega come \u00e8 nato il progetto: \nIl commento di Thom Yorke dei Radiohead: \nBeneficenza.\nIl ricavato dell'album viene devoluto in beneficenza all'organizzazione Artists' Project Earth (APE), che raccoglie fondi per le calamit\u00e0 naturali causate dal cambiamento del clima. Tutti gli artisti in questo album sostengono pienamente la causa di questo progetto.\nProduzione.\nGran parte della registrazione di questo album \u00e8 stata realizzata in Havana al Abdala Studios da aprile 2005 a giugno 2006. Gran parte del cantato rimane lo stesso, i musicisti del Buena Vista Social Club hanno utilizzato gli strumenti originali per ogni canzone creando qualcosa di assolutamente unico, imprimendo il loro stile su ogni canzone. \"Rhythms Del Mundo\" include canzoni rielaborate come \"Clocks\" dei Coldplay, \"Better Together\" di Jack Johnson, \"She Will be Loved\" dei Maroon 5, \"High and Dry\" dei Radiohead e \"Dancing Shoes\" degli Arctic Monkeys."}
{"id": "707874", "revid": "304077", "url": "https://it.wikipedia.org/wiki?curid=707874", "title": "Francia rinascimentale", "text": "Nel periodo rinascimentale la Francia si evolse da un paese feudale a uno stato fortemente accentrato nelle mani di un'unica persona (monarchia assoluta). \nDurante questo periodo hanno regnato in Francia i seguenti re:\nStoria.\nCaterina de' Medici.\nNel 1559 Enrico II mor\u00ec durante un torneo e, poich\u00e9 i suoi tre figli erano troppo piccoli per regnare, fu nominata reggente la moglie Caterina de' Medici che era per\u00f2 mal vista dal popolo e dalla nobilt\u00e0 per le sue origini straniere (era infatti italiana) e per il suo lusso. Durante la sua reggenza la Francia attravers\u00f2 un periodo di debolezza e instabilit\u00e0 per vari motivi come lo scontro tra cattolici e Ugonotti (i calvinisti francesi), il fatto che due sottorami della famiglia reale (i Guisa e i Borboni) volessero impadronirsi del trono e i tentativi dei nobili di riacquisire gli antichi privilegi perduti. \nCaterina de Medici attu\u00f2 una politica di equilibrio: non voleva infatti ne favorire i Borboni, da lei ritenuti eretici in quanto Ugonotti, ne i Guisa nel timore di essere spodestata. Per questo \u00e8 stata accusata di Machiavellismo. Nel 1562 con il primo editto di Saint Germain Caterina concesse la libert\u00e0 di culto agli Ugonotti purch\u00e9 risiedessero fuori dalle citt\u00e0. In risposta all'editto i cattolici risposero con il Strage di Wassy in cui uccisero una settantina di Ugonotti. Cominci\u00f2 cos\u00ec un lungo periodo di guerre di religione che funestarono la Francia ancora per parecchi anni. Nel 1570 Caterina concesse agli Ugonotti, inizialmente vittoriosi, con il \"secondo editto di Saint Germain\", alcune fortezze tra cui quella di La Rochelle, considerata inespugnabile. \nDue anni dopo per\u00f2 preoccupata dal crescente potere degli ugonotti Caterina decise di sterminarli approfittando del fatto che migliaia di ugonotti erano andati a Parigi per assistere alle nozze del loro capo Enrico di Borbone. Nel corso della famosa Notte di san Bartolomeo circa 5000-6000 ugonotti furono sterminati.\nArte del rinascimento francese.\nL'alto rinascimento.\nSul finire del XV secolo, l'invasione francese dell'Italia e la vicinanza con la vibrante corte borgognona (radicata nelle Fiandre) portarono la Francia in contatto con beni, pittori e spiriti creativi del Nord Europa e col Rinascimento italiano, e proprio gli iniziali cambiamenti artistici in Francia vennero portati da artisti italiani e olandesi, come Jean Clouet e suo figlio Fran\u00e7ois Clouet o dagli italiani Rosso Fiorentino, Francesco Primaticcio e Niccol\u00f2 dell'Abate tutti appartenenti alla cosiddetta prima Scuola di Fontainebleau (sorta dal 1531). Leonardo da Vinci venne inoltre invitato in Francia dal re Francesco I, ma ridotta fu la sua produzione in questo periodo.\nL'arte del periodo compreso tra i regni di Francesco I ed Enrico IV venne fortemente influenzata dallo sviluppo del manierismo italiano (con tratti derivati da Michelangelo e dal Parmigianino tra gli altri), contraddistinta da figure allungate e graziose nonch\u00e9 dall'uso dell'allegoria e della mitologia.\nUn gran numero di artisti francesi di incredibile talento sono ascrivibili a questo periodo tra i quali ricordiamo il pittore Jean Fouquet di Tours e gli scultori Jean Goujon e Germain Pilon.\nAd ogni modo il maggior merito del rinascimento francese va alla costruzione dei Castelli della Loira: essi non vennero pi\u00f9 concepiti come semplici fortezze difensive, ma innanzitutto come luoghi di piacere e dove mostrare la propria ricchezza, con lo sfondo di una terra fertile come la valle della Loira.\nVenne inoltre ricostruito il vecchio castello del Louvre a Parigi sotto la direzione dell'architetto Pierre Lescot, divenendo ispirazione per tutti i nuovi castelli francesi di stile rinascimentale. Ad ovest del Louvre, Caterina de Medici fece costruire per se stessa la residenza delle Tuileries, dotata di un grande giardino e di una grotta.\nLe Guerre di religione in Francia ad ogni modo gettarono il paese in un trentennio di scontri civili che eclissarono gran parte della produzione artistica al di fuori della propaganda religiosa e politica.\nL'ultimo manierismo ed il primo barocco.\nL'ascesa di Enrico IV di Francia al trono port\u00f2 ad un periodo di sviluppo urbano per la citt\u00e0 di Parigi che incluse la costruzione del Pont Neuf, del Place des Vosges (detto \"Place Royale\"), del Place Dauphine, e di parte del Louvre. \nEnrico IV invit\u00f2 inoltre alla propria corte anche artisti come Toussaint Dubreuil, Martin Fr\u00e9minet e Ambroise Dubois per impiegarli poi al Castello di Fontainebleau, artisti dai quali deriv\u00f2 la Seconda Scuola di Fontainebleau.\nMaria de Medici, moglie di Enrico IV, chiam\u00f2 a corte invece il pittore olandese Pieter Paul Rubens, artista che dipinse opere su vasta scala per il Palazzo del Lussemburgo a Parigi. Altro artista fiammingo che lavor\u00f2 alla corte parigina in quell'epoca fu Frans Pourbus il giovane.\nAl di fuori della Francia, Jacques Bellange, Claude Deruet e Jacques Callot lavorarono per i duchi di Lorena. "}
{"id": "707877", "revid": "34222", "url": "https://it.wikipedia.org/wiki?curid=707877", "title": "Nikolai Berdyaev", "text": ""}
{"id": "707879", "revid": "466539", "url": "https://it.wikipedia.org/wiki?curid=707879", "title": "Ona Munson", "text": "Biografia.\nCresciuta nell'ambiente del vaudeville newyorkese degli anni venti, si afferm\u00f2 sui palcoscenici di Broadway come ballerina e interprete di commedie musicali. Dal palcoscenico pass\u00f2 a Hollywood all'inizio degli anni trenta con l'intenzione di proseguire la carriera come interprete brillante, ma le vennero invece affidati molti ruoli drammatici durante gli anni trenta e quaranta. La sua interpretazione pi\u00f9 conosciuta \u00e8 quella della prostituta Bella Watling in \"Via col vento\" (1939). Mor\u00ec suicida nel 1955 a seguito di una overdose di barbiturici. "}
{"id": "707881", "revid": "154893", "url": "https://it.wikipedia.org/wiki?curid=707881", "title": "Ugo Ruggeri (ciclista)", "text": "Fu professionista dal 1914 al 1924.\nCarriera.\nPartecip\u00f2 a tre edizioni del Giro d'Italia tra il 1919 ed il 1923, concludendo al decimo posto nel 1919. Ottenne il terzo posto al Giro del Piemonte nel 1917 e si impose nella Coppa Caivano del 1922."}
{"id": "707882", "revid": "34222", "url": "https://it.wikipedia.org/wiki?curid=707882", "title": "Berdjaev", "text": ""}
{"id": "707885", "revid": "36426", "url": "https://it.wikipedia.org/wiki?curid=707885", "title": "Vitolas", "text": ""}
{"id": "707887", "revid": "57342", "url": "https://it.wikipedia.org/wiki?curid=707887", "title": "Owena Walcott", "text": ""}
{"id": "707889", "revid": "228587", "url": "https://it.wikipedia.org/wiki?curid=707889", "title": "Chiesa di Sant'Agostino", "text": ""}
{"id": "707890", "revid": "124123", "url": "https://it.wikipedia.org/wiki?curid=707890", "title": "Mario Scaramella", "text": "Risultato in contatto con numerosi enti e istituzioni italiani e di altri paesi, Scaramella \u00e8 stato implicato, senza mai riportare condanne, in diverse questioni di rilevanza penale e nell'inchiesta britannica sulla morte di Alexander Litvinenko presideduta dal giudice dell'Alta Corte Sir Robert Owen.\nAttivit\u00e0 giovanili.\nLe prime pubbliche evidenze di Scaramella risalgono al marzo 1989 quando, a 19 anni, fonda un gruppo ambientalista che secondo alcuni media sarebbe stato legato ad ambienti istituzionali, noto come i \"Nuclei agenti di sicurezza civile\" (noti come Nasc, organizzazioni di stay-behind). I Nasc firmarono poco tempo dopo un protocollo di intesa con la Prefettura di Napoli. Tramite l'interessamento di un dirigente del ministero dell'Interno, il prefetto autorizz\u00f2 la concessione del porto d'armi ai membri del gruppo.\nScaramella ottenne l'assistenza della polizia giudiziaria in una serie di attivit\u00e0 di sequestro probatorio presentandosi a due sostituti procuratori di Santa Maria Capua Vetere cui avrebbe mostrato (stando ad un articolo inchiesta de \"Il Sole 24 ORE\") le proprie credenziali di guardia ittico-venatoria rilasciate dalla provincia. Tali sequestri riguardarono edifici abusivi, bar, ristoranti, alberghi, un caseificio e persino un ippodromo clandestino. Le sue incursioni terminarono quando nell'ottobre del 1990, dopo aver messo i sigilli a Capri a due bar, un albergo e ai servizi igienici del porto, un brigadiere dei Carabinieri di Sorrento, notando che i verbali non venivano mai firmati da Scaramella, fece un esposto alla procura per usurpazione di titolo (quello di \"commissario\"). Il quotidiano \"L'Unit\u00e0\" rifer\u00ec che il prefetto di Salerno dell'epoca, Corrado Catenacci, sciolse d'autorit\u00e0 il corpo paramilitare, che la stessa testata defin\u00ec una \u00abGladio verde\u00bb. Scaramella fu condannato in primo grado dal Pretore di Santa Maria Capua Vetere ad una multa per l'uso dell'appellativo \"commissario\", ma in seguito la condanna fu ribaltata in appello e Scaramella assolto con formula piena, in quanto la corte ritenne che il titolo di \"commissario\" di cui si fregiava poteva riferirsi al fatto che era presidente di una commissione interna dei Nasc. Successivamente a queste inchieste giudiziarie il gruppo dei Nasc venne sciolto.\nLe mine nucleari russe nel Golfo di Napoli.\nScaramella ottenne ampia visibilit\u00e0 pubblicando un memorandum, asseritamente fondato su informazioni dell'agenzia internazionale per l'energia atomica, secondo il quale il sottomarino sovietico \"K-8\" (classe November) avrebbe depositato 20 mine nucleari nel Golfo di Napoli nel 1970. Il memorandum sarebbe stato consegnato a Guido Bertolaso (responsabile della Protezione Civile), al SISMI ed alla prefettura.\nLa marina militare russa sment\u00ec nel 2005 queste ipotesi; intervistato dalla Pravda, il portavoce Igor Dygalo suppose che queste illazioni fossero volte ad inasprire le tensioni fra Italia e Russia, e lo stesso quotidiano riport\u00f2 affermazioni di un non nominato ammiraglio in pensione che proponeva seriosamente di consegnare alle autorit\u00e0 italiane i manuali operativi segreti della marina russa perch\u00e9 potessero verificare direttamente che quelle unit\u00e0 della classe 627 (cui asseritamente apparteneva il sommergibile) proprio non erano in grado di effettuare operazioni di posa di mine.\nLa Protezione Civile avrebbe comunque dato incarico a suoi funzionari di calcolare le percentuali di rischio, e secondo il giornale \"Il Denaro\" Bertolaso avrebbe affermato che \"la popolazione non corre pericoli\".\nAttivit\u00e0 di libera docenza.\nSecondo dichiarazioni dello stesso interessato, tra il 1996 e il 2000 Scaramella avrebbe avuto un incarico di professore di diritto ambientale presso la Externado University e l'Universit\u00e0 del Rosario a Bogot\u00e0, in Colombia. Notizie contrastanti con relative smentite affermano che avrebbe avuto un ruolo accademico presso l'Universit\u00e0 degli Studi di Napoli Federico II, ma alcuni dipartimenti dell'ateneo, pur ammettendo di aver stilato in un primo momento degli accordi con Scaramella e i suoi gruppi, hanno negato di avere poi avuto rapporti effettivi con questi. Il quotidiano italiano \"Il Sole 24 Ore\", in un'inchiesta giornalistica sul passato del consulente, ha sostenuto la parziale inattendibilit\u00e0 del curriculum accademico di Scaramella.\nSecondo il deputato Walter Bielli (DS), ex-membro della Commissione Mitrokhin, Scaramella avrebbe anche fornito differenti referenze universitarie in diverse occasioni e di questo comportamento Bielli avrebbe chiesto informazioni a Guzzanti, il quale avrebbe fornito alcuni mesi dopo un curriculum ancora differente. Scaramella ha annunciato una querela nei confronti dell'esponente DS, accusandolo di aver riferito falsit\u00e0 sul suo conto. Fu anche nominato giudice onorario del Tribunale di Napoli, presso la sezione distaccata di Ischia.\nPrevenzione del crimine ambientale.\nTra il 2002 e il 2006 Scaramella \u00e8 stato segretario generale di un organismo denominato \"Environmental Crime Prevention Programme\" (ECPP - secondo Radio Radicale traducibile in \"Programma intergovernativo per la sicurezza ambientale\"), una struttura che, stando a quanto riportato dai media che si sono interessati del caso, non avrebbe avuto nessuna sede propria. Una sua apparizione pubblica in questa veste risale al 2002, quando il 17 maggio intervenne a Priverno ad un convegno sul terrorismo presentando una relazione dal titolo \"Tecnologie spaziali contro il terrorismo\".\nLa Commissione Mitrokhin.\nIn tale occasione sarebbe emerso che l'uomo avesse stretti rapporti con importanti esuli russi. La consulenza sarebbe stata prestata come mossa difensiva, poich\u00e9 il presidente della Commissione Paolo Guzzanti era giunto al \"ragionevole sospetto\" che i servizi segreti russi sapevano troppo della commissione e stessero tramando contro di essa. Secondo le informazioni raccolte da Mario Scaramella e dalle presunte dichiarazioni di ex ufficiali dei servizi russi (in particolare da Aleksandr Litvinenko), tra i politici italiani che sarebbero stati in contatto con il KGB vi sarebbe stato l'ex primo ministro italiano Romano Prodi. Tali informazioni tuttavia non furono confermate, ed anzi vennero successivamente messe in dubbio da altri ex-agenti e da una precedente intervista a Litvinenko pubblicata postuma.\nDalle intercettazioni telefoniche tra Scaramella e Guzzanti pubblicate il 30 novembre 2006 dal \"Corriere della Sera\" emergerebbe che le indagini di Guzzanti erano volte a dimostrare che Romano Prodi e il leader dei Verdi Alfonso Pecoraro Scanio sarebbero agenti del Kgb e che il presidente della Regione Campania Antonio Bassolino avrebbe assegnato appalti a presunte \"cooperative rosse\" legate alla camorra.\nDal 2003 al 2006 ha lavorato per la Commissione Mitrokhin, investigando sulle attivit\u00e0 del KGB in Italia durante la Guerra fredda. Secondo le ricostruzioni effettuate dal Sole 24 ore, Scaramella sarebbe stato proposto alla commissione da un magistrato che collaborava con questa, Lorenzo Matassa, che lo aveva conosciuto nel 2002 durante un incontro organizzato dal consulente presso il Centro Italiano Ricerche Aerospaziali. Matassa ricordava di aver appreso in quell'occasione di possibili contatti tra Scaramella e membri delle istituzioni russe e di aver quindi pensato a lui quando, durante i lavori della commissione, si era reso necessario ottenere la sentenza di condanna per tradimento prodotta dalle autorit\u00e0 sovietiche relativa a Mitrokin. Matassa ha comunque confermato che la decisione di affidare l'incarico a Scaramella fu data all'unanimit\u00e0 da tutti i membri della commissione.\nNel 2006 diversi giornali italiani hanno pubblicato delle intercettazioni telefoniche tra il presidente della commissione, il senatore di Forza Italia Paolo Guzzanti, e Mario Scaramella (il 30 novembre 2006 sul \"Corriere della Sera\" e il 1\u00ba dicembre sul quotidiano \"l'Unit\u00e0\"). Nelle intercettazioni Guzzanti lasciava intendere che il vero intento della Commissione Mitrokhin era sostenere l'ipotesi per cui Prodi sarebbe stato un \"agente\" finanziato (o comunque manipolato) da Mosca e dal KGB. Secondo l'opposizione (che ha presentato una propria relazione di minoranza) tale ipotesi era falsa, e lo scopo della commissione sarebbe stato quindi quello di screditarlo. Scaramella, sempre secondo le intercettazioni, aveva il compito di raccogliere testimonianze tra alcuni ex-agenti del servizio segreto sovietico rifugiati in Europa per supportare queste accuse.\nLa Commissione Mitrokhin \u00e8 stata chiusa nel 2006 con una relazione di maggioranza ed una di minoranza, senza giungere a conclusioni condivise. Il colonnello ex-agente del KGB Oleg Gordievskij, \"fonte\" di Scaramella, ha confermato, in una intervista rilasciata al programma televisivo \"La storia siamo noi\" del dicembre 2006, le accuse rivolte a Scaramella circa la produzione di falso materiale relativo a Romano Prodi ed agli altri politici italiani e ne ha sottolineato la scarsa attendibilit\u00e0.\nNel 2008, in occasione della presentazione di un dossier al ministro della Giustizia, il deputato Enzo Raisi (PDL) dichiar\u00f2 che Scaramella era consulente del presidente Guzzanti e non della Commissione.\nInchieste e procedimenti giudiziari.\nAlla vigilia di Natale del 2006, Scaramella \u00e8 stato arrestato dalla DIGOS a Napoli con l'accusa di traffico internazionale d'armi e violazione del segreto d'ufficio. Il 27 dicembre 2006 Scaramella \u00e8 stato sottoposto per sei ore ad interrogatorio di garanzia dal sostituto procuratore di Roma, Pietro Saviotti. \u00c8 stato scarcerato nel febbraio 2008, dopo aver patteggiato una condanna a 4 anni di carcere, parzialmente coperta dall'indulto.\n\u00c8 stato indagato da parte della procura di Roma per traffico illegale di armi. Inoltre, per l'uso fatto delle informazioni raccolte su Prodi e sugli altri esponenti del centrosinistra (tra cui Alfonso Pecoraro Scanio e Antonio Bassolino), nel novembre 2006 la stessa Procura di Roma ha deciso di indagare Scaramella anche per violazione del segreto d'ufficio e calunnia.\nMario Scaramella \u00e8 poi indagato anche nell'ambito di un'inchiesta condotta dalla Procura di Napoli per reati ambientali, legata ad irregolare smaltimento di rifiuti, per la quale ha ricevuto una informazione di garanzia. Nell'ambito di tale inchiesta e su disposizione della Procura del capoluogo partenopeo il 5 dicembre 2006, sono stati apposti dalla Polizia Provinciale sigilli alla ECPP ed effettuate perquisizioni nell'abitazione e negli uffici dell'ex consulente della Commissione Mitrokhin.\nA Bologna Scaramella \u00e8 indagato per traffico di materiale radioattivo e per la correlata accusa di false dichiarazioni al pubblico ministero. L'accusa nasce da un'inchiesta per traffico internazionale di armi aperta nel 2005 a Rimini (e passata per competenza alla Procura di Bologna), e riguarda l'ipotesi che Scaramella abbia volontariamente montato un caso per accreditarsi come persona informata sui fatti relativi a traffici illeciti tra ambienti terroristici italiani e l'ex Unione Sovietica.\nLo scrittore Alexander Stille, partendo dagli eventi relativi alla morte di Aleksandr Litvinenko, nel dicembre 2006 scrive un articolo su Scaramella, in cui lo definisce \"millantatore di credito\" e mette in dubbio molte delle sue credenziali. Stille riporta alcune denunce che sarebbero state fatte da Scaramella e che si sarebbero rivelate infondate tra cui un'antenna sul Vesuvio installata dai militari russi con lo scopo di attivare alcune testate nucleari presenti su un sottomarino affondato nella baia di Napoli (l'antenna non verr\u00e0 ritrovata, mentre il sottomarino affondato in questione sarebbe stato in realt\u00e0 nel golfo di Biscaglia) e un attentato di cui sarebbe stato vittima, i cui colpi di pistola ritrovati sarebbero per\u00f2 stati sparati da una sua guardia del corpo.\nIl 24 dicembre 2006 viene arrestato di ritorno da Londra al suo arrivo all'aeroporto Capodichino a Napoli dalla DIGOS della Questura di Roma su ordine della Procura di Roma.\nLe accuse che gli sono mosse sono traffico illegale d'armi, violazione del segreto d'ufficio e calunnia aggravata e continuata. Dopo l'arresto, Scaramella risulta detenuto nel carcere romano di Regina Coeli.\nSecondo quanto sarebbe emerso dalle prime indagini, Scaramella aveva una rete di informatori che comprendeva poliziotti, agenti della polizia penitenziaria e due uomini della CIA tra cui Robert Seldon Lady, ex capocentro a Milano, coinvolto anche nel sequestro dell'imam egiziano Abu Omar del febbraio 2003.\nL'11 gennaio 2007 il quotidiano \"La Repubblica\" pubblica ampi stralci dei contenuti del computer di Scarmella con i dossier che avrebbero dovuto accreditare Romano Prodi come \"ben manipolato dal KGB\", \"presentando nel contempo Paolo Guzzanti, Mario Scaramella, Nicol\u00f2 Pollari e Marco Mancini (n. 1 e n. 2 del Sismi) come obiettivi dell'intelligence militare russa.\"\nNel febbraio del 2007, durante i primi interrogatori, Scaramella ammetter\u00e0 di aver omesso alcune delle informazioni che gli erano state riportate dalle fonti russe, in quanto ritenute poco verosimili e quindi a rischio di far diminuire la credibilit\u00e0 delle altre informazioni in suo possesso.\nNell'ottobre del 2007 la Prima sezione penale della Cassazione ha respinto, perch\u00e9 inammissibile, il ricorso di Scaramella contro gli arresti domiciliari, ritenendo che esistano gravi indizi di colpevolezza nei suoi confronti.\nIl 22 gennaio 2008 la Giunta per le immunit\u00e0 parlamentari del Senato, rispondendo alle richieste del Gip di Roma, ha ritenuto non utilizzabili in quanto illegali le intercettazioni telefoniche che riguardano Paolo Guzzanti, tra cui quelle tra questo e Mario Scaramella. La decisione \u00e8 stata presa in base alla sentenza della Corte Costituzionale 390 del 2007 e considerando la quantit\u00e0 di comunicazioni tra Scaramella e Guzzanti troppo elevata per essere intercettazioni casuali del parlamentare, rendendosi quindi necessario un'autorizzazione preventiva della giunta.\nIl 12 febbraio 2008 l'eurodeputato inglese Gerald Batten dell'United Kingdom Independence Party (sostenitore nell'aprile 2006 della vicinanza di Prodi al KGB secondo le presunte rivelazioni di Aleksandr Litvinenko) ha richiesto al Parlamento Europeo di presentare un'istanza per chiedere l'\"\"immediata ed incondizionata\" scarcerazione di Mario Scaramella, ritenuto \u00abdetenuto per gli ultimi tredici mesi sulla base di accuse messe in piedi senza fondamento, senza un processo\u00bb e a cui \u00ab\u00e8 stato impedito il contatto con il mondo esterno\u00bb, affermando anche che \u00abLui ha perso ogni fonte di sostentamento, la sua casa, \u00e8 separato dai suoi figli e la sua salute \u00e8 precaria. Mario Scaramella \u00e8 un prigioniero politico. La sua prolungata detenzione \u00e8 uno scandalo al cuore dell'Unione Europea.\u00bb Due giorni dopo, il 14 febbraio, Scaramella \u00e8 stato condannato (con un patteggiamento) a quattro anni di carcere per concorso in importazione, detenzione e porto di munizionamento da guerra, esplosivo e armi, e per quello che riguarda il reato di calunnia. Avendo Scaramella gi\u00e0 scontato un anno e quattro mesi di carcere ed essendo nel frattempo stato varato un indulto che ha assorbito la pena rimanente, il giudice ne ha ordinato la scarcerazione. Gli avvocati difensori hanno chiesto di far rientrare nel patteggiamento anche le altre inchieste aperte che, secondo loro, non potrebbero comunque potare ad una pena \"superiore ai 6 mesi\"\" e quindi verrebbero comprese nel periodo di custodia cautelare gi\u00e0 trascorso e nell'indulto. Secondo i magistrati fu Scaramella a far entrare nel territorio italiano due granate (prive per\u00f2 di detonatore) che furono individuate su un furgone guidato da quattro ucraini (processati ed assolti), con lo scopo di poter poi segnalare il fatto per farle scoprire ed accusare successivamente l'ex agente del KGB Alexander Talik di voler organizzare un attentato contro di lui, il suo interprete e Paolo Guzzanti, in modo da rendere credibile la sua veste di persona informata su argomenti riguardanti l'operato del KGB e dei suoi ex agenti.\nNel novembre 2012 Scaramella viene condannato a 3 anni e 6 mesi di carcere dal Tribunale di Rimini per calunnia nei confronti di Alvaro Selva, avvocato sammarinese che Scaramella aveva accusato di essere a capo di una banda di trafficanti internazionali di barre di uranio. Secondo la difesa di Scaramella, egli sarebbe stato obbligato a formulare tale accusa da Paolo Guzzanti, allora presidente della Commissione Mitrokhin, di cui Scaramella era consulente.\nL'avvelenamento di Litvinenko.\nIl 1\u00ba novembre 2006 Scaramella ha avuto un incontro con l'ex-agente russo dell'FSB Aleksandr Litvinenko per un pranzo presso Itsu, un ristorante di sushi a Piccadilly (Londra); Litvinenko sarebbe morto per avvelenamento da polonio-210 due settimane dopo.\nScaramella ha successivamente dichiarato di non aver mangiato nulla e di aver bevuto solamente acqua nel corso dell'incontro.\nSecondo La Repubblica, in una dichiarazione al Giornale radio 1 Yuri Felstinski, esule russo e amico di Litvinenko, sostenne che \"l'ex spia sospettava di essere stato avvelenato da Scaramella\".\nLitvinenko avrebbe ottenuto da Scaramella due e-mail contenenti dei nomi di possibili bersagli dei servizi russi, tra cui gli stessi Litvinenko e Scaramella, il senatore Paolo Guzzanti e l'oligarca Boris Berezovskij (politico sotto il governo di Boris Eltsin, allontanatosi dalla Russia dopo l'ascesa di Vladimir Putin).\nIl 1\u00ba dicembre 2006 Scaramella \u00e8 stato trasportato all'University College Hospital di Londra per sospetta contaminazione da polonio-210, la stessa sostanza con cui \u00e8 stato avvelenato Litvinenko. Nonostante inizialmente Scaramella avesse negato di essere contaminato, il suo avvocato ha affermato nello stesso giorno che non sarebbero state rilasciate ulteriori dichiarazioni fino al completamento delle analisi. Una stanza dell'Ashdown Park Hotel di East Grinstead, nel Sussex, dove Scaramella avrebbe soggiornato durante la sua permanenza nel Regno Unito, \u00e8 stata isolata per il rischio di possibili contaminazioni.\nIl 3 dicembre Guzzanti e Scaramella hanno affermato che la dose di polonio trovata nel corpo dello stesso Scaramella sarebbe stata tale da ucciderlo. Guzzanti ha riferito in proposito alla Reuters: \"Hanno anche detto che, per quel che \u00e8 noto, nessuno potrebbe mai sopravvivere a questo veleno, perci\u00f2 \u00e8 molto improbabile che ci riesca\". Tuttavia, secondo le autorit\u00e0 inglesi Scaramella pur venendo contaminato non sarebbe mai stato in pericolo di vita. Appena tre giorni dopo le citate dichiarazioni di Guzzanti, Scaramella \u00e8 stato dimesso dall\"'University College Hospital\" poich\u00e9 gli ultimi esami non avevano pi\u00f9 rilevato alcuna traccia di avvelenamento.\nLa Commissione rifiuti.\nIl 17 febbraio 2010 Scaramella fu escusso a Bologna dalla Commissione sul ciclo rifiuti, presieduta da Gaetano Pecorella. In tale occasione il soggetto cos\u00ec defin\u00ec il suo pregresso rapporto con l'antimafia ed i servizi segreti:\nIndicati anche altri riferimenti giudiziari e di ambito delle strutture antimafia, l'audizione prosegu\u00ec, compreso anche un brano in seduta segreta, con il presidente ed i commissari che insistevano per ottenere di sapere da Scaramella \u00ab\"quali notizie lei ha acquisito per poter sostenere che nel Mediterraneo sono state affondate navi con carico radioattivo\"\u00bb."}
{"id": "707891", "revid": "661526", "url": "https://it.wikipedia.org/wiki?curid=707891", "title": "Ryan Key", "text": "Carriera.\nPrimi anni.\nKey comincia a suonare la chitarra a 13 anni. Dopo aver frequentato la scuola pubblica, decide di seguire la sua passione per la recitazione, e si iscrive alla Douglas Anderson School of the Arts di Jacksonville. Dopo essersi diplomato, comincia a frequentare la Florida State University a Tallahassee con una borsa di studio. In questo periodo Key canta in una band locale chiamata Modern Amusement.\nNel 1998, dopo lo scioglimento del gruppo, Key abbandona gli studi e si dirige in California a Santa Cruz, dove diventa il chitarrista dei Craig's Brother, una band di cui era fan. Dopo circa nove mesi passati in tour con la nuova band, stanco di questa vita e disilluso sulle reali possibilit\u00e0 del gruppo di sfondare, prende la decisione di ritornare a casa in Florida e iscriversi di nuovo all'universit\u00e0.\nA inizio 2000 riceve la visita di un membro di una band locale di Jacksonville (sua citt\u00e0 natale), gli Yellowcard. Questi gli propone di partecipare a delle prove con la band durante le vacanze primaverili in sostituzione di un chitarrista; Key accetta ed effettua le prove, portando anche un paio di canzoni che lui stesso aveva scritto e che piacciono al resto del gruppo. Gli Yellowcard in questo periodo stanno registrando un EP, ma la band non \u00e8 contenta delle parti vocali del cantante Ben Dobson e scopre che con Key alla voce le canzoni suonano molto meglio. In breve tempo la situazione si palesa a Dobson, che litiga con gli altri membri ed \u00e8 cacciato dal gruppo. \"\u00c8 stato un inizio decisamente movimentato\", ha poi commentato Key, \"e pensavo 'Ma in che situazione mi sono cacciato?', anche perch\u00e9 tutti davano la colpa a me di quanto era successo, ma ho deciso di tenere duro e restare dov'ero.\" L'EP che ne risulta \u00e8 \"Still Standing EP\", che permette alla band di ottenere il suo primo contratto con un'etichetta indipendente, la Lobster Records.\nPer registrare un disco con la nuova etichetta, la band deve spostarsi in California, cos\u00ec Key oltre a mettere da parte i soldi guadagnati con qualche lavoretto vende la sua macchina, e il gruppo \u00e8 in grado di comprare un miniautobus per compiere il viaggio. Ottobre vede cos\u00ec la nascita di \"One for the Kids\", il primo \"full length\" con Key alla voce (e alla chitarra). Mentre il resto della band rientra in Florida per le vacanze di Natale, Key decide di rimanere in California presso un amico, e cerca un posto dove la band si possa trasferire definitivamente, convinto che in California le possibilit\u00e0 di fare carriera siano molto pi\u00f9 alte che nello Stato natale. Gli Yellowcard si trasferiscono definitivamente in California ad inizio 2001, e poco dopo viene pubblicato l'album.\nIl successo con gli Yellowcard.\nCome cantante e chitarrista degli Yellowcard, Key ha registrato gli album \"One for the kids\", \"The Underdog EP\" e il pluripremiato \"Ocean Avenue\". Successivamente, ispirati dai sentimenti negativi nei confronti della citt\u00e0 di Los Angeles, Key e gli Yellowcard hanno prodotto un nuovo album, \"Lights and Sounds\", seguito nel 2007 da \"Paper Walls\".\nPausa degli Yellowcard, Big If ed altri progetti.\nIn seguito al poco successo degli ultimi due album, la band decide di prendere una pausa per concentrarsi sulle proprie vite private. Key ha detto che questo periodo di pausa gli \u00e8 stato molto utile per riavvicinarsi alle persone che ama e anche per capire quanto importanti siano gli Yellowcard nella sua vita; il cantante infatti si sposta da Los Angeles e va a stabilirsi in Georgia, in casa di suo cugino Alex, facendo svariati lavori per sostenersi economicamente, dato che si era venuto a trovare in una cattiva situazione finanziaria. Poco dopo il \"break-up\", Key ha costituito una nuova band chiamata Big If assieme all'ex frontman dei Reeve Oliver Sean O'Donnell; nel progetto erano coinvolti anche il chitarrista degli Yellowcard Ryan Mendez ed il futuro bassista Josh Portman. I Big If hanno pubblicato alcune canzoni sul proprio MySpace, ma non hanno mai pubblicato album n\u00e9 firmato contratti discografici. Nel 2008 Key ha anche occasione di recitare nel cortometraggio semicomico \"Moustachette\", ideato dall'amico Patrick Stump, voce dei Fall Out Boy. A Key viene affidata la parte di co-protagonista, ovvero quella di un giovane pittore che sogna la fama attraverso i suoi innovativi quadri, ma che deve invece confrontarsi con una realt\u00e0 ben pi\u00f9 modesta. Partecipa anche al film Cloverfield, facendo la comparsa nella festa all'inizio del film. Nello stesso anno \u00e8 ospite della trasmissione MADE di MTV, nella quale i partecipanti cercano di cambiare il proprio stile e migliorare le proprie capacit\u00e0 per perseguire un obiettivo che si sono proposti. Key deve seguire due ragazzi che vogliono diventare delle rockstar. Dopo varie vicissitudini, i due concorrenti partecipano alla Battle of Bands, non riuscendo per\u00f2 a risultare vincitori. Sempre nel 2008 Ryan collabora con Taboo dei The Black Eyed Peas cantando nella canzone \"Gotta Get It Now\", e compare nel video per \"We Are the Ones\" di will.i.am, una canzone realizzata a supporto del presidente Barack Obama. Nel 2009 ha collaborato con gli Every Avenue co-scrivendo il testo di \"Girl Like That\", per l'album \"Picture Perfect\". Ad inizio 2010 Key ha anche lavorato presso suo zio, che possiede un'azienda di taglialegna. Nel frattempo ha interpretato s\u00e9 stesso nel film \"How to Make Love to a Woman\".\nReunion degli Yellowcard e presente.\nA fine 2010 gli Yellowcard decidono di tornare assieme, firmando un contratto con la casa discografica indipendente Hopeless Records, ed ha registrato il CD \"When You're Through Thinking, Say Yes\", pubblicato nel 2011 con un buon successo di pubblico e critica, seguito a fine anno dalla versione acustica. Sempre nel 2011 ha cantato come \"guest vocalist\" nella canzone \"Stay Posi\" dei compagni d'etichetta Silverstein, inserita nella compilation \"Take Action! Vol. 10\" per la Hopeless Records, e nella canzone \"Stop Right There\" degli Assemble the Skyline, \"opening track\" del loro EP \"Right Here. Right Now\". Inoltre ha collaborato nuovamente con gli Every Avenue alla scrittura del testo di \"Tie Me Down\" per il loro album \"Bad Habits\".\nNel 2012 esce il nuovo album degli Yellowcard, chiamato \"Southern Air\" ed anticipato dal singolo \"Always Summer\". La band partecipa al Warped Tour 2012, anche se Ryan deve cantare seduto durante i primi due concerti per un intervento al piede destro effettuato alcuni giorni prima dell'inizio del tour. Durante il tour, \u00e8 invitato sul palco dagli amici New Found Glory per cantare assieme a Jordan Pundik \"My Friends Over You\". Tra le collaborazioni nel 2012, troviamo quella con i Hit the Lights, con cui ha scritto la canzone \"Faster Now\" per l'album \"Invicta\", e quella con la band svedese Like Torches a maggio, per la quale ha prodotto assieme a Ryan Mendez il primo album studio (oltre ad apparire come \"guest vocalist\" nel singolo \"Missing It All\"). Il 10 dicembre esce in anteprima il video per \"Awakening\" (da \"Southern Air\"), il primo video ideato direttamente da Key stesso. Il 23 gennaio 2013 gli Yellowcard sono costretti ad annullare un loro show ad Edmonton a causa di un forte mal di gola che l'ha colpito, mentre a marzo un'emorragia alle corde vocali lo costringe a sospendere per qualche giorno il processo di registrazione di \"Ocean Avenue Acoustic\", album che esce nell'agosto dello stesso anno.\nTra le sue principali influenze, Key ha citato i musicisti Dave Grohl e Chris Martin, sia per la musica che scrivono, sia per il loro lato umano.\nVita privata.\nIl 6 maggio 2013 si \u00e8 sposato con la snowboarder russa Alyona Alekhina, sua fidanzata dal 17 dicembre 2011. I due si erano conosciuti a Madrid dopo un concerto degli Yellowcard. Vive a Nashville con il bassista della band Josh Portman dall'ottobre del 2014; in precedenza aveva vissuto per anni a Los Angeles con una parentesi in Georgia ed una a Denver nel periodo in cui la moglie si stava riprendendo dal grave infortunio alla schiena che l'ha colpita nel 2013.\n\u00c8 un appassionato di sport, in particolare il calcio in cui tifa per i Los Angeles Galaxy, squadra della sua citt\u00e0 di residenza, ed il football americano, dove tifa per i Georgia Bulldogs. Possiede un bulldog di nome Otis. Ha vari tatuaggi, tra cui uno sul polso destro con la scritta in rosso \"The world has turned and left me here\" (\"il mondo si \u00e8 girato dall'altra parte e mi ha lasciato qui\"), dal titolo di una canzone degli Weezer.\nCome narrato anche nel testo della canzone \"Light Up the Sky\" (da \"Lights and Sounds\"), nel periodo successivo all'esplosione della band con il successo di \"Ocean Avenue\" Ryan ha attraversato un periodo definito come \"scuro\" nella sua vita, in cui al successo si accompagnavano le caratteristiche tipiche della vita da rockstar, tra party senza fine, alcool e droga; in merito, Ryan ha dichiarato di aver fatto uso di cocaina, e pur senza sviluppare una costante dipendenza, l'uso che ne faceva gli creava una sorta di problematica interna perch\u00e9 ci\u00f2 contrastava con i princ\u00ecpi cui era stato educato dalla famiglia.\nIl 30 settembre 2013, prima del concerto a Salt Lake City nell'ambito del tour per \"Ocean Avenue Acoustic\", ha incontrato gli studenti della Copper Hills High School di West Jordan come ospite nella lezione di giornalismo e scrittura creativa del professor Steve Haslam."}
{"id": "707892", "revid": "104526", "url": "https://it.wikipedia.org/wiki?curid=707892", "title": "Basedo", "text": ""}
{"id": "707896", "revid": "49409", "url": "https://it.wikipedia.org/wiki?curid=707896", "title": "Limiti superiore ed inferiore di infiammabilit\u00e0", "text": ""}
{"id": "707900", "revid": "1543377", "url": "https://it.wikipedia.org/wiki?curid=707900", "title": "Boney M.", "text": "I Boney M. sono stati un gruppo musicale disco, eurodance ed europop formato originariamente da quattro cantanti e ballerini caraibici, diretti dal produttore discografico tedesco Frank Farian, che spesso forniva la sua voce per alcuni brani.\nStoria.\nGli inizi.\nIl gruppo \"Boney M\" nasce ad opera di Frank Farian, produttore tedesco con velleit\u00e0 canore, che nel 1975 incide il brano \"Baby Do You Wanna Bump\". Pubblicato dalla Hansa Records sotto il nome di Boney M, preso a prestito da \"Boney\", una serie televisiva australiana in onda in Germania in quel periodo. Inizialmente il brano non viene notato, ma prima della fine dell'anno si rivela un notevole successo in Olanda e Belgio. Quattro nuovi artisti, nelle figure di Maizie Williams, Sheila Bonnick, Nathalie e Mike, vengono utilizzati negli show televisivi, nei primi Tour e in alcune copertine di dischi.\nRitroso ad esporsi in prima persona come interprete, Frank Farian ingaggia quattro cantanti, tre ragazze e un ragazzo, di origine caraibica gi\u00e0 noti come session-woman e session-man in Germania. La formazione definitiva \u00e8 costituita da Marcia Barrett, Liz Mitchell, entrata in sostituzione di Claudja Barry, scettica sulle possibilit\u00e0 della band e intenzionata ad intraprendere una carriera solista, Maizie Williams e Bobby Farrell. In realt\u00e0 sono Marcia e Liz le voci principali, mentre le altre parti vocali vengono incise dallo stesso Farian, la cui voce a suo dire si adatta meglio allo stile dei Boney M, lasciando quindi a Maize e Bobby solo parti secondarie.\nIl primo singolo inciso dalla band \u00e8 il famoso brano \"Daddy Cool\" (1976) che, prima di spadroneggiare nelle classifiche internazionali, necessita di un periodo di rodaggio. \u00c8 un'apparizione nello show tedesco \"Musikladen\" a dare il via al fenomeno Boney M: il pezzo conquister\u00e0 ben 9 dischi d'oro in Europa. L'album \"Take the Heat Off Me\" si comporter\u00e0 analogamente nelle classifiche degli LP pi\u00f9 venduti. Nel 1977 viene incisa \"Love for Sale\", una delle migliori realizzazioni della formazione, contenente singoli come \"Belfast\", bandito dalle radio nordirlandesi, e \"Ma Baker\".\nIl periodo d'oro.\nSul finire degli anni settanta i Boney M diventano, insieme agli ABBA, il gruppo pi\u00f9 famoso del momento in Europa, Africa, Asia meridionale, sud-est asiatico e nei paesi arabi. Nel 1978, al gruppo viene inoltre straordinariamente concesso di esibirsi in un tour dell'Unione Sovietica.\nPer smentire le critiche che li dipingono come impostori incapaci di cantare dal vivo, i Boney M organizzano un tour a supporto del nuovo disco. Spalleggiati dal gruppo Black Beautiful Circus, i Boney M fugano ogni dubbio sulle loro effettive capacit\u00e0: il tour riscuote grande successo di pubblico, nonostante la critica non si sia mai espressa in termini molto entusiastici.\n\"Nightflight to Venus\" (1978) \u00e8 il disco di maggior risonanza mondiale, fatta eccezione degli Stati Uniti, e il suo singolo \"Rivers of Babylon\" raggiunge il primo posto nella maggior parte delle classifiche di vendita. L'attivit\u00e0 in quel periodo \u00e8 frenetica e il gruppo decide di prendersi delle pause, diventate con gli anni sempre pi\u00f9 lunghe, diradando apparizioni e sessioni di registrazione secondo una filosofia che hanno mantenuto fino ad oggi. Ogni loro uscita discografica, singoli, ristampe, greatest hits o remix, fa registrare buone vendite; infatti ad oggi i Boney M vantano oltre centocinquanta milioni di copie vendute in tutto il mondo.\nScioglimento.\nDopo lo scioglimento del gruppo, avvenuto nel 1986, differenti formazioni comprendenti ex membri del gruppo hanno usato il nome Boney M.\nI diritti legali del nome \"Boney M.\" sono stati oggetto di controversie e persino casi giudiziari, tra gli ex membri della band e il produttore Frank Farian sin dalla fine degli anni ottanta. Farian, l'uomo che in effetti ha creato il gruppo, ha continuato a lavorare con Liz Mitchell e la sua formazione per tutti gli anni novanta e 2000, mentre altre formazioni, guidate da Bobby Farrell o da Maizie Williams hanno intrapreso carriere parallele.\nNel gennaio 2007, Zanillya Farrell (figlia di Bobby Farrell) e Yasmina Ayad-Saban (ex moglie di Farrell) hanno rinnovato il marchio Boney M. in Germania per un periodo di 10 anni.\nGli anni dieci del XXI secolo hanno visto la morte di Bobby Farrell il 30 dicembre 2010 per insufficienza cardiaca a San Pietroburgo, dopo essersi esibito con la sua band la sera prima. La formazione di Mazie Williams e quella di Farian e Liz Mitchell hanno continuato l'attivit\u00e0. Williams, con la sua versione dei Boney M., ha compiuto un tour in Australia nel 2014, mentre Farian ha prodotto nel 2015 un cofanetto di 3 CD per celebrare il 40\u00ba anniversario dei Boney M., contenenti un nuovo singolo con la voce di Liz Mitchell, e un nuovo album dei \"Boney M. featuring Liz Mitchell\" \u00e8 stato pubblicato nel 2017."}
{"id": "707902", "revid": "2093951", "url": "https://it.wikipedia.org/wiki?curid=707902", "title": "Aleksandr Petrovi\u010d Ka\u017edan", "text": "Di origini ebraiche, \u00e8 considerato uno dei maggiori bizantinisti della seconda met\u00e0 del XX secolo.\nVita e opere.\nDopo aver terminato l'Istituto Pedagogico di Ufa frequent\u00f2 l'Universit\u00e0 di Mosca, dove studi\u00f2 con lo storico del Medioevo inglese, Evgenij Kosminskij. Un'iniziativa Sovietica del dopoguerra di ridare slancio agli studi bizantini in lingua russa spinse Ka\u017edan a scrivere una dissertazione sulla storia agraria del tardo Impero bizantino (pubblicato nel 1952 col titolo di \"Agrarnye otno\u0161enija v Vizantii XIII-XIV vv.\"). \nNonostante godesse di una crescente reputazione nel suo campo, a causa del pregiudizio antisemita (questione controversa allora ed oggi: l'URSS vot\u00f2 a favore della risoluzione 181 del novembre 1947 dell'ONU per la tripartizione: territori arabo-palestinesi, israeliti e Gerusalemme citt\u00e0 internazionale, dei territori ex impero ottomano-turco allora sotto \"mandato\" del Regno Unito, oggi Palestina/Israele) nell'URSS all'epoca di Stalin, l'Accademia Sovietica obblig\u00f2 Ka\u017edan ad accettare una serie di impieghi come insegnante in zone provinciali (ad Ivanovo, 1947-1949, e Tula, 1949-1952). \nIn seguito alla morte di Stalin nel 1953, la situazione di Ka\u017edan miglior\u00f2 e fu assunto nella scuola superiore a Velikie Luki. \nNel 1956 si assicur\u00f2 finalmente una posizione presso l'Istituto di Storia dell'Accademia Sovietica delle Scienze, ove rimase fino al suo abbandono dell'URSS, avvenuto nel 1978.\nKa\u017edan fu uno studioso particolarmente prolifico durante tutta la sua carriera sovietica: pubblic\u00f2 ben pi\u00f9 di 500 tra libri, articoli e riviste, e le sue pubblicazioni contribuirono al crescente prestigio internazionale degli studi sovietici su Bisanzio. \nL'articolo \"Vizantijskie goroda v VII-XI vv.,\" pubblicato nel 1954 sul giornale \"Sovetskaja archeologija\", sosteneva che, sulla base di evidenza e numismatica, il settimo secolo avesse costituito la maggior frattura nella societ\u00e0 urbana di Bisanzio. Questa tesi \u00e8 stata ampiamente accettata e ha condotto ad intense ricerche sulla discontinuit\u00e0 nella storia bizantina e il conseguente rifiuto della concezione precedente che vedeva nell'Impero bizantino del Medioevo un residuo freddo della tarda antichit\u00e0. \nAltri importanti studi datati di questa prima parte della carriera di Ka\u017edan includono \"Derevnja i gorod v Vizantii IX-X vv.\" (1960), uno studio sulla relazione tra citt\u00e0 e campagna nel nono e decimo secolo; \"Vizantijskaja kul'tura (X-XII vv.)\" (1968), uno studio sulla cultura bizantina medievale e \"Social'nyj sostav gospodstvuju\u0161\u010dego klassa Vizantii XI-XII vv.\" (1974), uno studio statistico e prosopografico sulla struttura della classe dirigente bizantina nell'undicesimo e dodicesimo secolo.\nNel 1976 il figlio di Ka\u017edan, il matematico David Ka\u017edan, emigr\u00f2 negli USA, dove accett\u00f2 un posto all'Universit\u00e0 di Harvard. \nQuesta \"defezione\" provoc\u00f2 un immediato cambiamento nella situazione di Ka\u017edan nell'URSS; sua moglie Musja fu licenziata dal suo posto presso una casa editrice moscovita e il clima di censura del suo lavoro ad opera dei suoi superiori nell'ambiente accademico sovietico si accrebbe. Nell'ottobre del 1978 Aleksandr e Musja lasciarono l'Unione Sovietica. \nNel febbraio del 1979 arrivarono a Dumbarton Oaks, un centro studi su Bisanzio a Washington, DC, dove Ka\u017edan guadagn\u00f2 la posizione di \"membro di ricerca anziano\" che mantenne fino alla morte.\nLe prime pubblicazioni importanti di Ka\u017edan in lingua inglese furono collaborative: \"People and Power in Byzantium\" (1982), scritto insieme a Giles Constable; \"Studies in Byzantine literature\" (1984) con Simon Franklin e \"Change in Byzantine Culture in the Eleventh and Twelfth Centuries\" (1985) con Ann Wharton Epstein. \nIl suo maggiore progetto in lingua inglese fu uno sforzo collaborativo particolarmente impegnativo: i tre volumi dell\"'Oxford Dictionary of Byzantium\" (1991), edito da Ka\u017edan, resta un punto di partenza indispensabile per tutti i settori degli studi su Bisanzio.\nDurante gli anni americani, inoltre, Kazhdan lavor\u00f2 intensamente ad un monumentale strumento lessicografico da lui ideato per proprio uso, non pensato per la pubblicazione e di cui resta solo copia manoscritta, il cui titolo \u00e8 \"Concordance to Nicetas Choniates\u2019 History\": si tratta di una tanto voluminosa quanto originale raccolta di concordanze dell\u2019opera storica di Niceta Coniata, raggruppate per lemmi che non seguono un ordine alfabetico, come di consueto, bens\u00ec un ordine tematico, sulla scorta del dizionario analogico inglese \"Roget\u2019s Thesaurus\"."}
{"id": "707909", "revid": "9595", "url": "https://it.wikipedia.org/wiki?curid=707909", "title": "Grisolera", "text": ""}
{"id": "707912", "revid": "74801", "url": "https://it.wikipedia.org/wiki?curid=707912", "title": "Magno di Oderzo", "text": "Biografia.\nSi hanno poche notizie su di lui: nacque, secondo la tradizione, ad Altino da famiglia nobile. Nel 630 succedette a san Tiziano alla guida della diocesi di Oderzo, dove aveva dimorato in precedenza da sacerdote, dopo un primo periodo da eremita, in piena lotta contro l'eresia ariana. La citt\u00e0, ancora sotto il dominio dei Bizantini, fu distrutta da Rotari nel 638 e la popolazione, guidata dal vescovo, si rifugi\u00f2 nelle isole della laguna veneta fondando l'antica Eraclea. Lo stesso in seguito ebbe l'autorizzazione dal papa Severino a trasferirvi la cattedra.\nMor\u00ec forse novantenne nel 670 dopo aver assistito ad una seconda ondata di arrivi di profughi opitergini in seguito alla completa distruzione della citt\u00e0, ad opera di Grimoaldo. Le sue spoglie furono trasferite dal doge Pietro Ziani a Venezia nel 1206 nella chiesa di San Geremia, per poi tornare ad Eraclea, nel frattempo ricostruita, il 22 aprile 1956.\n\u00c8 patrono secondario del patriarcato di Venezia. La sua memoria, obbligatoria per il patriarcato di Venezia, ricorre il 5 ottobre.\n\u00c8 compatrono della citt\u00e0 di Venezia.\nTuttora il suo corpo \u00e8 semi-venerato nella chiesa di Eraclea (Venezia); il suo corpo \u00e8 situato entrando nell'entrata principale della chiesa a sinistra in fondo.\nLe chiese veneziane di san Magno.\nSecondo la tradizione, Magno a Venezia avrebbe contribuito alla fondazione di otto chiese, tra cui:"}
{"id": "707915", "revid": "287204", "url": "https://it.wikipedia.org/wiki?curid=707915", "title": "Unione personale", "text": "Un'unione personale \u00e8 una relazione di due o pi\u00f9 entit\u00e0, considerate stati sovrani separati che, attraverso una legge, condividono la stessa persona come Capo di Stato di entrambe le nazioni. L'unione personale non si deve confondere con una federazione, che \u00e8 considerata dagli altri stati internazionali come stato singolo. \nLe unioni personali possono nascere per ragioni diverse, che vanno dalla pura coincidenza (come una principessa che, dopo essersi sposata, d\u00e0 alla luce un figlio, che erediter\u00e0 le corone di entrambi i Paesi) all'annessione virtuale (in cui un'unione personale viene effettuata per impedire una rivolta). Esistono anche unioni personali sancite per legge (in cui le costituzioni degli stati esprimono chiaramente la loro futura unione) o unioni non codificate (nel qual caso possono essere rotte facilmente).\nSiccome i Presidenti delle repubbliche sono di solito scelti tra i cittadini dello stato in questione, le unioni personali sono quasi sempre un fenomeno che interessa le monarchie, e talvolta il termine \"doppia monarchia\" \u00e8 utilizzato per intendere un'unione personale di due monarchie. Con il declino del numero degli stati governati da un re nel XX secolo, le unioni personali sono divenute abbastanza rare. L'ambito in cui si trovano nel ventunesimo secolo \u00e8 il Commonwealth britannico, in cui il Governatore Generale \u00e8 il rappresentante del Capo di Stato, ed \u00e8 nominato dal Capo del Governo locale.\nC'\u00e8 un limite non ben definito tra l'unione personale e la federazione: spesso la prima \u00e8 confluita nella seconda. In passato tali unioni personali tra stati erano molto pi\u00f9 diffuse, ma nel corso dei secoli tali situazioni sono andate scomparendo. Tra le unioni storiche scomparse si ricordano: i tre regni di Danimarca, Norvegia e Svezia (XIV secolo), il regno di Prussia e il principato di Neuch\u00e2tel (1707-1857), il regno di Polonia e Sassonia (1679-1763), il regno di Danimarca e lo Schleswig-Holstein (1460-1863). Di seguito vengono elencate le pi\u00f9 note unioni personali attuali e storiche.\nCommonwealth attuale e passato.\nIn questo paragrafo si suppone che i regni del Commonwealth siano giunti in unione personale con il Regno Unito avendo raggiunto una completa autonomia legislativa. Altre possibili date a cui si potrebbe far risalire l'unione personale sono:\nVarie.\nIl concetto di unione personale era molto diffuso anche negli stati preunitari italiani e tedeschi. A titolo esemplificativo si ricordano:"}
{"id": "707918", "revid": "289247", "url": "https://it.wikipedia.org/wiki?curid=707918", "title": "N'Diay\u00e9 Papa Waigo", "text": ""}
{"id": "707919", "revid": "287204", "url": "https://it.wikipedia.org/wiki?curid=707919", "title": "Societ\u00e0 segreta", "text": "Le societ\u00e0 segrete sono organizzazioni che mantengono nascosti i nomi degli iscritti e l'attivit\u00e0 da esse svolte; non sempre usano scopi vietati dalla legge, sebbene la legge n. 17 del 1982 (adottata dopo la scoperta della loggia P2) consideri tali quelle che segretamente svolgono certe attivit\u00e0 di interferenza nelle funzioni pubbliche.\nCaratteristiche.\nStoricamente, vi sono sempre stati diversi gruppi e associazioni che, per motivi diversi, hanno agito in segreto, talvolta all'oscuro dello Stato e delle sue leggi. I motivi di tale segretezza possono essere di ordine politico, economico, religioso o filosofico. Nel caso di uno scopo politico, pu\u00f2 trattarsi del tentativo di sovvertire l'ordine costituito, ad esempio preparando una rivoluzione o compiendo atti di guerriglia o terrorismo o di resistenza ad un invasore. Bench\u00e9 il significato esatto di tali espressioni sia controverso, esso suggerisce un qualche livello di segretezza, come ad esempio mantenere riservata l'identit\u00e0 dei propri aderenti (talvolta anche ai membri stessi dell'organizzazione), fino a mantenere segreta l'esistenza stessa dell'associazione o i propri scopi all'esterno. La segretezza pu\u00f2 comprendere ad esempio negare l'affiliazione, o procurare conseguenze negative a chi attenta al segreto, o ancora praticare riti o rituali che non \u00e8 permesso osservare dall'esterno.\nPer indicare gruppi di natura religiosa o filosofica che restringono ai propri membri la conoscenza di determinate verit\u00e0 o rituali per motivi esclusivamente dottrinali si usa il termine generale esoterismo; a volte viene applicato, in senso spregiativo, il termine setta a gruppi minoritari. L'ingresso in tali gruppi \u00e8 spesso subordinato al compimento di determinate pratiche o riti complessi (come una iniziazione).\nNel caso invece di gruppi con finalit\u00e0 scopertamente criminali (come Triade, Yakuza o Cosa nostra), si utilizzano pi\u00f9 specificamente termini come criminalit\u00e0 organizzata o mafia, a seconda dell'estensione dell'organizzazione e della sua penetrazione sociale.\nNel mondo.\nLe leggi di vari Stati (tra cui la Polonia e l'Italia) proibiscono le societ\u00e0 segrete, tuttavia la definizione di cosa sia esattamente una societ\u00e0 segreta pu\u00f2 variare.\nItalia.\nLa Costituzione italiana stabilisce il diritto all'associazionismo libero, mentre vieta le societ\u00e0 segrete.\nNell'art. 18 della costituzione italiana non viene per\u00f2 data una definizione di societ\u00e0 segreta, il che ha determinato non pochi problemi di carattere giuridico. Ad esempio la massoneria \u00e8 stata considerata per molto tempo una societ\u00e0 segreta, tuttavia le sedi delle istituzioni massoniche sono regolarmente denunciate in questura e gli elenchi degli iscritti sono depositati presso le prefetture e sono quindi considerati \"pubblici\", per quanto la loro accessibilit\u00e0 sia limitata, principalmente a causa delle leggi sulla \"privacy\".\nL'idea spesso diffusa in Italia di massoneria come \"societ\u00e0 segreta\" nasce dal fatto che in effetti lo fu fino al Risorgimento, dato che operava segretamente per l'unit\u00e0 nazionale contro gli stati preunitari. Fu segreta anche durante il fascismo, durante il quale fu duramente repressa.\nNel 1982, a seguito delle vicende legate allo scandalo del rinvenimento delle liste della loggia P2, venne varata la legge 17 che fornisce all'articolo 18 una definizione:\nIl ruolo nelle teorie del complotto.\nLe societ\u00e0 o fratellanze \"occulte\" sono un soggetto molto frequente delle teorie del complotto, che utilizzano tale termine anche per riferirsi a fratellanze come la massoneria o gli Skull and Bones che di norma non nascondono la propria esistenza o persino le liste dei propri aderenti, ma che vengono comunque sospettate di nascondere particolari credenze o perseguire programmi politici segreti.\nLa teoria del complotto sui massoni risale alla fine del Settecento. I massoni vennero accusati di aver organizzato la Rivoluzione francese e quella americana, gli omicidi di Jack lo Squartatore, il declino della religione e di aver dominato la politica del Partito Repubblicano degli Stati Uniti. Lo storico Georges Lefebvre, generalmente considerato una fonte autorevole sull'argomento, concede che i massoni ebbero un ruolo nell'organizzazione della rivoluzione nelle citt\u00e0, ma dice che non \u00e8 chiaro quanto importante sia stato.\nLe preoccupazioni circa un complotto massonico crebbero a tal punto, nei primi anni di vita degli Stati Uniti, da produrre la costituzione di un partito politico, il Partito Anti-massonico. Gli Illuminati di Baviera, una societ\u00e0 segreta tedesca nata in contrapposizione alla massoneria, figurano anch'essi nelle teorie del complotto dell'epoca. I Rosacroce e il Priorato di Sion sono a loro volta popolari soggetti di teorie della cospirazione.\nTutti i pontefici cattolici degli ultimi tre secoli sono stati oggetto di teorie del complotto. Alcuni credono che la massoneria venne condannata dalla Chiesa principalmente per la sua concezione secondo la quale tutte le religioni sarebbero uguali (relativismo religioso); questa visione \u00e8 diametralmente opposta al credo di gran parte delle religioni, secondo le quali esiste una sola vera religione. Poich\u00e9 vi sono oggi alcuni cattolici e protestanti che concordano con i principi massonici condannati dalla Chiesa, sono emerse nuove teorie sui massoni, come quella secondo la quale essi sarebbero degli adoratori del diavolo.\nAltri sostengono invece che queste opinioni sulle origini della teoria del complotto sui massoni sono esse stesse una teoria del complotto.\nD'altra parte \u00e8 stato provato, sia dalla magistratura che dall'apposita Commissione Parlamentare, che la loggia massonica italiana P2 nata in seno al Grande Oriente d'Italia era in effetti un'organizzazione segreta che mirava a prendere il possesso delle leve del potere in Italia (v. il suo \"Piano di rinascita democratica\"). Alcuni rastafariani che hanno portato all'estremo il loro credo, sostengono che un patriarcato razzista bianco (\"Babylon\", in riferimento alla biblica Babilonia) controlla il mondo allo scopo di opprimere la razza nera. Essi credono che l'imperatore Hail\u00e9 Selassi\u00e9 d'Etiopia non mor\u00ec - come risulta - nel 1975, e che i media, controllati dai bianchi razzisti (ancora una volta \"Babylon\"), diffusero la voce della sua morte allo scopo di schiacciare il rastafarianismo e il suo messaggio volto a rovesciare Babylon.\nAltri rastafari, comunque, credono nella pace e nell'unione, e interpretano Babylon come una metafora del \"sistema\" costituito che opprime le minoranze, come i neri e i poveri.\nLe fratellanze universitarie pi\u00f9 esclusive, come i Filomati o gli Skull and Bones dell'Universit\u00e0 Yale, caratterizzate dal fatto che molti dei loro aderenti formano tra loro amicizie durature, protratte poi nel mondo della politica e degli affari, sono per questo sospettate di ordire complotti ed oggetto di popolari teorie del complotto negli Stati Uniti."}
{"id": "707923", "revid": "767487", "url": "https://it.wikipedia.org/wiki?curid=707923", "title": "Trattato di Kiel", "text": "Il trattato di Kiel fu un accordo stipulato il 14 gennaio 1814 fra la Svezia e il regno di Danimarca-Norvegia, mediante il quale il re di Danimarca, che faceva parte degli sconfitti nelle guerre napoleoniche, si impegn\u00f2 a cedere la Norvegia al re di Svezia in cambio dei possedimenti svedesi in Pomerania. Malgrado ci\u00f2, il patto firmato a Kiel non entr\u00f2 mai in vigore: la sovranit\u00e0 sulla Pomerania pass\u00f2 alla Prussia, mentre la Norvegia dichiar\u00f2 la sua indipendenza, adott\u00f2 una costituzione ed elesse il principe Cristiano VIII di Danimarca come suo re.\nDopo una breve guerra con la Svezia, con la convenzione di Moss la Norvegia accett\u00f2 di entrare in unione personale con la Svezia. La pace di Kiel non comprendeva le dipendenze norvegesi di Groenlandia, Islanda e Isole F\u00e6r \u00d8er, che rimasero sotto il dominio danese.\nIl regno di Svezia e Norvegia.\nSentendo le notizie riguardanti il trattato di Kiel, il principe del regno di Danimarca-Norvegia Cristiano VIII, vicer\u00e9 della Norvegia, fond\u00f2 un movimento di indipendenza norvegese, col probabile (e celato) intento di riunirla con la Danimarca. Il movimento ebbe successo, in parte grazie all'aiuto clandestino della corona danese, ma soprattutto grazie al forte desiderio di indipendenza in Norvegia.\nIl 10 aprile 1814 un'assemblea nazionale si riun\u00ec ad Eidsvoll per decidere l'adozione di una costituzione. La Norvegia dichiar\u00f2 la sua indipendenza il 17 maggio ed elesse Cristiano VIII come suo re. Nello stesso anno una breve guerra con la Svezia port\u00f2 all'estromissione di Cristiano VIII, con l'elezione da parte dello Storting di Carlo XIII di Svezia come re di Norvegia; si venne cos\u00ec a creare l'unione fra la Svezia e la Norvegia."}
{"id": "707924", "revid": "124146969", "url": "https://it.wikipedia.org/wiki?curid=707924", "title": "Carro armato da combattimento", "text": "Il carro da combattimento o MBT (sigla dell'inglese \"Main Battle Tank\"; anche detto \"EPC\" e \"CPC\" rispettivamente in francese e spagnolo) rappresenta il tipo di carro che si \u00e8 sviluppato successivamente alla seconda guerra mondiale. L'MBT \u00e8 destinato, come indica la sigla stessa, a:\nCaratteristiche e storia degli MBT.\nNel corso della seconda guerra mondiale fu sempre pi\u00f9 chiaro che il sistema migliore per contrastare i carri nemici era di utilizzare i propri veicoli similari. Questo richiedeva che i carri armati avessero caratteristiche di armamento, mobilit\u00e0 e protezione tali da poter competere direttamente con i veicoli similari. In pratica un MBT deve essere in grado di combattere con un veicolo uguale con buone probabilit\u00e0 di sopravvivenza.\nGli MBT sono carri armati diffusisi principalmente durante la guerra fredda e pensati per replicare la strategia e le tattiche della Blitzkrieg tedesca. Fino a met\u00e0 degli anni settanta tali carri vennero protetti tramite una corazza inclinata e non pi\u00f9 con una corazza spessa ma perpendicolare al terreno, riprendendo la principale innovazione in fatto di armature di carri armati introdotta per la prima volta dal sovietico T-34 e successivamente ripresa dal Panzer V Panther tedesco, entrambi carri armati che si dimostrarono pi\u00f9 che efficienti nel corso del conflitto mondiale.\nTuttavia, l'evoluzione delle armi anticarro rese tali corazze meno efficaci e protettive. Il problema fu risolto dall'URSS con l'introduzione della corazza reattiva (in inglese ERA Explosive Reactive Armour) e dai paesi occidentali con l'adozione della corazza multistrato (Chobham).\nFino agli anni settanta il concetto di MBT si poneva agli antipodi di quello di carro pesante. Basti pensare che in URSS dagli inizi degli anni sessanta in poi, si decise di bloccare completamente lo sviluppo di carri pesanti (vedi il T-10), per favorire la produzione dei modelli quali T-54/55 e T-62. All'epoca, infatti, quando il T-62 fu progettato venne pensato come macchina di prima linea pronta a sfruttare il successo dei carri di rottura, proprio i T-10, e dunque gi\u00e0 in fase progettuale il carro si prevedeva dovesse avere caratteristiche meno performanti, sotto alcuni punti di vista, rispetto ai carri pesanti. Infatti possedeva:\nPeculiarit\u00e0 del T-62, rispetto agli altri MBT dell'epoca, era la corazza che aveva spessori elevatissimi, comparabili ai contemporanei carri pesanti pur pesando decine di tonnellate meno.\nSe ne evince quindi che il carro sovietico avrebbe dovuto assolvere i compiti di un \"gregario\" proteggendo l'avanzata dei pi\u00f9 pesanti colleghi. In realt\u00e0 le cose andarono in modo diverso; infatti nei conflitti che si susseguirono, primi fra tutti quelli in medio oriente, l'idea alquanto datata di carri di rottura (tipo il pesante T-10) seguiti da mezzi pi\u00f9 leggeri pronti a sfruttarne il successo (tipo l'MBT T-62), non solo venne messa in pratica raramente, ma si rivel\u00f2 per giunta assolutamente inadatta. Basti pensare all'uso che gli egiziani fecero, durante la guerra dei sei giorni, dei carri pesanti JS 3, spediti all'attacco, con l'appoggio dei relativamente nuovi T-54, in formazioni che puntualmente venivano surclassate dalle brigate corazzate israeliane che disponevano solamente di MBT, fatta eccezione per gli M51 Sherman.\nCos\u00ec, dalla fine degli anni settanta (dopo la guerra del Kippur), i progettisti di mezzi corazzati cominciarono a pensare a una nuova generazione di MBT che concettualmente ritornasse alle origini, arrivando alla conclusione che la terza generazione dovesse segnare il ritorno dei carri armati pesanti, mezzi in grado di confrontarsi con altri mezzi similari in campo aperto senza dover ricorrere alla tattica del mordi e fuggi, caratteristica principale dei carri da combattimento della seconda e della prima generazione, come il Leopard 1 e l'AMX-30."}
{"id": "707925", "revid": "1398753", "url": "https://it.wikipedia.org/wiki?curid=707925", "title": "Radio Subasio", "text": "Radio Subasio \u00e8 un'emittente radiofonica privata nata nel 1976 con sede a Viole di Assisi (PG) e che trasmette dalle pendici del Monte Subasio, da cui il nome. Ha una copertura interregionale ed \u00e8 quindi considerata una \"superstation\".\nStoria.\nNata il 7 febbraio 1976 come societ\u00e0 a responsabilit\u00e0 limitata, inizia in sordina con un raggio d'ascolto limitato a cinquanta chilometri dal garage di casa Settimi in quel di Viole di Assisi. Gli animatori sono per la maggior parte giovani studenti che attraverso il microfono esprimono tutto l'entusiasmo nell'intraprendere questa avventura. Sotto l'egida del direttore responsabile Giampiero Menest\u00f2, i programmi sono coordinati sotto la responsabilit\u00e0 di Giuliano Tili con la collaborazione di Maurizio Ercolanetti, Sergio Menghini e Redi Sicali; il responsabile della redazione \u00e8 Gilberto Scalabrini. Le trasmissioni condotte con estrema spigliatezza fanno presa sugli ascoltatori ed in breve tempo fanno di Radio Subasio l'emittente pi\u00f9 seguita della zona. Inizialmente i programmi avevano inizio alle sette e continuavano fino alle una di notte: solo per il venerd\u00ec e sabato erano previste le ventiquattro ore di diretta. Seguitissima la trasmissione domenicale \"Palla al Centro\" coordinata da Angelo Marinangeli: aggiornamenti e collegamenti dai campi di calcio delle serie minori regionali. Tra gli eventi organizzati da Radio Subasio il Premio Antenna d'argento o Dopofestival, una manifestazione legata al Festival di Sanremo dove i protagonisti della rassegna rivierasca vengono votati con un sondaggio popolare, nove le edizioni realizzate dal 1980 al 1988. Radio Subasio ottiene alcuni riconoscimenti a livello nazionale come quello assegnato dalla rivista \"Sorrisi e Canzoni TV\" il Telegatto, e il premio Radiogrolle come migliore radio locale nel 2007.\nNel 2017 l'emittente \u00e8 stata acquisita dal gruppo RadioMediaset.\nAscolti.\nSecondo alcuni studiosi di comunicazione, gli altissimi ascolti medi di Radio Subasio sono essenzialmente dovuti alla formula di questa superstation, che punta alla diffusione di musica leggera (soprattutto italiana) intervallata dai vari speaker che trattano argomenti di vario genere.\nFra i programmi pi\u00f9 seguiti c'\u00e8 \"Jukebox\", tramite il quale gli ascoltatori prenotano brani dedicandoli a qualcuno e \"Per un'ora d'amore\", programma della sera che trasmette canzoni d'amore.\nDiffusione.\nSi pu\u00f2 ascoltare in tutta l'Italia centrale, e parte dell'Italia settentrionale e meridionale, da Imola a Salerno e da settembre 2017 anche a Milano (e in buona parte delle province di Como, Monza e Varese) sugli 87,5. Nonostante si tratti di una radio a media diffusione, \u00e8 una delle pi\u00f9 ascoltate in Italia, riuscendo a superare anche alcune radio nazionali.\nNella Corsica orientale la Radio \u00e8 ricevibile su svariate frequenze, in realt\u00e0 non facilmente identificabili, ma gli spot locali risultano essere della Toscana e del Lazio. I segnali pi\u00f9 potenti risultano essere quelli dei 105.2, 94.5, 106.2 e 99.8. In alcuni comuni della Basilicata e della Puglia occidentali la radio \u00e8 ricevibile sui 96.7.\nSul versante tirrenico, copre un'area che spazia pressappoco dal Cilento (segnale irradiato dai ripetitori di Perdifumo sui 99.4 MHz) sino a La Spezia, mentre su quello adriatico occidentale il segnale inizia all'incirca presso Pescara e arriva sino al Delta del Po.\nSulla costa orientale dell'Adriatico la ricezione comincia nei pressi di Spalato e risale molto pi\u00f9 a nord rispetto al versante occidentale illuminando tutte le Isole Incoronate, il litorale dalmata, il Quarnaro e spingendosi fino all'Istria centro-meridionale ed all'entroterra dell'Istria bianca, con un'ottima ricezione durante le ore notturne.\nGi\u00e0 percorrendo la tangenziale di Fiume \u00e8 possibile sintonizzarsi sull'emittente su FM 93.5, ripetitore sito in Sarnano-Sassotetto (ricezione buona, ma pu\u00f2 variare notevolmente a dipendenza del tempo e posizione) e anche su FM 106.20 in alcune localit\u00e0 di Fiume e dintorni (ricezione molto buona, in alcuni posti ottima). Qualche volta c'\u00e8 anche ricezione debole su FM 105.8 e ricezione buona su FM 94.3. Andando pi\u00f9 vicino al mare si pu\u00f2 ricevere anche su FM 98.0 durante l'estate. In alcuni posti sull'isola di Veglia e nei dintorni si riceve su FM 87.5 (ricezione variabile da debole a buona) e anche su precedentemente menzionati FM 93.5 (la ricezione pu\u00f2 variare notevolmente), FM 106.2 e FM 98.0 (ricezione pi\u00f9 comune nei mesi estivi).\nNelle zone della Dalmazia centrale, nei pressi di Sebenico e Spalato, la radio risulta ricevibile dalle frequenze pi\u00f9 meridionali, al confine tra Marche e Abruzzo, sui 96.3 MHz e sui 105.5 MHz.\nPercorrendo l'Autocesta A9, il segnale di Subasio \u00e8 captabile dall'uscita di Visignano in gi\u00f9, con una particolare intensit\u00e0 nei tratti esposti verso sud-ovest.\nInoltre nei periodi estivi la radio \u00e8 ricevibile anche nel nord-est della Sardegna (in particolare in Gallura e nelle Baronie) grazie alla propagazione troposferica.\nDal 14 marzo 2019 il gruppo \u00e8 presente anche sul DAB+ all'interno del bouquet EuroDAB Italia con l'emittente di sola musica Subasio XL che dunque si riceve in tutta Italia.\nDal 1\u00ba maggio 2021 l'emittente viene diffusa per la prima volta in Emilia: a partire da quella data, la radio \u00e8 ascoltabile in parte delle province di Bologna, Ravenna e Forl\u00ec-Cesena sui 107.7 e a Ferrara sui 102.9, mentre dal 3 maggio \u00e8 presente anche a Bologna citt\u00e0 sui 96.3. Dal 17 maggio, Radio Subasio \u00e8 ascoltabile anche a Sanremo (in provincia di Imperia, nel ponente ligure) sui 97.5.\nIl 23 febbraio 2022 sbarca su Tiv\u00f9sat alla LCN 619, sostituendo RMC2.\nGrazie alla diffusione della diretta streaming, pu\u00f2 essere ascoltata in tutta Italia, usando l'applicazione ufficiale o altri aggregatori di streaming radiofonici."}
{"id": "707928", "revid": "287204", "url": "https://it.wikipedia.org/wiki?curid=707928", "title": "George du Maurier", "text": "Biografia.\nFiglio di padre francese e madre inglese, pratic\u00f2 il proprio apprendistato artistico a Parigi presso lo studio di Charles Gleyre (1856-7), tra i cui allievi vi furono artisti come Monet, Renoir, Sisley, Poynter e Whistler.\nNel 1857 improvvisamente perse la vista da un occhio e ci\u00f2 lo persuase ad abbandonare la pittura e rivolgersi all'illustrazione. \nIllustr\u00f2 diversi libri, ma \u00e8 noto soprattutto per il suo lavoro per la rivista satirica \"Punch\". Dopo la morte di John Leech nel 1864, divenne il principale vignettista sociale delle riviste britanniche e sono degne di nota le sue satire sullo snobismo e l'ambizione artistica di personaggi come Mrs Cimabue Brown.\nTuttavia, verso il 1880 la sua opera perse qualit\u00e0 (in parte perch\u00e9 stanco della routine e in parte per lo sforzo a cui costringeva la sua vista limitata). Aveva iniziato a dedicarsi alla scrittura componendo versi umoristici verso il 1860, e negli ultimi anni divenne un romanziere di successo. Il pi\u00f9 noto dei suoi tre romanzi, che illustr\u00f2 tutti lui stesso, \u00e8 \"Trilby\" (1894), che richiama la sua esperienza di studente d'arte a Parigi; uno dei principali personaggi \u00e8 basato sulla figura di Fred Walker.\nSuo figlio Sir Gerald du Maurier fu un noto manager di attori, mentre la scrittrice Dame Daphne du Maurier era sua nipote."}
{"id": "707930", "revid": "842", "url": "https://it.wikipedia.org/wiki?curid=707930", "title": "Richard Burton (attore)", "text": ""}
{"id": "707933", "revid": "124548735", "url": "https://it.wikipedia.org/wiki?curid=707933", "title": "Felice da Cantalice", "text": "Biografia.\nFelice era il terzo di quattro figli nati da Santi e Santa Porri. Erano contadini poveri. All'et\u00e0 di dieci anni circa, Felice fu assunto prima come pastore da una famiglia di Cittaducale, dove poi lavor\u00f2 come bracciante. Fino all'et\u00e0 di ventotto anni lavor\u00f2 come bracciante e pastore. Svilupp\u00f2 l'abitudine di pregare mentre lavorava. Verso la fine dell'autunno 1543, Felice entr\u00f2 tra i frati cappuccini di nuova fondazione come fratello laico nel convento di Cittaducale nel comune di Anticoli Corrado. Si dice che fosse ben noto per la sua piet\u00e0. Nel 1547 fu inviato a Roma come questore del convento cappuccino di San Bonaventura, dove trascorse i restanti 40 anni chiedendo elemosine per aiutare nell'opera dei frati di assistenza ai malati e ai poveri.\nA Roma, Fra Felice divenne uno spettacolo familiare, vagando a piedi nudi per le strade, con un sacco sulle spalle, bussando alle porte per cercare donazioni. Ricevette il permesso dai suoi superiori di aiutare i bisognosi, specialmente le vedove con molti bambini. Si dice che il suo sacco da mendicante fosse senza fondo come il suo cuore. Fra Felice benediceva tutti i benefattori e tutti quelli che incontrava con un umile \"Deo Gratias! (grazie a Dio!), inducendo molti a riferirsi a lui come \"Frate Deo Gratias\". Felice ebbe un tale successo nel suo lavoro che durante la carestia del 1580, il capo politico di Roma chiese ai cappuccini se avrebbero \"prestato\" Felice a loro in modo che potesse raccogliere cibo e provviste per l'intera citt\u00e0. I cappuccini accettarono e Felice abbracci\u00f2 il suo nuovo compito.\nPredicava per strada, rimproverava i politici e i funzionari corrotti, ed esortava i giovani a smettere di condurre una vita dissoluta. Componeva anche semplici cantici didattici e faceva in modo che i bambini si riunissero in gruppi per cantare (come un modo per insegnare loro il catechismo).\nIl frate semplice Felice era un buon amico di San Filippo Neri, un conoscente di Carlo Borromeo e svilupp\u00f2 una reputazione come guaritore. Con l'avanzare dell'et\u00e0, il suo superiore gli ordin\u00f2 di indossare dei sandali per proteggere la sua salute. Il cardinale Santori si era offerto di usare la sua influenza per sollevare l'anziano Felice dal difficile compito della questua, ma egli rifiut\u00f2.\nFelice cadde infermo il 30 aprile 1587 e mor\u00ec a Roma nel 18 maggio dello stesso anno, al suo 72\u00ba compleanno, e fu sepolto nella cripta della Chiesa di Santa Maria della Concezione dei Cappuccini.\nCulto.\nPapa Sisto V ordin\u00f2 d'istruire subito dopo la morte il processo di canonizzazione che venne portato a termine tra il 10 giugno e il 10 novembre 1587, ma senza concludersi con la canonizzazione.\nUn nuovo processo di canonizzazione ebbe luogo negli anni 1614-1616.\nFu beatificato il 1\u00b0 ottobre 1625 da Papa Urbano VIII e canonizzato (proclamato santo) il 22 maggio 1712 da Papa Clemente XI, e fu il primo frate cappuccino nella storia dell'Ordine a ricevere tale titolo.\nLa sua festa \u00e8 celebrata nel Calendario dei Santi dell'Ordine Francescano il 18 maggio.\nIl 27 aprile 1631 il corpo del beato Felice fu trasportato dalla chiesa del convento San Niccol\u00f2 al convento dell'Immacolata Concezione, Roma.\nMiracoli.\nFelice Porri inizi\u00f2 il percorso religioso dopo che un aratro trainato da alcuni buoi gli pass\u00f2 sopra, stracciandogli le vesti, ma lasciando intatto il suo corpo; l\u2019allora contadino Felice, riconosciuta la grandezza dell'evento, decise di entrare nell'ordine dei francescani.\nUna volta divenuto frate laico, oper\u00f2 numerose guarigioni (o proprio rianimazioni) di infanti e bambini.\nUno dei miracoli pi\u00f9 famosi lo vide rigenerare un allevamento di bachi da seta, marciti a causa di una malattia infettiva. Il frate port\u00f2 in casa dell'allevatore alcune foglie bagnate e l'acqua, invece di uccidere i bachi, li moltiplic\u00f2 e ridiede loro vita: proprio per questo San Felice \u00e8 invocato a protezione degli allevatori di bachi da seta.\nPercorreva tutti i giorni la Roma cinquecentesca con il suo sacco da cerca sulle spalle e, nonostante la grande mole dei doni ricevuti, affermava che il sacco non gli pesava. Una volta, per burla, alcuni studenti misero una moneta nel sacco del frate, ed egli cominci\u00f2 a gridare, dicendo che il sacco era diventato pesantissimo e che c'era dentro il demonio.\nI suoi piedi erano continuamente ricoperti da ulcere e pustole sanguinolente: si rifiutava infatti di indossare calzari anche d'inverno, quando il freddo e la pioggia screpolavano e dilaniavano i suoi piedi. Pi\u00f9 volte fu visto nell'atto di ricucirsi i calcagni nella bottega di un calzolaio romano. Una volta morto, i suoi piedi tornarono miracolosamente bianchi e integri, senza cicatrici o segni.\nNegli anni a seguire, dalla sua tomba sgorg\u00f2 un liquido chiaro e denso, che venne raccolto da alcune suore e usato per guarire numerosi ammalati. Il sepolcro venne riaperto a distanza di mesi e il corpo del frate era ancora integro e non emanava cattivi odori."}
{"id": "707936", "revid": "30610", "url": "https://it.wikipedia.org/wiki?curid=707936", "title": "Polignoto di Taso", "text": "Attivit\u00e0.\nPolignoto fu il primo pittore greco la cui personalit\u00e0 emerse con una certa chiarezza dalle fonti letterarie dell'antichit\u00e0, presso le quali godette grande fortuna. Si diceva in esse, come grande lode, come avesse saputo dipingere donne vestite di veli trasparenti o togliere alle sue figure con una leggera apertura della bocca la rigidezza delle linee facciali (Plinio il Vecchio, \"Nat. hist.\", XXXV, 58), osservazioni generiche in realt\u00e0, e poco significative per il lettore moderno. Si diceva inoltre come avesse ritratto persone vive, una delle quali venne identificata come Elpinice, sorella di Cimone, suggerendo la frequentazione di ambienti sociali elevati. In varie fonti viene esaltato il suo verismo naturalistico, insieme con la sua capacit\u00e0 nell'espressione dell'ethos (Aristotele, \"Poet\"., 1448a; 1450a) o del pathos (Luciano di Samosata); non era l'azione ad essere rappresentata, ma immagini statiche dove l'avvenimento, al quale tutti partecipavano, aveva valenza morale e riguardava il destino dell'uomo.\nAncora nelle fonti antiche (Plinio e Cicerone) viene tramandato che Polignoto si serv\u00ec per le sue opere dei quattro colori tradizionali (nero, bianco, rosso e giallo), e possiamo considerare la sua tavolozza simile a quella usata per le contemporanee tombe di Tarquinia.\nHa offerto insegnamenti alla pittrice Timarete, figlia di Micone.\nOpere attribuite.\nNon \u00e8 possibile stabilire in base alle fonti una cronologia delle opere, ma si pensa che i dipinti della sto\u00e0 Pecile siano stati eseguiti dopo la battaglia dell'Eurimedonte, tra il 469 e il 460 a.C. In quell'epoca Polignoto doveva essere gi\u00e0 conosciuto e stimato grazie ad opere meno prestigiose precedentemente eseguite, come l'\"Ulisse sterminatore dei Proci\" nel pronao del tempio di Atena Areia in Platea.\nSto\u00e0 Pecile.\nNella di Atene Polignoto dipinse la \"battaglia di Maratona\" in collaborazione con Micone e da solo l'\"Ilioupersis\".\nLesche degli Cnidi.\nPausania il Periegeta ci ha lasciato una descrizione alquanto particolareggiata, che enumera le figure, i gruppi e le relazioni fra di esse, della decorazione svolta da Polignoto nella degli Cnidi a Delfi, dove dipinse l'\"Ilioupersis\" e la \"Nekyia\" (discesa di Odisseo agli Inferi). Nella prima aveva rappresentato la citt\u00e0 di Troia presa e fumante dalle sue rovine e i Greci che, sulla riva dell'Ellesponto, circondati dai prigionieri e dalle prede, si apparecchiavano alla partenza: \u00abL'artista [Polignoto] seppe rappresentare in questo quadro il contrasto tra la parte anteriore ricca di gruppi di figure e lo sfondo, dove si vede Troia distrutta, e l'occhio, attraverso le grandi brecce nelle mura si spinge a guardare la desolazione nelle strade e degli edifici incendiati e rovinati. La nave di Menelao \u00e8 sulla spiaggia pronta alla partenza, e vicino ad essa si vede Elena, a causa di una guerra cos\u00ec spietata e di tante rovine, circondata da parecchi Troiani feriti; in un altro gruppo di capi ellenici spicca la figura di Cassandra; la maggior parte dei personaggi sono come oppressi in un muto silenzio, mentre il solo Neottolemo insegue ancora ed uccide alcuni Troiani. Sopra un altro lato della era dipinto l'ingresso dell'Erebo nel regno della notte e si vedeva Ulisse sulla riva dell'Acheronte, il Tartaro pieno di tormenti spaventosi e l'Eliseo con le anime dei beati. Il primo di questi dipinti conteneva 100 figure, il secondo 90 e sotto ognuna di esse si leggeva, come era d'uso all'epoca, il nome che le spettava\u00bb.\nNel 1882 Carl Robert ha ricostruito i due dipinti riunendo le informazioni tratte da Pausania e quelle rilevabili dai resti dell'edificio e riconobbe inoltre la composizione polignotea nel cratere eponimo a figure rosse del Pittore dei Niobidi, proveniente da Orvieto e conservato al Louvre. Questo tipo di composizione, rintracciabile talvolta nella produzione ceramica del secondo e terzo quarto del V secolo a.C., che vede le figure disporsi a vari livelli, ma sempre sul piano, su linee di base che corrispondono ad elementi paesaggistici e talvolta le nascondono parzialmente, \u00e8 derivata dalle contemporanee megalografie ed estranea alla tradizione ceramica."}
{"id": "707937", "revid": "135224", "url": "https://it.wikipedia.org/wiki?curid=707937", "title": "Vickers MBT (carro MBT)", "text": ""}
{"id": "707938", "revid": "31886", "url": "https://it.wikipedia.org/wiki?curid=707938", "title": "Polignoto", "text": ""}
{"id": "707945", "revid": "121401277", "url": "https://it.wikipedia.org/wiki?curid=707945", "title": "Ludovico di Breme", "text": "Biografia.\nFiglio di un diplomatico del Regno di Sardegna, Ludovico di Breme ricevette gli ordini religiosi nel 1806 e si trasfer\u00ec a Milano, dove suo padre era divenuto Ministro dell'Interno del napoleonico Regno d'Italia. L\u00ec fu cappellano del vicer\u00e9 Beauharnais e successivamente ricopr\u00ec l'incarico di Consigliere di Stato del Regno. Nel 1818, quando Milano faceva parte del Regno Lombardo-Veneto soggetto all'Austria, fu l'ispiratore de \"Il Conciliatore\", sul quale sostenne con vivacit\u00e0 le nuove dottrine romantiche.\nEbbe un posto di primo piano nel Risorgimento italiano, comprendendo che la crisi che viveva l'Italia coinvolgeva moralmente tutta la nazione, e sostenne con veemenza come lo spirito liberale non potesse essere distrutto. Egli ebbe piena coscienza che per rinnovare la cultura italiana era necessario essere partecipi dell'universalit\u00e0 dello spirito europeo. Intese il Romanticismo come affrancamento da ogni costrizione letteraria, politica e culturale, e vide in esso l'apice dell'impulso creativo.\nPur rimanendo in lui le tracce dell'educazione illuministica, egli esalt\u00f2 il nuovo spiritualismo polemizzando con toni aspri contro il sensismo e il materialismo. Membro della Massoneria, in una lista del 2 dicembre 1775 ( nato nel 1780 ?)figura come Gran Tesoriere del Gran Capitolo del Gran Priorato d'Italia della Stretta Osservanza Templare, col nome d'Ordine di \"Ludovicus a Liliis aureis\".\nTra le sue opere si ricordano \"Intorno alla ingiustizia di alcuni giudizi letterari italiani\" del 1816, il \"Grand commentaire sur un petit article\" del 1817, il saggio sul \"Giaurro\" del Byron del 1818, le \"Postille contro i Cenni critici sulla poesia romantica del Londonio\", oltre a numerosi articoli di critica apparsi su \"Il Conciliatore\".\nLa natura della poesia moderna.\nNelle \"Osservazioni sul Giaurro\" di Byron, Ludovico di Breme partecipa al dibattito sorto dalla pubblicazione dell'articolo di Madame de Sta\u00ebl. Di Breme si mostra favorevole al romanticismo, a differenza di altri autori quali Leopardi, che risponder\u00e0 a questo suo brano con il \"Discorso di un italiano intorno alla poesia romantica\".\nSecondo di Breme esistono due tipi di immaginazione. Quella, tanto lodata, degli antichi in realt\u00e0 era ignorantissima su ogni cagione: essi di ogni accidente fecero poesia, poich\u00e9, non avendo alcuna conoscenza scientifica, tendevano a interpretare ogni evento naturale con la poesia, la mitologia. L'uomo moderno quindi non pu\u00f2 far proprio questo modello di poesia, valido per un'altra epoca. L'immaginazione moderna si basa sulla conoscenza della realt\u00e0 e su un metodo logico. Tipico dell'immaginazione moderna \u00e8 il patetico, che non \u00e8 n\u00e9 malinconico n\u00e9 lugubre, ma \u00e8 legato al sentimento ed \u00e8 svelamento della natura.\nI legami con la cultura europea.\nConvinto che la cultura italiana, orgogliosa della propria tradizione peccasse di chiusura verso l'orizzonte europeo e soprattutto verso le nuove tendenze romantiche che si stavano sviluppando in nord Europa, Ludovico Di Breme dopo la fine dell'incarico presso la corte napoleonica rifiut\u00f2 ogni impegno pubblico nel nuovo regime austriaco, ma non rinneg\u00f2 mai le cariche e gli onori avuti in precedenza e si dedic\u00f2 ai viaggi e alla stesura di opere varie: testi di critica letteraria, romanzi, tragedie.\nMolti di questi progetti rimasero allo stato di abbozzo. \nDi Breme era diventato amico di Madame de Sta\u00ebl, di Sismondi e aveva ricevuto a Milano in una cena rimasta memorabile nelle cronache mondane dell'epoca il discusso Lord Byron in fuga dall'Inghilterra dopo lo scandalo seguito alla fine del suo matrimonio.\nTra i frequentatori stranieri del Di Breme va citato anche Stendhal che tuttavia ironizzava sull'ammirazione incondizionata del Di Breme per Madame de Sta\u00ebl; d\u00e0 un'immagine positiva e vivace del palco del Di Breme alla Scala, frequentato dai giovani scrittori milanesi dell'epoca come Pietro Borsieri e Silvio Pellico, ma anche da tutti gli stranieri di un certo rilievo di passaggio in citt\u00e0."}
{"id": "707948", "revid": "38275", "url": "https://it.wikipedia.org/wiki?curid=707948", "title": "Leclerc (MBT)", "text": ""}
{"id": "707950", "revid": "161374", "url": "https://it.wikipedia.org/wiki?curid=707950", "title": "Marder (IFV)", "text": ""}
{"id": "707952", "revid": "547034", "url": "https://it.wikipedia.org/wiki?curid=707952", "title": "Catherine Howard", "text": "Biografia.\nNon \u00e8 nota la data esatta di nascita di Catherine Howard, che deve collocarsi tra il 1520 e il 1523 circa.\nL'ambasciatore francese Charles Marillac le attribu\u00ec un'et\u00e0 di diciott'anni all'epoca delle nozze con Enrico VIII, et\u00e0 sulla quale concorda anche lo storico Lacey Baldwin Smith, autore dell'opera pi\u00f9 dettagliata dedicata alla giovane regina, che propone come probabile data di nascita l'anno 1521.\nIl nome della giovane risulta, in alcuni scritti, sillabato come \"\"Catherine\", altrove \"Katheryn\" o \"Kathryn\".\nCatherine era nipote del potente Duca di Norfolk, nonch\u00e9 cugina prima di Anna Bolena.\nNonostante l'alto lignaggio della famiglia la giovane era cresciuta in condizioni di relativa povert\u00e0. Il padre, Lord Edmund, pur essendo stato investito del titolo di cavaliere nel 1515 non fece ulteriore carriera e pass\u00f2 gran parte della propria vita oberato dai debiti.\nCatherine era probabilmente una dei pi\u00f9 giovani dei circa dieci figli che Lord Edmund ebbe dalla moglie, Joyce Culpeper, cui si univano altri figli avuti dalla madre nel primo matrimonio. La madre di Catherine era gi\u00e0 morta quando la figlia era ancora una bambina, mentre il padre mor\u00ec a Calais attorno al 1539, poco prima che la figlia entrasse a servizio di Anna di Cl\u00e8ves.\nCatherine trascorse l'infanzia a Oxenheath e alla sua educazione provvide per gran parte Agnes Tylney, duchessa vedova di Norfolk, nella cui residenza di Lambeth erano ospitate ed educate altre giovani di origine aristocratica, secondo un'usanza tipica del sedicesimo secolo.\nDurante gli anni trascorsi sotto la tutela della duchessa vedova, la giovane Catherine rimase coinvolta in una serie di scandali che, in seguito, una volta divenuta regina, avrebbero compromesso la sua reputazione.\nLa prima avventura di Catherine risale circa al 1536, anno in cui era stato assunto come insegnante di musica un giovane gentiluomo del posto, Henry Mannox: \"alle gentili e lusinghiere insistenze di Mannox gli permisi diverse volte di toccare e sfiorare le parti segrete del mio corpo, cosa che per onest\u00e0 io non avrei dovuto permettergli e lui non avrebbe dovuto chiedermi\".\nIn seguito la duchessa vedova sostenne di avere allontanato Mannox non appena scoperto che egli cercava di insidiare la sua giovane protetta, tanto pi\u00f9 che le origini nobiliari di Catherine rendevano impossibile un eventuale matrimonio con un semplice insegnante di musica.\nLo stesso Mannox, anni dopo, pur ammettendo che tra i due vi era stato \"pi\u00f9 di quanto sia conveniente\", giur\u00f2 di non averla mai \"conosciuta carnalmente\"\".\nLa successiva relazione di Catherine con Francis Dereham, un giovane che viveva a pagamento a Lambeth, ebbe conseguenze pi\u00f9 serie, dal momento che i due si chiamavano reciprocamente \"marito\" e \"moglie\". A tal proposito la stessa Catherine dichiar\u00f2: \"Francis Dereham, con molte lusinghe, mi pieg\u00f2 ai suoi propositi viziosi e ottenne prima di giacere sul mio letto in farsetto e calzamaglia, poi dentro il letto e infine giacque nudo con me e fece con me quel che fa un uomo con sua moglie, molte e svariate volte ma quanto spesso non lo so\". Secondo le leggi dell'epoca una promessa di matrimonio, anche poco formale, se seguita dalla consumazione conferiva al vincolo la forza di un matrimonio vero e proprio. A riprova della seriet\u00e0 del legame vi \u00e8 il fatto che il giovane Dereham affidasse a Catherine i propri risparmi prima di partire per l'Irlanda nel 1538.\nTuttavia l'interesse della giovane per quello che all'epoca reputava il proprio marito si sop\u00ec dopo la partenza di Dereham per l'Irlanda e l'ingresso a corte al seguito di Anna di Cl\u00e8ves; proprio a corte, probabilmente all'inizio del 1540 Catherine conobbe il giovane e ambizioso Thomas Culpeper, suo lontano cugino e gentiluomo di camera del re e probabilmente intrecci\u00f2 una relazione con lui.\nFu a questo punto che entr\u00f2 in scena Enrico: il sovrano ormai cinquantenne, deluso dall'aspetto della nuova regina e indispettito perch\u00e9 le nozze si erano rivelate politicamente meno vantaggiose del previsto, incominci\u00f2 a interessarsi a lei.\nAll'epoca in cui attir\u00f2 l'attenzione del re, Catherine aveva tra i diciotto e i vent'anni. Era soprannominata \"\"parvissima puella\" ovvero \"fanciulla davvero minuscola\", con riferimento alla giovane et\u00e0 e probabilmente alla bassa statura. L'ambasciatore Charles Marillac la defin\u00ec \"di media bellezza\", lodandone la dolcezza e la grazia del volto e l'abitudine di vestire secondo la moda francese e le attribu\u00ec un'et\u00e0 di circa diciotto anni.\nPur non avendo avuto alcuna formale istruzione, la giovane Catherine diversamente dalla maggior parte delle donne sue contemporanee, nobili e no, era almeno in grado di leggere e scrivere, anche se a fatica.\nIl matrimonio con Enrico VIII.\nUn mese dopo il divorzio da Anna di Cl\u00e8ves, della quale Catherine era dama di corte, fu dunque celebrato il quinto matrimonio dell'ormai imponente sovrano d'Inghilterra: il 28 luglio 1540 ebbero luogo le nozze a Oatlands Palace, nel Surrey. Enrico VIII era perdutamente innamorato della nuova giovane sposa, da lui ribattezzata \"rutilans rosa sine spina\" ovvero \"rosa rosseggiante e senza spine\"\".\nLa nuova regina era appena uscita dall'adolescenza e mancava della cultura e formazione appropriate per il delicato ruolo che era chiamata a svolgere.\nNel novembre del 1540 gi\u00e0 si pose in attrito con l'arcivescovo Lee per il diritto di patronato dell'arcidiaconato di York, che voleva assegnare a uno dei suoi cappellani appena il posto si fosse reso vacante per la morte dell'arcidiacono in carica, fatto poco gradito a Lee che lo interpretava come una mancanza di carit\u00e0 nei confronti di un uomo prossimo alla dipartita.\nL'anno seguente la giovanissima sovrana nomin\u00f2 quale proprio segretario personale Francis Dereham, ovvero colui che un tempo aveva chiamato \"\"marito\", forse per evitare ricatti o scandali dovuti al suo passato. I rapporti con Maria, la figlia maggiore del re, non erano buoni: la sovrana lamentava di non essere trattata con lo stesso rispetto e la stessa benevolenza dimostrata a Jane Seymour e ad Anna di Cl\u00e8ves.\nI rapporti con la precedente sovrana, Anna di Cl\u00e8ves, del cui seguito aveva brevemente fatto parte, erano estremamente cordiali, tanto che, durante le celebrazioni per il Natale del 1540 le due giovani trascorsero quasi tutte le serate danzando insieme, mentre il re, tormentato dai dolori alle gambe, si ritirava a dormire presto.\nIn quel momento per\u00f2 nulla sembrava turbare i sentimenti di Enrico che aveva deciso di portare con s\u00e9 la moglie in un viaggio ufficiale: una spedizione nel Nord del Paese, forse con l'intento di farla incoronare a York. In questo frangente, attorno ai primi mesi del 1541, Catherine riprese la sua relazione con il cortigiano Thomas Culpeper. A questo punto la relazione tra i due era ben nota al seguito della regina.\nNel novembre del 1541, al ritorno dei sovrani dal viaggio ufficiale, un'ex dama di compagnia della duchessa di Norfolk, Mary Hall, fece pervenire a corte lettere anonime nelle quali dipingeva la regina come \"una donna immorale, nel vivere e nel carattere\"\" e l'accusava di avere avuto diversi amanti prima delle nozze con il re e che tale circostanza era stata di pubblico dominio.\nAlcune cameriere del dormitorio in cui Catherine aveva alloggiato a Lambeth confermarono le relazioni avute dalla giovane con Mannox e con Dereham; la famiglia al completo si dissoci\u00f2 dalla giovane, disconoscendone le azioni e giungendo a distruggere il suo ritratto presente nella galleria della residenza di Lambeth.\nLa reazione di Enrico VIII fu spietata: numerosi esponenti della famiglia Howard, compresi vari fratelli e sorelle della regina e l'ultrasessantenne duchessa vedova di Norfolk, furono arrestati con l'accusa di alto tradimento e rinchiusi nella Torre di Londra, anche se, nel giro di un anno, vennero liberati con il perdono reale. Dereham e in seguito Culpeper, trovato in possesso di una compromettente lettera d'amore scritta da Catherine, furono arrestati e torturati, dopodich\u00e9 la stessa regina venne arrestata il 12 novembre.\nDereham e Culpeper, giudicati colpevoli di alto tradimento, furono giustiziati il 10 dicembre 1541, Culpeper per decapitazione e Dereham venendo prima impiccato e poi squartato. Le teste mozzate dei due uomini vennero esposte sul London Bridge, dove rimasero fino al 1546.\nCatherine fu privata del titolo di regina, i suoi beni furono confiscati e lei stessa venne rinchiusa nell'ex abbazia di Syon, dove piomb\u00f2 in uno stato di depressione che costrinse i carcerieri a sottrarre qualsiasi oggetto con cui avrebbe potuto cercare di suicidarsi.\nA seguito delle ammissioni di Dereham e Culpeper, l'arcivescovo Cranmer le sugger\u00ec di appellarsi al precedente fidanzamento con Dereham e alla successiva consumazione.\nCi\u00f2 avrebbe comportato automaticamente la nullit\u00e0 del matrimonio con il sovrano, vanificando ogni accusa di adulterio e le avrebbe garantito di avere salva la vita.\nLa giovane tuttavia rifiut\u00f2 di considerare questa possibilit\u00e0, asserendo che non vi era stata alcuna promessa di matrimonio tra lei e Dereham e che egli le avrebbe \"usato violenza\".\nNella speranza di essere graziata, e ancora dietro consiglio dell'arcivescovo Cranmer, Catherine scrisse una sgrammaticata lettera confessione indirizzata al re, definendosi \"\"la suddita pi\u00f9 dolente della Maest\u00e0 Vostra e la pi\u00f9 vile del mondo\", implorando piet\u00e0 \"per la mia giovane et\u00e0, la mia ignoranza, la mia debolezza, l'umile confessione dei miei peccati e il mio umile affidarmi alla Vostra clemenza e misericordia\".\nAccusata di avere condotto una vita \"abominevole, meschina e viziosa\"\" prima e durante il matrimonio fu deportata alla Torre di Londra l'11 gennaio 1542 e ivi decapitata all'alba del 13 febbraio 1542.\nLa notte prima dell'esecuzione, appena le fu comunicato di prepararsi per essere giustiziata il giorno seguente, si tramanda che Catherine abbia richiesto che le venisse portato il ceppo nella propria cella per esercitarsi a poggiarvi il capo; tuttavia, il mattino successivo, la giovane apparve talmente debole da avere bisogno di essere sorretta per salire sul patibolo.\nNel suo ultimo discorso al popolo Catherine chiese perdono e proclam\u00f2 il proprio amore per il re, dichiarando che la morte era \"\"giusta e meritata\" per i propri crimini e supplicando i presenti di pregare per lei. Non corrisponde a verit\u00e0 la leggenda secondo cui le sue ultime parole sarebbero state \"Muoio come una regina, ma preferirei morire come moglie di Culpeper\".\nAl momento della morte Catherine Howard aveva tra i diciotto e i ventun anni ed era stata regina per poco pi\u00f9 di diciotto mesi.\nImmediatamente dopo la regina fu decapitata la vedova di George Bolena, Lady Jane Rochford, che era stata dama di compagnia della regina ed era stata accusata di averne favorito la tresca con il giovane Thomas Culpeper, il che costituiva alto tradimento.\nLa donna, durante la prigionia, aveva subito un tracollo nervoso, ma ci\u00f2 non valse a salvarle la vita in quanto il Parlamento inglese aveva appena approvato, su ordine del sovrano, una legge che consentiva di giustiziare anche le persone insane di mente.\nEntrambe le donne furono sepolte sotto il pavimento della Chiesa di San Pietro ad Vincula, dove sei anni prima erano stati seppelliti Anna Bolena e il fratello George.\nNella cultura.\nCatherine \u00e8 stata pi\u00f9 volte portata sulle scene, dal cinema alla televisione, nella musica e nella letteratura:"}
{"id": "707957", "revid": "1684799", "url": "https://it.wikipedia.org/wiki?curid=707957", "title": "Apc", "text": ""}
{"id": "707960", "revid": "124806170", "url": "https://it.wikipedia.org/wiki?curid=707960", "title": "Salvatore Cancemi", "text": "Biografia.\nLa famiglia di Cancemi non aveva tradizioni all'interno della mafia, suo padre aveva aperto una fiorente macelleria. Cancemi venne affiliato nella \"cosca\" mafiosa di Porta Nuova da Vittorio Mangano, alla presenza del \"boss\" Giuseppe Cal\u00f2, nel 1976 all'et\u00e0 di 34 anni. Dopo l'arresto di Cal\u00f2 nel 1985, Cancemi venne nominato reggente del mandamento di Porta Nuova da Salvatore Riina.\nNel 1976 Cancemi fu incarcerato per aver rubato un carico di carne a un macellaio che si era rifiutato di pagare il pizzo. In carcere Tommaso Buscetta si prese cura del neo iniziato Cancemi. Vent'anni dopo, quando Cancemi si riun\u00ec a Buscetta durante un processo nel 1993, confess\u00f2 di aver strangolato due dei suoi figli nel 1982, per ordine di Tot\u00f2 Riina. Buscetta abbracci\u00f2 Cancemi e disse: \"Non puoi rifiutare l'ordine. Ti perdono perch\u00e9 so cosa vuol dire essere di Cosa Nostra\".\nCancemi fu coinvolto nei preparativi e nelle esecuzioni degli omicidi dei magistrati antimafia Giovanni Falcone e Paolo Borsellino nel 1992. Fece da vedetta alla squadra che piazz\u00f2 e fece esplodere la bomba a Capaci che uccise Falcone, sua moglie e tre uomini della sua scorta sull'Autostrada A29. Cancemi inizialmente neg\u00f2 di aver partecipato all'omicidio di Borsellino, ma dovette ammettere il suo coinvolgimento quando altri due pentiti, Calogero Ganci e Giovan Battista Ferrante, lo chiamarono in causa nel 1996.\nCancemi ha descritto la celebrazione della vittoria seguita all'attentato di Capaci. Tot\u00f2 Riina ordin\u00f2 dello champagne francese e mentre gli altri brindarono, Cancemi e un altro futuro pentito Santino Di Matteo si guardano scambiandosi una cupa valutazione su Riina e sul loro futuro: \"Questo cornuto sar\u00e0 la rovina di tutti noi\".\nPentimento.\nIl 22 luglio 1993 Cancemi si consegn\u00f2 spontaneamente ai Carabinieri di Piazza Verdi a Palermo, dichiarando che la mattina successiva avrebbe dovuto incontrarsi con il latitante Pietro Aglieri, capomandamento di Santa Maria di Ges\u00f9, per poi raggiungere Bernardo Provenzano in una localit\u00e0 segreta, offrendosi di aiutarli ad organizzare una trappola; l'informazione per\u00f2 venne considerata non veritiera dai Carabinieri, i quali erano convinti che Provenzano fosse morto poich\u00e9 dopo un decennio la moglie e i figli erano tornati a vivere e a lavorare a Corleone, decidendo quindi di non sfruttare l'occasione. In seguito, Cancemi rese dichiarazioni sull'organizzazione delle stragi del '92 e '93, sulla trattativa Stato-mafia e sui rapporti dell'organizzazione con Marcello Dell'Utri e Silvio Berlusconi. Riina era stato arrestato il 15 gennaio di quell'anno e i suoi seguaci intensificarono la strategia terroristica avviata l'anno prima con l'uccisione di Falcone e Borsellino dopo la conferma della sentenza del Maxi Processo.\nDichiarazioni.\nSalvatore Cancemi ha reso noto che la Fininvest, tramite Marcello Dell'Utri e il mafioso Vittorio Mangano, aveva pagato a Cosa Nostra 200 milioni di lire (100.000 euro) all'anno. I presunti contatti, secondo Cancemi, dovevano sfociare in una legislazione favorevole a Cosa Nostra, in particolare al duro regime carcerario 41-bis. La premessa di fondo era che Cosa Nostra avrebbe sostenuto il partito Forza Italia di Berlusconi in cambio di favori politici.\nNonostante le condanne per aver partecipato a diversi omicidi, ad esempio quelli del politico Salvo Lima, i magistrati Giovanni Falcone e Paolo Borsellino, e il poliziotto Ninni Cassar\u00e0, Cancemi venne scarcerato. Alla domanda sull'attuale 'pax mafiosa', Salvatore Cancemi ha detto: \"Trovo questo silenzio pi\u00f9 terrificante delle bombe\".\nMorte.\nCancemi, che viveva sotto protezione in una localit\u00e0 segreta vicino a Trapani, \u00e8 morto il 14 gennaio 2011 per un ictus. La notizia \u00e8 stata diffusa solo due settimane dopo, il 27 gennaio."}
{"id": "707964", "revid": "2056951", "url": "https://it.wikipedia.org/wiki?curid=707964", "title": "Uropigio", "text": "Nell'anatomia degli uccelli, l'uropigio (gr. oura, coda + puge, estremit\u00e0) \u00e8 una ghiandola prominente adiposa, che si trova sopra la coda. Pi\u00f9 sviluppata nelle specie acquatiche, ha la funzione di secernere un liquido oleoso impermeabile, che l'animale spande sulle proprie penne con il becco. Gli uccelli acquatici possiedono ghiandole dell'uropigio notevolmente sviluppate:\nLa ghiandola ha due lobi (ciascuno dotato di una ghiandola ramificata alveolare), uniti e avvolti da una capsula connettivale. Dalla porzione esterna della capsula partono numerosi setti orientati verso l'interno, che suddividono i lobi in numerosi lobuli. L'epitelio \u00e8 pluristratificato, e il lume \u00e8 ricco di secreto."}
{"id": "707967", "revid": "174925", "url": "https://it.wikipedia.org/wiki?curid=707967", "title": "Appendicite acuta", "text": ""}
{"id": "707970", "revid": "1543377", "url": "https://it.wikipedia.org/wiki?curid=707970", "title": "San Paolo (stato)", "text": "San Paolo (S\u00e3o Paulo) \u00e8 uno stato del Brasile (capitale San Paolo) situato nella parte sud-occidentale del paese tra l'oceano Atlantico e il fiume Paran\u00e1. \u00c8 lo stato federato pi\u00f9 grande del Brasile per popolazione. Lo stato, che ha il 21,9% della popolazione brasiliana, genera il 33,9% del PIL brasiliano.\nI confini sono dati, a nord e nord-est, dallo stato di Minas Gerais, sempre a nord-est dallo stato di Rio de Janeiro, a est dall'oceano Atlantico, al sud dallo stato del Paran\u00e1 e a ovest dal Mato Grosso do Sul.\nGeografia fisica.\nTerritorio.\nCirca l'85% del territorio si trova tra i 300 e i 900 m s.l.m.\nIl fiume Paran\u00e1 ha come tributari: \nClima.\nIl clima di questo Stato \u00e8 essenzialmente tropicale, ovvero caldo ed umido senza escursioni termiche di rilievo. Nella zona dell'altopiano interno il clima \u00e8 invece temperato subtropicale (in questo caso le escursioni termiche sono pi\u00f9 sensibili, cos\u00ec come le precipitazioni che sono abbondanti specie da ottobre a marzo).\nL'altitudine mitiga l'escursione termica, con estati con temperature moderate (tra i 17 e i 34\u00a0\u00b0C) ed inverni freschi molto influenzati dai fronti freddi arrivati dal sud. Non \u00e8 raro che la temperatura minima scenda ai 4 o 5 gradi durante la notte, tuttavia durante il giorno la temperatura raramente va al di sotto dei 10 gradi. Eventualmente, con l'assenza dei fronti freddi, la citt\u00e0 pu\u00f2 godere di un clima caldo durante l'inverno.\nDa segnalare che nel litorale di San Paolo gli inverni sono freddi e umidi e l'estate abbastanza calda, nel centro l'inverno \u00e8 siccitoso, e l'estate calda e piovosa. Infatti in un mese come dicembre, essendo frequenti le piogge torrenziali alternate al sole, San Paolo \u00e8 poi definito lo Stato in cui in una giornata si possono verificare le quattro stagioni. Non inconsueto \u00e8 svegliarsi col sole e nel corso della giornata assistere ad improvvisi e forti acquazzoni accompagnati anche da forte vento caldo\nPopolazione.\nLa popolazione di San Paolo \u00e8 composta in gran parte da persone con origini italiane: 13 milioni di oriundi italiani; 32,5% della popolazione locale. San Paolo ha pi\u00f9 italiani rispetto a qualsiasi regione d'Italia. Sono anche molto presenti i discendenti di portoghesi, spagnoli, tedeschi, libanesi e giapponesi; infatti, la comunit\u00e0 giapponese di San Paolo \u00e8 la pi\u00f9 significativa al mondo fuori della madrepatria. \nA partire dagli anni cinquanta, San Paolo ha ricevuto un importante flusso migratorio dalle popolazioni del nord del Brasile in cerca di lavoro.\nEconomia.\nL'economia dello Stato ha delle basi molto diversificate.\nL'industria \u00e8 sviluppata grazie a: produzione di energia, alimentari, tessili, siderurgiche, conserviere, tabacchifici, metallurgiche e chimiche.\nL'agricoltura, con al primo posto gli agrumi, quindi il caff\u00e8, mais, riso, legumi, patate, canna da zucchero. Importanti anche la bachicoltura e l'allevamento bovino. Risorse minerarie: zirconio, apatite.\nIn agricoltura, \u00e8 un produttore gigante di canna da zucchero e arancia, e ha anche grandi produzioni di caff\u00e8, soia, mais, banana, arachide, limone, cachi, mandarino, manioca, carota, patata e fragola.\nNel 2020 San Paolo ha continuato a essere il pi\u00f9 grande produttore nazionale di canna da zucchero, con 341,8 milioni di tonnellate, responsabile del 51,2% della produzione.\nPer quanto riguarda l'arancia, San Paolo \u00e8 il principale produttore del paese e responsabile del 77,5% del totale nazionale. Nel 2020 la produzione \u00e8 stata stimata in 13,7 milioni di tonnellate, ovvero 334,6 milioni di casse da 40,8\u00a0kg. La maggior parte \u00e8 destinata all'industrializzazione e all'esportazione di succhi.\nNel 2017 San Paolo rappresentava il 9,8% della produzione nazionale totale di caff\u00e8 (terzo posto).\nLo stato di San Paolo concentra pi\u00f9 del 90% della produzione nazionale di arachide e il Brasile esporta circa il 30% delle arachidi che produce.\nSan Paolo \u00e8 anche il pi\u00f9 grande produttore nazionale di banana, con 1 milione di tonnellate nel 2018. Il paese ha prodotto 6,7 milioni di tonnellate quest'anno. Il Brasile era gi\u00e0 il 2 \u00b0 pi\u00f9 grande produttore di frutta al mondo, attualmente al 3 \u00b0 posto, perdendo solo contro India e Ecuador.\nLa coltivazione di soia, invece, \u00e8 in aumento, ma non \u00e8 tra i maggiori produttori nazionali di questo legume. Nella stagione 2018/2019, San Paolo ha raccolto 3 milioni di tonnellate (il Brasile ne ha prodotte 120 milioni).\nSan Paolo ha anche una notevole produzione di mais. Nel 2019 ha prodotto quasi 2 milioni di tonnellate. \u00c8 il sesto pi\u00f9 grande produttore di questo grano in Brasile. La domanda statale \u00e8 stimata in 9 milioni di tonnellate, per l'alimentazione animale, che impone allo Stato di San Paolo di acquistare mais da altre unit\u00e0 della Federazione.\nNella produzione di manioca, il Brasile ha prodotto un totale di 17,6 milioni di tonnellate nel 2018. San Paolo \u00e8 stato il terzo produttore pi\u00f9 grande del paese, con 1,1 milioni di tonnellate.\nNel 2018 San Paolo \u00e8 stato il pi\u00f9 grande produttore di mandarino in Brasile. Per quanto riguarda i cachi, San Paolo \u00e8 il pi\u00f9 grande produttore del paese con il 58%. Il sud-est \u00e8 il pi\u00f9 grande produttore di limone del paese, con l'86% del totale ottenuto nel 2018. Solo lo stato di San Paolo produce il 79% del totale.\nNel 2019, in Brasile, c'era una superficie di produzione totale di circa 4.000 ettari di fragola. San Paolo si \u00e8 classificata seconda in Brasile con 800 ettari, con la produzione concentrata nei comuni di Piedade, Campinas, Jundia\u00ed, Atibaia e nei comuni limitrofi.\nNella coltivazione della carota, il Brasile si \u00e8 classificato al quinto posto nel ranking mondiale nel 2016, con una produzione annua prossima alle 760.000 tonnellate. In relazione alle esportazioni di questo prodotto, il Brasile occupa la settima posizione nel mondo. Minas Gerais e S\u00e3o Paulo sono i 2 maggiori produttori in Brasile. A San Paolo, i comuni produttori sono Piedade, Ibi\u00fana e Mogi das Cruzes. Per quanto riguarda patata, il principale produttore nazionale \u00e8 lo stato del Minas Gerais, con il 32% del totale prodotto nel paese. Nel 2017, il Minas Gerais ha raccolto circa 1,3 milioni di tonnellate di prodotto. San Paolo ha il 24% della produzione.\nPer quanto riguarda la mandria di bovini, nel 2019 San Paolo aveva circa 10,3 milioni di capi di bestiame (6,1 milioni per la carne bovina, 1 milione per la produzione di latte, 3 milioni per entrambi). La produzione di latte quest'anno \u00e8 stata di 1,78 miliardi di litri. Il numero di uccelli da deporre uovo \u00e8 stato di 56,49 milioni di teste. La produzione di uova \u00e8 stata di 1,34 trilioni di dozzine. Lo Stato di San Paolo \u00e8 il pi\u00f9 grande produttore nazionale con il 29,4%. Nella produzione di pollame per la produzione a San Paolo, c'\u00e8 stata una produzione di 690,96 milioni di capi nel 2019, equivalente a una fornitura di 1,57 milioni di tonnellate di pollo. Il numero di suini nello stato nel 2019 \u00e8 di 929,62.000 capi. La produzione \u00e8 stata di 1,46 milioni di capi, ovvero 126.000 tonnellate di carne suina.\nNel 2018, per quanto riguarda i pollo, la prima regione in classifica \u00e8 stata il sud-est, con il 38,9% del capo totale del paese. Per il 2018 \u00e8 stato stimato un totale di 246,9 milioni di galline. Lo stato di San Paolo \u00e8 responsabile del 21,9%. La produzione nazionale di uovo di galline \u00e8 stata di 4,4 miliardi di dozzine nel 2018. La regione sudorientale era responsabile del 43,8% del totale prodotto. Lo stato di San Paolo \u00e8 stato il pi\u00f9 grande produttore nazionale (25,6%). Il numero di quaglia era di 16,8 milioni di uccelli. Il sud-est \u00e8 responsabile del 64%, evidenziando San Paolo (24,6%).\nPer quanto riguarda l'industria, San Paolo ha avuto un PIL industriale di 378,7 miliardi di R $ nel 2017, equivalente al 31,6% dell'industria nazionale e ha impiegato 2.859.258 lavoratori nel settore. I principali settori industriali sono: edilizia (18,7%), alimentare (12,7%), prodotti chimici (8,4%), servizi industriali di servizi pubblici, quali elettricit\u00e0 e acqua (7,9%) e veicoli di motore (7,0%). Questi 5 settori concentrano il 54,7% dell'industria statale.\nNel 2019, Rio de Janeiro \u00e8 stato il maggior produttore di petrolio e gas naturale in Brasile, con il 71% del volume totale prodotto. San Paolo \u00e8 al secondo posto, con una quota dell'11,5% nella produzione totale.\nIn Brasile, l'Industria automobilistica rappresenta circa il 22% del PIL industriale. Quando la produzione del paese era praticamente limitata all'ABC, lo Stato rappresentava il 74,8% della produzione brasiliana nel 1990. Nel 2017 questo indice \u00e8 sceso al 46,6% e nel 2019 al 40,1%, a causa di un fenomeno di internalizzazione. della produzione automobilistica in Brasile, trainata da fattori quali i sindacati, che rendevano eccessivamente onerosi gli stipendi e il carico di lavoro, scoraggiava gli investimenti e favoriva la ricerca di nuove citt\u00e0. Lo sviluppo delle citt\u00e0 ABC ha anche contribuito a frenare l'attrattiva, a causa dell'aumento dei costi immobiliari e di una maggiore densit\u00e0 di aree residenziali. San Paolo ha stabilimenti per GM, Volkswagen, Ford, Honda, Toyota, Hyundai, Mercedes-Benz, Scania e Chery.\nNella industria siderurgica, la produzione brasiliana di acciaio grezzo \u00e8 stata di 32,2 milioni di tonnellate nel 2019. Minas Gerais ha rappresentato il 32,3% del volume prodotto nel periodo, con 10.408 milioni di tonnellate. Gli altri pi\u00f9 grandi centri siderurgici in Brasile nel 2019 sono stati: Rio de Janeiro (8.531 milioni di tonnellate), Esp\u00edrito Santo (6.478 milioni di tonnellate) e San Paolo (2.272 milioni di tonnellate). Alcuni produttori di acciaio a San Paolo sono COSIPA (di propriet\u00e0 di Usiminas), A\u00e7os Villares e Gerdau, che ha stabilimenti a Mogi das Cruzes e Pindamonhangaba, che produce acciaio speciale, e Ara\u00e7ariguama, che produce acciaio lungo per l'edilizia civile.\nNel 2011, il Brasile aveva la sesta industria chimica pi\u00f9 grande del mondo, con un fatturato netto di 157 miliardi di dollari, pari al 3,1% delle vendite mondiali. A quel tempo c'erano 973 fabbriche chimiche per uso industriale. Sono concentrati nella regione sud-orientale, principalmente a San Paolo. L'industria chimica ha contribuito per il 2,7% al PIL brasiliano nel 2012 e si \u00e8 affermata come il quarto settore pi\u00f9 grande dell'industria manifatturiera. Nonostante abbia registrato una delle maggiori vendite del settore al mondo, l'industria chimica brasiliana, nel 2012 e nel 2013, ha registrato un forte trasferimento della produzione all'estero, con un calo della produzione industriale nazionale e un aumento delle importazioni. Un terzo del consumo nel paese \u00e8 stato fornito dalle importazioni. 448 prodotti sono stati interrotti in Brasile tra il 1990 e il 2012. Ci\u00f2 ha comportato l'interruzione di 1.710 linee di produzione. Nel 1990, la quota di prodotti importati nel consumo brasiliano era solo del 7%, nel 2012 era del 30%. Le principali societ\u00e0 del settore in Brasile sono: Braskem, BASF, Bayer, tra le altre. Nel 2018, il settore chimico brasiliano era l'ottavo al mondo, rappresentando il 10% del PIL industriale nazionale e il 2,5% del PIL totale. Nel 2020 le importazioni occuperanno il 43% della domanda interna di prodotti chimici. Dal 2008, l'utilizzo medio della capacit\u00e0 nell'industria chimica brasiliana \u00e8 stato considerato basso, compreso tra il 70 e l'83%.\nIn industria alimentare, nel 2019, il Brasile \u00e8 stato il secondo esportatore mondiale di alimenti trasformati, con un valore di 34,1 miliardi di dollari in esportazioni. Il fatturato dell'industria alimentare e delle bevande brasiliana nel 2019 \u00e8 stato di 699,9 miliardi di R $, il 9,7% del prodotto interno lordo del paese. Nel 2015, l'industria alimentare e delle bevande in Brasile comprendeva 34.800 aziende (senza contare i panifici), la stragrande maggioranza delle quali era piccola. Queste aziende impiegavano pi\u00f9 di 1.600.000 lavoratori, rendendo l'industria alimentare e delle bevande il pi\u00f9 grande datore di lavoro nel settore manifatturiero. Ci sono circa 570 grandi aziende in Brasile, che rappresentano una buona parte dei ricavi totali del settore. San Paolo ha creato aziende come: Yoki, Vigor, Minerva Foods, Bauducco, Santa Helena, Marilan, Ceratti, Fugini, Chocolates Pan, Embar\u00e9, tra gli altri.\nIn Industria farmaceutica, la maggior parte delle societ\u00e0 brasiliane \u00e8 da tempo stabilita a San Paolo e Rio de Janeiro. Nel 2019, la situazione era che, a causa dei vantaggi fiscali offerti in stati come Pernambuco, Goi\u00e1s e Minas Gerais, le societ\u00e0 lasciavano RJ e SP e si dirigevano verso questi stati. Nel 2017, il Brasile era considerato il sesto mercato farmaceutico pi\u00f9 grande al mondo. La vendita di farmaci nelle farmacie ha raggiunto circa R $ 57 miliardi (US $ 17,79 miliardi) nel paese. Il mercato farmaceutico in Brasile aveva 241 laboratori regolarizzati autorizzati alla vendita di farmaci. Di questi, la maggioranza (60%) ha il capitale nazionale. Le multinazionali detengono circa il 52,44% del mercato, con il 34,75% negli imballaggi commercializzati. I laboratori brasiliani rappresentano il 47,56% del mercato nelle vendite e il 65,25% nelle casse vendute. Nella distribuzione delle vendite di farmaci per stato, San Paolo si \u00e8 classificata al primo posto: l'industria farmaceutica di San Paolo ha registrato un fatturato di 53,3 miliardi di R $, il 76,8% delle vendite totali in tutto il paese. Le societ\u00e0 che hanno beneficiato maggiormente della vendita di farmaci nel paese nel 2015 sono state EMS, Hypermarcas (NeoQu\u00edmica), Sanofi (Medley), Novartis, Ach\u00e9, Eurofarma, Takeda, Bayer, Pfizer e GSK.\nNel industria calzaturiera, nel 2019 il Brasile ha prodotto 972 milioni di paia. Le esportazioni sono state intorno al 10%, raggiungendo quasi 125 milioni di paia. Il Brasile \u00e8 al quarto posto tra i produttori mondiali, dietro a Cina, India e Vietnam, e all'undicesimo tra i maggiori esportatori. Delle paia prodotte, il 49% era di plastica o gomma, il 28,8% di laminato sintetico e solo il 17,7% di pelle. Il pi\u00f9 grande hub del Brasile si trova a Rio Grande do Sul, ma San Paolo ha importanti centri di scarpe, come quello nella citt\u00e0 di Franca, specializzato in calzature da uomo, nella citt\u00e0 di Ja\u00fa, specializzato in calzature da donna e nella citt\u00e0 di Birigui, specializzato in calzature. bambini. Ja\u00fa, Franca e Birigui rappresentano il 92% della produzione di calzature nello stato di San Paolo. Birigui conta 350 aziende, che generano circa 13.000 posti di lavoro, producendo 45,9 milioni di paia all'anno. Il 52% delle scarpe per bambini nel paese viene prodotto in questa citt\u00e0. Da Birigui provenivano la maggior parte dei pi\u00f9 famosi calzaturifici per bambini del paese. Ja\u00fa ha 150 fabbriche che producono circa 130.000 paia di scarpe da donna economiche al giorno. Il settore calzaturiero di Franca conta circa 550 aziende e impiega circa 20.000 dipendenti. La maggior parte delle fabbriche di scarpe da uomo pi\u00f9 famose del paese proviene da San Paolo. Tuttavia, in generale, l'industria brasiliana ha lottato per competere con le calzature cinesi, che hanno un prezzo imbattibile a causa della differenza nella riscossione delle tasse da un paese all'altro, oltre all'assenza di pesanti tasse sul lavoro brasiliane in Cina. , e l'imprenditore brasiliano ha dovuto investire in prodotti a valore aggiunto, combinando qualit\u00e0 e design, per sopravvivere.\nIn industria tessile, il Brasile, nonostante sia tra i 5 maggiori produttori mondiali nel 2013, e sia rappresentativo nel consumo di tessuti e abbigliamento, ha pochissimo inserimento nel commercio mondiale. Nel 2015, le importazioni brasiliane si sono classificate al 25 \u00b0 posto (5,5 miliardi di dollari). E nelle esportazioni, era solo 40 \u00b0 nella classifica mondiale. La quota del Brasile nel commercio mondiale di tessuti e abbigliamento \u00e8 solo dello 0,3%, a causa della difficolt\u00e0 di competere sui prezzi con i produttori in India e principalmente in Cina. Il valore lordo della produzione, che include il consumo di beni intermedi e servizi, dell'industria tessile brasiliana corrispondeva a quasi R $ 40 miliardi nel 2015, l'1,6% del valore lordo della produzione industriale in Brasile. San Paolo (37,4%) \u00e8 il maggior produttore. Le principali aree produttive di San Paolo sono la Regione Metropolitana di San Paolo e Campinas. \nIn Industria elettronica, il fatturato delle industrie in Brasile ha raggiunto i 153 miliardi di R $ nel 2019, circa il 3% del PIL nazionale. Il numero dei dipendenti del settore era di 234,5 mila persone. Le esportazioni sono state di US $ 5,6 miliardi e le importazioni del paese sono state di US $ 32,0 miliardi. Il Brasile, nonostante i suoi sforzi decennali per eliminare la dipendenza dalle importazioni di tecnologia, non ha ancora raggiunto questo livello. Le importazioni si concentrano su componenti costosi, come processori, microcontrollori, memorie, dischi magnetici, laser, LED e LCD montati sotto. I cavi per le telecomunicazioni e la distribuzione di elettricit\u00e0, cavi, fibre ottiche e connettori sono prodotti nel paese. Il Brasile ha due grandi centri di produzione di prodotti elettronici, situati nella regione metropolitana di Campinas, nello Stato di San Paolo, e nella zona di libero scambio di Manaus, nello Stato di Amazonas. Ci sono grandi aziende tecnologiche di fama internazionale, nonch\u00e9 parte delle industrie che partecipano alla loro catena di fornitura. Il paese ha anche altri centri pi\u00f9 piccoli, come i comuni di S\u00e3o Jos\u00e9 dos Campos e S\u00e3o Carlos, nello stato di San Paolo. A Campinas esistono unit\u00e0 industriali di gruppi come General Electric, Samsung, HP e Foxconn, un produttore di Apple e Dell. S\u00e3o Jos\u00e9 dos Campos, si concentra sull'industria aeronautica. Qui \u00e8 dove si trova la sede della Embraer, una societ\u00e0 brasiliana che \u00e8 il terzo produttore di aeromobili al mondo, dopo Boeing e Airbus. Nella produzione di telefoni cellulari e altri prodotti elettronici, Samsung produce a Campinas; LG produce in Taubat\u00e9; Flextronics, che produce telefoni cellulari Motorola, produce in Jaguari\u00fana; e Semp-TCL produce in Cajamar.\nIn industria degli elettrodomestici, le vendite sono state di 12,9 milioni di unit\u00e0 nel 2017. Il settore ha registrato il suo picco di vendite nel 2012, con 18,9 milioni di unit\u00e0. I marchi pi\u00f9 venduti erano Brastemp, Electrolux, Consul e Philips. Brastemp \u00e8 originario di S\u00e3o Bernardo do Campo. San Paolo \u00e8 stato anche il luogo in cui \u00e8 stata fondata Metalfrio.\nDiverse multinazionali famose hanno stabilimenti a San Paolo, come Coca Cola, Nestl\u00e9, PepsiCo, AmBev, Procter &amp; Gamble e Unilever."}
{"id": "707971", "revid": "2221770", "url": "https://it.wikipedia.org/wiki?curid=707971", "title": "Vincenzo Italiano", "text": "Ha vestito le maglie di Ribera, Partinico Audace, , , , , , e ; del Verona e del Padova \u00e8 stato anche capitano. Nel corso della sua carriera agonistica ha vinto due campionati italiani di Serie B: nel 1998-1999 con il Verona e nel 2007-2008 con il Chievo.\nBiografia.\nNato in Germania, dove i suoi genitori erano andati a raggiungere i nonni, che erano emigrati in quel paese per lavoro, Italiano \u00e8 di origini siciliane e, all'et\u00e0 di sei mesi, ritorna con la famiglia a Ribera, dove trascorre la sua giovent\u00f9.\n\u00c8 sposato con Raffaella, da cui ha avuto due figli, nel 2002 e nel 2007.\nCaratteristiche tecniche.\nGiocatore.\n\u00c8 stato un centrocampista che prediligeva giocare come regista basso davanti alla difesa; dotato di calcio lungo e preciso, si ispirava a Demetrio Albertini e Andrea Pirlo.\nLa capacit\u00e0 di dettare il giusto ritmo, la visione di gioco, il tiro dalla distanza e i gol da fuori area erano le sue caratteristiche peculiari, con buone doti anche di dinamismo e nei contrasti. La caratteristica che pi\u00f9 sorprende \u00e8 la precocit\u00e0. Infatti ha debuttato in serie D a 15 anni, in C1 a 16 e in A a 19 appena compiuti.\nCarlo Sabatini, che ha allenato Italiano a Padova, lo ha definito \u00abil regista perfetto\u00bb.\n\u00c8 stato anche un ottimo rigorista, calciandone alcuni in modo particolare, ovvero tirandoli senza rincorsa.\nAllenatore.\nGioca con il 4-3-3, prediligendo un calcio offensivo. La sua squadra difende alta, con marcature a uomo aggressive e in fase di non possesso effettua pressing sul primo controllo, mentre in fase offensiva \u00e8 importante il lavoro degli esterni, sia terzini sia ali, e anche quello dei centrocampisti in fase d'inserimento. Il centravanti invece funge da regista offensivo venendo incontro al pallone.\nZden\u011bk Zeman, di cui Italiano \u00e8 un estimatore, l'ha definito suo erede.\nCarriera.\nGiocatore.\nGli inizi.\nItaliano inizia a giocare al calcio a Ribera, nelle giovanili della locale squadra di calcio. A 13 anni viene scartato ad un provino con il Torino, in quanto ritenuto fisicamente inidoneo dal responsabile del settore giovanile granata. A 15 anni fa il suo esordio nel CND a Partinico, dove raccoglie 6 presenze stagionali.\nPassato nel 1994 al , dopo alcune presenze in Serie C1 (sette in due anni), viene selezionato da Roberto Boninsegna per la Nazionale giovanile di categoria ed attira l'attenzione di Rino Foschi, che lo porta al .\nVerona e Genoa.\nIl 2 febbraio 1997, l'allenatore del Verona Luigi Cagni lo fa esordire in Serie A, diciannovenne, in -Verona (6-1); Italiano chiude la prima annata al Verona con 4 presenze. I giallobl\u00f9 terminano la stagione al penultimo posto e retrocedono in Serie B, categoria in cui ottiene 12 presenze e 1 gol nella stagione 1997-1998; nel 1998-1999 \u00e8 titolare nella formazione allenata da Cesare Prandelli, che vincer\u00e0 il campionato cadetto, contribuendo contestualmente alla promozione con 4 realizzazioni e vari assist.\nNell'annata del ritorno in Serie A, in cui colleziona 12 presenze, subisce un infortunio ai legamenti del ginocchio che condizioner\u00e0 anche quella successiva (25 presenze totali e 2 reti). Il 5 novembre 2000, in Verona-Inter, segna il suo primo gol in Serie A, battendo il portiere S\u00e9bastien Frey con un tiro rasoterra da 25 metri: per la gioia va esultare sotto la curva, ricevendo una seconda ammonizione e venendo espulso. Questo episodio ha aperto un dibattito sulla stampa e all'interno della FIGC, con l'obiettivo di una modifica delle regole del gioco del calcio, in merito a episodi di esultanza puniti dai direttori di gara. La stagione si conclude con la permanenza in Serie A, conquistata nello spareggio salvezza con la .\nNella stagione 2001-2002, dopo essersi ritrovato in gennaio in zona UEFA della classifica, la squadra retrocede in Serie B, dopo la sconfitta di Piacenza e Italiano chiude l'annata con 29 presenze e una rete. Nella stagione 2002-2003 ad Italiano viene assegnata la fascia di capitano del Verona allenato da Alberto Malesani, con il quale gioca 35 partite, segnando 6 marcature. Nella stagione 2003-2004, con 38 presenze e 3 gol, \u00e8 risultato un elemento importante e continuo per il centrocampo del Verona. All'inizio della stagione 2004-2005, instaura un difficile rapporto con il tecnico Massimo Ficcadenti per incomprensioni tattiche e viene messo fuori rosa per motivi economici, ma, dopo che l'Hellas perde le prime tre partite della stagione, viene reintegrato riducendosi lo stipendio e il suo ritorno cambia la squadra: viene schierato come centrocampista d'assalto e sigla 4 reti, di cui 3 da fuori area, avvicinandosi alla zona play-off della classifica.\nA gennaio il presidente Giambattista Pastorello lo cede in compartecipazione alla capolista Genoa per 750.000 euro. Esordisce con i grifoni in Genoa-Torino (0-0), ma a Genova ha difficolt\u00e0 di ambientamento e di innesto nei meccanismi tattici di Serse Cosmi e finisce spesso in panchina, collezionando a fine stagione 9 presenze. Il Genoa termina la stagione al primo posto in classifica, ma viene retrocesso in Serie C1 per illecito sportivo.\nNel 2005-2006 viene riscattato dal Verona e nel marzo 2006, a 28 anni, con 235 presenze, entra nella classifica dei primi 10 giocatori pi\u00f9 presenti con la maglia gialloblu. Conclude la stagione con 37 presenze e 4 reti, una delle quali, segnata in casa contro il nella penultima giornata, permette di conquistare la matematica salvezza. Nella stagione 2006-2007 parte titolare, per poi successivamente perdere il posto in squadra, raccogliere 17 presenze fra campionato e Coppa Italia e chiudere, dopo undici stagioni complessive, la sua esperienza con il Verona.\nCon 260 presenze totali \u00e8 il sesto giocatore di sempre, in termini di presenze, con la maglia giallobl\u00f9.\nChievo.\nNel gennaio del 2007, durante il mercato invernale, si trasferisce ai concittadini del , ritornando a giocare in Serie A. Esordisce in maglia clivense nella vittoriosa gara interna contro il Catania (2-1); in campionato gioca 17 partite, terminando la stagione con la retrocessione.\nNell'annata 2007-2008, dopo un inizio difficile, con 34 presenze e 6 marcature conquista il ritorno in Serie A del Chievo, matematicamente arrivato alla penultima giornata, visti i quattro punti di vantaggio sulla terza classificata da quando vi sono i tre punti in palio per vittoria, contribuendo inoltre, all'ultima giornata, al trionfo in Serie B tramite il primo posto finale in classifica per la prima volta nella storia dei giallobl\u00f9 (e seconda volta personale per Italiano). Durante la stagione 2008-2009, dopo aver disputato 21 partite di campionato e segnato 3 reti, tutte da fuori area, arriva la salvezza, nuovamente alla penultima giornata, contro il Bologna.\nPadova.\nIl 20 luglio 2009 si trasferisce al Padova, firmando un contratto triennale. Dopo aver esordito alla prima giornata in Padova- (1-0), l'11 ottobre, contro il , segna il suo primo gol con la maglia biancoscudata. Alla fine del primo anno ottiene la salvezza in Serie B, dopo i play-out vinti contro la , chiudendo la stagione con 34 presenze e 5 realizzazioni.\nNel secondo anno al Padova, Italiano diventa capitano della squadra, ma la prima met\u00e0 di stagione \u00e8 costellata da infortuni: ad inizio anno subisce una frattura di una costola e l'incrinatura di un'altra, a dicembre una distorsione alla caviglia e a gennaio uno stiramento alla coscia destra. Nei minuti di recupero della penultima giornata di campionato trasforma il calcio di rigore decisivo che consente al Padova, di mister Alessandro Dal Canto, di battere il Livorno per 3-2 e di accedere alla zona play-off. Nell'andata della semifinale play-off segna il rigore con cui il Padova batte il e grazie al 3-3 del ritorno accede in finale, dove perde e viene eliminato dal Novara. La stagione di Italiano si chiude con un totale di 32 presenze e 3 marcature, tutte su rigore.\nPer Italiano l'annata 2011-2012 parte sottotono, in scadenza di contratto con il Padova: il tecnico Dal Canto lo alterna con Omar Milanetto, facendogli perdere il posto da titolare. Nelle occasioni in cui parte dall'inizio continua a portare la fascia da capitano. Il Padova chiude la stagione appena sotto la zona play-off e Italiano raccoglie 23 presenze e 3 reti.\nA fine stagione rimane svincolato, anche se il presidente biancoscudato, Marcello Cestaro, afferma che nel caso in cui Italiano, nel frattempo rimasto invischiato in una vicenda di calcioscommesse, fosse stato assolto dalle accuse, sarebbe potuto rimanere nei quadri della societ\u00e0.\nPerugia, Lumezzane e ritiro.\nIl 19 febbraio 2013 si aggrega in prova alla rosa del Perugia, nel girone B di Lega Pro Prima Divisione, al fine di permettere alla societ\u00e0 di valutarne un eventuale tesseramento, conseguente alla fine della squalifica per la vicenda del calcioscommesse: due giorni dopo Italiano trova l'accordo col club perugino.\nDopo essere andato in panchina in tutte le partite dalla fine della squalifica, il 5 maggio 2013, subentrando nel secondo tempo della 29\u00aa giornata di campionato, fa il suo esordio contro il nella partita che finisce 3-0; nell'incontro successivo contro la Paganese fa il suo esordio dal primo minuto. Nell'ultima partita della stagione, nella gara di ritorno dei play-off contro il Pisa, indossa la fascia di capitano. Chiude lo scorcio di stagione con 3 presenze e nessuna rete.\nIl 30 giugno 2013 rimane svincolato e il 22 luglio successivo va in ritiro con i calciatori svincolati a Coverciano, sotto l'egida dell'Associazione Italiana Calciatori. Nell'agosto 2013 si allena con il Sydney FC, squadra australiana.\nIl 12 novembre raggiunge un accordo biennale col , formazione del girone A di Lega Pro Prima Divisione. Debutta il 16 novembre nella sfida contro il persa 1-0, entrando ad inizio del secondo tempo al posto di Mattia Maita. Chiude la stagione con 11 presenze e nessuna rete. Al termine della stagione annuncia il suo ritiro dal calcio giocato e l'intenzione di intraprendere la carriera di allenatore.\nAllenatore.\nGli inizi.\nL'8 agosto 2014, dopo aver frequentato il corso per allenatori al Centro tecnico federale Luigi Ridolfi, diventa il nuovo vice-allenatore del di Alessandro Dal Canto. Il 20 ottobre 2014 Dal Canto ed il suo staff vengono esonerati alla nona giornata della Lega Pro 2014-2015.\nNella stagione 2015-2016 allena la formazione \"Allievi\" della \"Luparense San Paolo\", della quale la prima squadra, nel frattempo, milita in Serie D.\nVigontina San Paolo.\nNella Serie D 2016-2017 diventa il nuovo tecnico della \"Vigontina San Paolo\", formazione della provincia di Padova, erede della Luparense San Paolo. Il 3 gennaio 2017 si dimette dalla guida del club padovano. Il 2 marzo torna alla guida della \"Vigontina San Paolo\", al posto di Vito Antonelli, tuttavia la squadra al termine della stagione retrocede in Eccellenza.\nArzignano Valchiampo.\nIl 31 maggio 2017 firma per l', in Serie D. Con lui in panchina ci saranno il preparatore Alberto Griggio e l\u2019allenatore in seconda Daniel Niccolini. La stagione, per la squadra, si conclude con un brillante terzo posto e con la vittoria dei play-off di girone, arrivata battendo il in semifinale e il in finale; a questo successo, per\u00f2, non seguir\u00e0 il ripescaggio.\nTrapani.\nIl 28 luglio 2018 il ufficializza il suo ingaggio come nuovo allenatore. Era gi\u00e0 stato un calciatore della squadra granata dal 1994 al 1996. Per l'ex giocatore, oltre a un ritorno, sar\u00e0 la prima volta che allener\u00e0 un club professionistico. Debutta all'indomani battendo nuovamente la formazione dilettantistica padovana del Campodarsego, nel primo turno eliminatorio di Coppa Italia.\nL'annata di esordio nei professionisti da capo allenatore si rivela un successo: il club, malgrado verr\u00e0 poi eliminato nella fase successiva di coppa nazionale dal , ha un ottimo avvio di campionato gi\u00e0 dalle prime battute, permanendo nella vetta della classifica e contendendo, per tutto il torneo di Serie C, il primato per la promozione diretta in Serie B alla , che sar\u00e0 poi vincitrice. Frattanto porta i granata in semifinale di Coppa Italia Serie C (tuttora il miglior risultato raggiunto dalla societ\u00e0 siciliana in tale competizione), dov'\u00e8 estromesso dalla , poi detentrice del trofeo. Al termine della stagione la squadra trapanese si piazza al 2\u00ba posto finale in classifica, qualificandosi cos\u00ec ai play-off promozione e accedendo direttamente ai quarti di finale, dove supera il . Il 15 giugno 2019, nella Final Four di Serie C, ottiene la promozione nella serie cadetta battendo il . Per Italiano si tratta della sua prima promozione da allenatore nei professionisti.\nSpezia.\nIl 19 giugno 2019, annuncia la firma di un contratto biennale con lo , in Serie B. Nel frattempo partecipa al corso per allenatore professionista di Prima Categoria-UEFA Pro. Alla sua guida, gli aquilotti ottengono 17 vittorie, 10 pareggi e 11 sconfitte, che permettono loro di raggiungere il miglior piazzamento di sempre in classifica in un campionato cadetto, ovvero il 3\u00ba posto, posizione che di fatto sancisce l'accesso diretto alle semifinali play-off. L'11 agosto 2020 vince per 3-1 la semifinale di ritorno contro il , ribaltando il 2-0 dell'andata e facendo raggiungere ai liguri, per la prima volta in assoluto, le finali degli spareggi. La settimana seguente lo Spezia \u00e8, storicamente, promosso in Serie A, nonostante la sconfitta interna per 0-1 contro il , avendo vinto la gara di andata con lo stesso punteggio e beneficiando di una migliore posizione in classifica al termine della stagione regolare. Oltre a ci\u00f2, sul piano personale, l'allenatore diventa (sino a tutt\u2019oggi) l\u2019unico tecnico, nel campionato italiano di calcio, capace di riuscire a trionfare in tutti i play-off delle tre categorie nazionali, inoltre consecutivamente, organizzate sotto l\u2019egida della FIGC, ossia, in ordine cronologico: in quelli (del proprio girone) di Serie D con l'Arzignano (2017-18), in quelli di Serie C con il Trapani (2018-19) e in quelli di Serie B con i liguri (2019-20).\nIl 14 settembre ottiene l'abilitazione UEFA Pro, discutendo la tesi \"Passaggio calciatore-allenatore. Cosa ricordare e cosa mettere nel cassetto\" e il 25 settembre prolunga il contratto con lo Spezia fino al 2022. Porta la squadra ligure alla salvezza con un turno di anticipo, vincendo, il 15 maggio 2021, lo scontro diretto con il Torino per 4-1 e terminando poi il campionato al quindicesimo posto, con 39 punti. Per arrivare alla salvezza, gli aquilotti hanno fatto risultati contro club di alta classifica pareggiando con l' (0-0) e l' campione d'Italia (1-1), oltre ad avere vinto in casa del (1-2) e al Picco contro il (2-0).\nIl 2 giugno seguente rinnova il suo contratto con i liguri sino al 2023, con un ritocco dell\u2019ingaggio fino a circa un milione di euro, bonus compresi. Tuttavia, il 30 giugno seguente risolve il proprio contratto con la societ\u00e0 spezzina.\nFiorentina.\nSubito dopo la rescissione con lo Spezia, viene annunciato come nuovo tecnico della , firmando un contratto biennale.\nControversie.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC con l'accusa di aver tentato di avvantaggiare la propria squadra in occasione della partita Padova- del 23 marzo 2010. Italiano si dichiara estraneo alle accuse.\nItaliano \u00e8 accusato da Filippo Carobbio, all'epoca giocatore del Grosseto, di aver tentato di corrompere Marco Turati, altro calciatore del Grosseto, amico ed ex compagno di Italiano nel Verona, per combinare Padova-Grosseto. Il 1\u00ba giugno il Procuratore federale Stefano Palazzi richiede per Italiano tre anni di squalifica ed il 18 giugno 2012 Italiano viene squalificato per 3 anni, in primo grado.\nLa \"combine\" \u00e8 smentita sia da Turati che da Gino Nassuato, medico sociale del Padova, ma la Corte di Giustizia Federale della FIGC ritiene di avere elementi sufficienti per confermare le responsabilit\u00e0 di Italiano e il 6 luglio successivo ne respinge il ricorso. Italiano continua a dichiararsi \"vittima di un'inaccettabile ingiustizia\".\nIl 4 febbraio 2013, il Tribunale Nazionale d'Arbitrato per lo Sport (TNAS) accoglie parzialmente il ricorso di Italiano, derubricando l'accusa da illecito sportivo a condotta antisportiva e ne riduce la squalifica da 3 anni a 9 mesi (fino al 18 marzo 2013). Contestualmente i due punti di penalizzazione inflitti precedentemente al Padova, vengono commutati in una ammenda da 50.000 euro.\nNell'ottobre 2015 la Procura di Padova ha chiesto l'archiviazione del Procedimento penale nel quale Italiano veniva accusato di aver truccato la partita Padova- del 23 marzo 2010.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\"\nStatistiche da allenatore.\n\"Statistiche aggiornate al 27 febbraio 2022\""}
{"id": "707976", "revid": "125383435", "url": "https://it.wikipedia.org/wiki?curid=707976", "title": "Milizia ferroviaria", "text": "La Milizia ferroviaria era una specialit\u00e0 della Milizia Volontaria per la Sicurezza Nazionale, istituita nel giugno 1923 in seguito allo scioglimento dei nuclei di Polizia ferroviaria sorti dopo la marcia su Roma, su iniziativa del governo fascista per ricondurre l'ordine e la disciplina nei trasporti.\nStoria.\nLa Milizia ferroviaria fu istituita con decreto legge del 30 ottobre 1924. Il personale era tratto dai funzionari e dagli agenti dell'amministrazione delle Ferrovie dello Stato, preferibilmente iscritti al Partito Nazionale Fascista e all'Associazione Fascista Ferrovieri. Gli elementi che prestavano servizio continuativo erano quindi distaccati dall'azienda ferroviaria alla milizia per tutta la durata di questo speciale servizio e venivano conseguentemente restituiti alle loro normali mansioni non appena cessavano le ragioni del loro impiego nella milizia.\nDurante questo servizio, che era volontario, camicie nere e ufficiali continuavano a percepire lo stipendio e a godere i diritti relativi alle mansioni temporaneamente abbandonate nell'amministrazione ferroviaria.\nL'impiego era regolato dal Ministero delle comunicazioni ed i compiti di questa milizia erano, dalla sua costituzione:\nDurante la seconda guerra mondiale fu mobilitata e serv\u00ec in particolare nel teatro balcanico, dove operava a bordo dei treni armati del Regio Esercito e sui vagoni armati di scorta ai convogli.\nDopo la caduta del fascismo e la costituzione della Repubblica Sociale Italiana, venne riorganizzata la Guardia Nazionale Repubblicana Ferroviaria su nove legioni, ventritr\u00e9 nuclei, ottantuno comandi di stazione, una scuola (a Ballabio) ed un ispettorato.\nOrganizzazione.\nFino al novembre del 1928, unitamente alla Milizia portuaria e postelegrafonica, essa fu alle dipendenze del disciolto Ispettorato generale reparti speciali e pass\u00f2 nel 1929 alla dipendenza diretta del Comando gruppo legioni ferrovieri, con sede a Roma. Detto comando era composto, oltre che dallo stato maggiore, di tre uffici:\nLa Milizia ferroviaria era composta di quattordici legioni, corrispondenti ai tredici compartimenti ed alla delegazione sarda delle Ferrovie dello Stato. I comandi di coorte erano quarantatr\u00e9, i comandi di stazione centoventuno ed i posti fissi centotrentaquattro. In totale si raggiunsero nel 1928 oltre i ventitremila uomini.\nOgni legione aveva una biblioteca e una banda musicale. Allo sport venne dato un grande impulso, perci\u00f2 in questa milizia si formarono ottime squadre di ciclismo, scherma e pugilato.\nUniforme ed equipaggiamento.\nIl personale della Milizia ferroviaria vestiva l'uniforme grigioverde della MVSN, con gambali in cuoio nero e bandoliera di cuoio marrone. Si distingueva per le filettature cremisi delle fiamme nere, dei fregi e delle controspalline e per la ruota alata su entrambe le maniche della giubba, d'argento per i militi e i capisquadra, d'oro per gli ufficiali. Sui polsi, solamente per i militi, gli alamari neri quale distintivo di agente di polizia giudiziaria. Come per tutta la MVSN, i fascetti littori sostituivano sulle fiamme le stellette delle Regie Forze Armate.\nIl fregio, portato sul fez nero e sul berretto rigido, era costituito da un fascio littorio su una ruota alata, racchiuso tra due rami d'ulivo sormontati dalla corona d'Italia. Nel tondino nero posto sotto il fascio era riportato il numerale romano del reparto.\nGli ufficiali erano armati di pistola o rivoltella. Gli aiutanti (marescialli) erano armati di pistola a rotazione Bodeo Mod. 1889. Gli altri sottufficiali e le camicie nere erano armati di moschetto Carcano Mod. 91 per cavalleria e di pistola a rotazione sempre Mod. 1889. Bench\u00e9 dismessa dall'esercito, la milizia impieg\u00f2 sino alla fine della guerra la mitragliatrice leggera SIA Mod. 1918 per la difesa dei convogli.\nOrdinamento.\nComando e Ispettorato della Milizia Ferroviaria (Roma):"}
{"id": "707978", "revid": "1573940", "url": "https://it.wikipedia.org/wiki?curid=707978", "title": "The Island Sun", "text": "L'Island Sun \u00e8 un settimanale (precedentemente un quotidiano) pubblicato sull'isola di Tortola (Isole Vergini britanniche), fondato da Carlos Dowing con la moglie Esme.\nFondato nel 1962 come quotidiano, oggi esce una volta alla settimana, ogni domenica. \nNel 1984, in seguito alla morte della moglie, Dowing lasci\u00f2 il giornale."}
{"id": "707980", "revid": "125932878", "url": "https://it.wikipedia.org/wiki?curid=707980", "title": "Milizia forestale", "text": "La Milizia forestale (successivamente Guardia Nazionale Repubblicana della Montagna e delle Foreste nella Repubblica Sociale Italiana) era una specializzazione della Milizia Volontaria per la Sicurezza Nazionale, istituita nel 1926 durante il ventennio fascista in Italia.\nStoria.\nFu istituita, su iniziativa di Italo Balbo, con il regio decreto legge 16 maggio 1926 n. 1066, allo scopo di dare allo Stato un organo vitale e disciplinato per l'attuazione delle direttive del governo Mussolini nel campo della politica forestale. Il decreto contestualmente sopprimeva il Corpo reale delle foreste.\nInizialmente il reclutamento dei militi fu effettuato traendoli dal personale di custodia del soppresso Corpo reale delle foreste e da quello addetto alla vigilanza sulla pesca e la custodia dei regi tratturi, inquadrato da ufficiali provenienti in parte dai ruoli tecnici forestali e in parte da ufficiali del R. Esercito e delle altre Forze Armate. Gli ufficiali furono reclutati fra i laureati in scienze agrarie o in ingegneria che avessero frequentato un corso speciale d'istruzione forestale e militare, i sottufficiali e i militi fra coloro che avessero rispettivamente frequentato con buon esito le scuole allievi sottufficiali e allievi militi. Nel 1930 la Milizia contava 337 ufficiali e 3.441 sottufficiali e camicie nere e nel decennio successivo sarebbero arrivati ad oltre 20.000.\nIl comando venne affidato inizialmente al generale del Regio Esercito Giuseppe Boriani e dal 1928 al luogotenente generale Augusto Agostini.\nVenne riordinata successivamente con i RR. DD. LL. 27 giugno 1935 n. 1433, 7 maggio 1936 n. 882 e 23 novembre 1937 n. 2359. Dipendeva disciplinarmente dal Comando generale della Milizia Volontaria per la Sicurezza Nazionale, tecnicamente ed amministrativamente dal Ministero dell'Economia Nazionale e dal 1929 dalla Ministero dell'agricoltura e delle foreste.\nAscari forestali.\nLa 11\u00aa Legione della Milizia nazionale forestale venne costituita in Africa Orientale Italiana ed organizzata su cinque nuclei. Il comando era ad Addis Abeba, dove aveva sede anche la scuola per le reclute locali. Infatti, mentre gli ufficiali erano nazionali, la truppa era in larga maggioranza formata da ascari forestali. L'uniforme era caratterizzata dal fregio della Milizia sul tarbush e da fiocco e fascia verdi.\nAgostini fu alla testa della Coorte milizia forestale AOI, che l'8 ottobre 1935 si imbarc\u00f2 per la guerra d'Etiopia. Sbarcato in Somalia italiana, la coorte venne aggregata alla Colonna celere \"Agostini\" e si distinse particolarmente nella seconda battaglia dell'Ogaden.\nMilizia fascista forestale albanese.\nDopo l'attribuzione della corona del Regno d'Albania a Vittorio Emanuele III il 16 aprile 1939, le forze armate e di polizia albanesi vennero fuse con quelle italiane. Con l'istituzione il 2 giugno 1939 del Partito Fascista Albanese, subordinato a Benito Mussolini ed al Partito Nazionale Fascista italiano, ai sensi del decreto luogotenenziale 14 agosto 1939 n. 91 fu istituita la Milizia fascista albanese (MFA), inquadrata nella Milizia Volontaria per la Sicurezza Nazionale italiana e posta anch'essa sotto il comando del capo del Governo italiano.\nContestualmente venne istituita la Milizia fascista forestale, indipendente dalla Milizia fascista albanese ed inquadrata nella Milizia forestale. Essa era investita degli stessi compiti della corrispondente italiana. La forza ammontava ad una legione, la 12\u00aa Legione della Milizia nazionale forestale (MNF) inserita nell'organico della Milizia forestale nazionale.\nSeconda guerra mondiale e dopoguerra.\nDurante la seconda guerra mondiale questa legione venne aggregata alla 9\u00aa Armata del Regio Esercito ed impiegata in Jugoslavia ed in Grecia per attivit\u00e0 anti-partigiana. Venne impiegata sia in compiti di presidio che in attivit\u00e0 operativa, soprattutto nei Balcani. Nel 1941 lo storico comandante Agostini viene sostituito da Lorenzo Chierici, fino all'aprile 1943, quando questi divenne Capo della Polizia italiana.\nDopo l'armistizio di Cassibile dell'8 settembre 1943, i reparti attivi nel territorio della Repubblica Sociale Italiana passarono sotto il comando della Guardia Nazionale Repubblicana. Con decreto legislativo del Duce 11 dicembre 1944 n. 908 della Repubblica Sociale Italiana la Milizia venne ribattezzata Guardia nazionale repubblicana della montagna e delle foreste, organizzata su un comando superiore, una scuola allievi, un battaglione operativo, 7 legioni ed una coorte e 4 centurie autonome.\nChiusasi la parentesi fascista, il Comando alleato eman\u00f2 un decreto di ricostituzione della Milizia forestale (23 maggio 1945). Il 12 marzo 1948 venne costituito il Corpo forestale dello Stato.\nOrganizzazione.\nLa Milizia forestale era costituita da un comando gruppo Legioni dal quale dipendevano direttamente i comandi delle Legioni, da una coorte autonoma con sede a Cagliari, da un deposito e da due scuole (sottufficiali e militi).\nLegione, coorte, centuria, manipolo e distaccamento costituiscono in ordine gerarchico, i reparti della Milizia nazionale forestale e dal comando di ciascuna Legione, coorte, centuria, manipolo, e squadra, dipendono due o pi\u00f9 comandi del grado immediatamente inferiore.\nI comandi retti da ufficiali, che andavano da legione a manipolo, avevano compiti tecnici amministrativi e disciplinari, i reparti comandati da graduati, che sono da squadra a distaccamento, prestavano prevalentemente servizio di polizia.\nLe legioni erano sette con sede: la I a Udine, la II a Trento, la III a Torino, la IV a Firenze, la V a Roma, la VI a Caserta e la VII a Reggio Calabria. Le coorti ventotto, le centurie settantasei, i manipoli duecentouno, le squadre seicentosettantaquattro e i distaccamenti duemilaquarantaquattro. Tutte le legioni sono state costituite il 1\u00ba settembre 1926. A queste si aggiunsero nel 1926 la I Coorte autonoma; la II Coorte Autonoma venne costituita il 1\u00ba gennaio 1927.\nNel 1936 l'ordinamento venne modificato: le legioni vennero portate a nove, pi\u00f9 una legione su due coorti in Libia italiana, una su cinque nuclei in Africa Orientale Italiana ed una nel Regno albanese.\nCompiti.\nI compiti specifici della Milizia consistettero nel disimpegno delle seguenti funzioni:\nA queste funzioni tecniche si affiancavano i compiti generici di tutte le milizie in tempo di pace:\nIn tempo di guerra, nel caso di mobilitazione la Milizia avrebbe assurto ai compiti di:\nUniforme ed equipaggiamento.\nIl personale nazionale della Milizia forestale vestiva l'uniforme grigioverde della MVSN, con gambali in cuoio naturale e bandoliera. Si distingueva per il cappello alpino con la sola nappina senza penna (la cosiddetta \"vedova\") con fascia e bordi neri e per le filettature verdi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate..\nIl fregio era rappresentato da un'aquila ad ali spiegate su due asce incrociate ed un fascio littorio.\nIl primo labaro era rappresentato nel 1927 dalla scritta MILIZIA NAZIONALE FORESTALE (aquila coronata con due asce incrociate su fascio littorio), di colore nero il retro anch'esso di colore nero senza scritte o simboli successivamente fu modificato solo il colore che da nero divento verde il retro non portava nessuna scritta o simbolo..., negli anni a seguire intorno ai primi anni 30 la Forestale decise di cambiare l'insegna\nsul labaro , l'aquila della Milizia sostituiva l'aquila coronata con due asce incrociate e nella parte inferiore sotto l'aquila era ricamato il numero ed il nome della legione d'appartenenza.,il colore del labaro rimase verde e sul retro era presente il tricolore.\nGli ufficiali erano armati di pistola o rivoltella. Gli aiutanti (marescialli) erano armati di pistola a rotazione modello Bodeo Mod. 1889 e di pistole semiautomatiche Beretta Mod. 23. Gli altri sottufficiali e le CC.NN. erano armati di moschetto Carcano Mod. 91 per cavalleria e di fucili semiautomatici Beretta Mod. Mab 18/30 cal. 9 mm, appositamente adottati per la Milizia forestale ed erano riconoscibili da un'aquila con fascio littorio sulla canna, di pistola a rotazione sempre Mod. 1889 e delle pistole Beretta Mod 23."}
{"id": "707981", "revid": "125383570", "url": "https://it.wikipedia.org/wiki?curid=707981", "title": "Milizia postelegrafonica", "text": "La Milizia postelegrafonica era una specialit\u00e0 della MVSN con compiti di polizia delle comunicazioni.\nStoria ed organizzazione.\nLa Milizia postelegrafonica fu istituita con regio decreto 16 luglio 1925, n. 1466 modificata dalla legge 8 luglio 1929 n. 1373. Svolgeva la sua attivit\u00e0 nell'ambito dei servizi postali, telegrafici e telefonici a tutela degli interessi dell'erario e per concorrere ai servizi di polizia e di sicurezza.\nEra alla dipendenza disciplinare del Comando generale della MVSN, per l'impiego tecnico del Ministero delle comunicazioni. Gli ufficiali assumono la qualit\u00e0 di ufficiali di polizia giudiziaria, i capisquadra ed i militi, quella di agenti di polizia giudiziaria.\nEra costituita dal personale appartenente alle amministrazioni delle Poste, dei Telegrafi e dei Telefoni.\nA differenza delle altre specialit\u00e0 della Milizia Volontaria Fascista, non \u00e8 formata in Legioni ma soltanto in Reparti. Questi sono costituiti a: Roma, Milano, Palermo, Genova, Trieste, Bari, Brescia, Napoli, Venezia e portano rispettivamente la denominazione: Armando Canalini, Emilio Tonali, Amos Maramotti, Francesco Crispi, Intrepido, Guglielmo Oberdan, Vittorio Locchi, Fausto Lunardini, Nicola Bonservizi, Annibale Foscari. In seguito, nel 1941, i reparti aumentarono a 32.\nDopo la caduta del fascismo e la costituzione della Repubblica Sociale Italiana, venne costituita la Guardia Nazionale Repubblicana postelegrafonica con un comando centrale, una scuola ad Urago Mella e 27 reparti.\nUniforme e distintivi.\nIl personale della Milizia postelegrafonica vestiva l'uniforme grigioverde della MVSN, con pantaloni lunghi per il servizio di banchina. Si distingueva per le filettature cremisi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate.\nIl fregio, portato sul fez nero e sul berretto rigido, era costituito da un corno postale sovrastato da un fascio littorio, racchiuso tra due rami d'ulivo sormontati dalla corona d'Italia. Nel tondino posto sotto il fascio era riportato il numerale romano del reparto."}
{"id": "707983", "revid": "339392", "url": "https://it.wikipedia.org/wiki?curid=707983", "title": "Milizia Postelegrafica", "text": ""}
{"id": "707985", "revid": "125383493", "url": "https://it.wikipedia.org/wiki?curid=707985", "title": "Milizia portuaria", "text": "La Milizia portuaria (dal 1940: Milizia nazionale portuaria) costituita nel 1924 e riordinata nel 1927 fu una specialit\u00e0 della Milizia Volontaria per la Sicurezza Nazionale.\nStoria ed organizzazione.\nSvolgeva la propria attivit\u00e0 in alcuni porti principali e in quei tratti di litorale dell'Italia dove ne era dimostrata la necessit\u00e0, per concorre ai servizi di polizia e di sicurezza.\nLe singole unit\u00e0 per il loro impiego dipendevano dal Ministero delle comunicazioni o dalle competenti autorit\u00e0 militari o di pubblica sicurezza.\nSi componeva da un Comando, quattro Legioni e tre distaccamenti autonomi in Africa Orientale Italiana. Il comando era devoluto al comandante del gruppo legioni ferrovieri coadiuvato dall'ufficiale generale e dal Capo di Stato Maggiore del gruppo stesso.\nL'organico iniziale comprendeva due consoli, quattro seniori, dieci centurioni, diciotto capimanipolo, cinque aiutanti, quindici capisquadra e cinquecentosettantaquattro militi e allievi militi, un contabile. Gli Ufficiali erano ufficiali di polizia giudiziaria, i graduati e i militi agenti di polizia giudiziaria.\nIl servizio nella Milizia Portuaria equivaleva ad ogni effetto come servizio militare di leva, per\u00f2 per coloro che interrompevano la ferma per motivi disciplinari ritornavano nell'obbligo di assolvere la loro ferma di leva, qualunque fosse stata la durata del servizio gi\u00e0 prestato.\nComandante generale fu il console Francesco Amilcare Dupanloup.\nUniforme.\nIl personale della Milizia portuaria vestiva l'uniforme grigioverde della MVSN, con pantaloni lunghi per il servizio di banchina. Si distingueva per le filettature cremisi delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie forze armate.\nIl fregio, portato sul fez nero e sul berretto rigido, era costituito da un fascio littorio terminante inferiormente con un'ancora, racchiuso tra due rami d'ulivo sormontati dalla corona d'Italia. Nel tondino posto sotto il fascio era riportato il numerale romano del reparto , il medico aveva identico fregio ma il tondino era bianco con la croce rossa ."}
{"id": "707986", "revid": "125822047", "url": "https://it.wikipedia.org/wiki?curid=707986", "title": "Salvatore Inzerillo", "text": "Biografia.\nSalvatore Inzerillo era parente del mafioso Rosario Spatola e cugino del boss Carlo Gambino, capo dell'omonima Famiglia di Brooklyn. Per queste ragioni, ancora giovanissimo, Inzerillo venne affiliato nella \"cosca\" di Passo di Rigano, di cui divenne capo nel 1978, succedendo allo zio Rosario Di Maggio e venendo nominato anche capomandamento della zona; fu in questo periodo che Inzerillo instaur\u00f2 ottimi rapporti personali e d'affari con il \"boss\" Stefano Bontate, con cui approvvigionava morfina base e, dopo averla fatta raffinare, la mandava negli Stati Uniti, in collegamento con i cugini Gambino di Brooklyn.\nNel 1979, alla vigilia delle elezioni politiche, Inzerillo era stato ospite di spicco della cena elettorale in onore del ministro Attilio Ruffini organizzata dall'avvocato Francesco Reale, membro del comitato regionale della Democrazia Cristiana. Nello stesso anno Inzerillo, insieme ai \"boss\" Bontate, John Gambino e Rosario Spatola, si occup\u00f2 del finto rapimento del finanziere Michele Sindona, il quale si nascose in Sicilia in seguito alla bancarotta delle sue banche; il vero obiettivo del finto rapimento era quello di fare arrivare un avviso ricattatorio ai precedenti alleati politici di Sindona, tra cui l'onorevole Giulio Andreotti, per portare a buon fine il salvataggio delle sue banche e quindi del denaro investito da Inzerillo e dagli altri \"boss\".\nNel 1980 Inzerillo ordin\u00f2 l'omicidio del giudice Gaetano Costa, il quale aveva firmato personalmente sessanta mandati di cattura contro Inzerillo, Rosario Spatola, John Gambino e i loro associati per traffico di stupefacenti; il delitto venne decretato da Inzerillo per mandare un segnale allo schieramento avversario dei Corleonesi, dimostrando che anche lui era capace di ordinare un omicidio \"eccellente\". Per queste ragioni, dopo l'uccisione di Bontate, i Corleonesi ordinarono anche quella di Inzerillo: l'11 maggio 1981, quando esce dal portone della sua amante, Pino Greco, Giuseppe Lucchese e Antonino Madonia dall'interno di un furgone, cominciano a sparare all'impazzata uccidendolo a colpi di kalashnikov, prima che possa salire sulla sua nuova auto blindata (un'Alfa Romeo Alfetta bianca).\nLe conseguenze.\nSubito dopo la morte di Inzerillo, furono uccisi il figlio diciassettenne Giuseppe (mutilato e ucciso perch\u00e9 voleva vendicare il padre) e anche i fratelli Santo (27 maggio) e Pietro che fu ucciso il gennaio 1982 in New Jersey e fatto ritrovare cadavere nel bagagliaio di un'automobile con 5 dollari in bocca e due dollari sui genitali Gran parte della famiglia decise di scappare negli Stati Uniti dove ricevette la protezione dei cugini Gambino. Restarono invece a Palermo la moglie di Salvatore Inzerillo Filippa Spatola e il figlio Giovanni."}
{"id": "707988", "revid": "125383517", "url": "https://it.wikipedia.org/wiki?curid=707988", "title": "Milizia nazionale della strada", "text": "La Milizia nazionale della strada era una specialit\u00e0 della Milizia Volontaria per la Sicurezza Nazionale destinato alla sorveglianza della circolazione stradale, attivo dal 1928 al 1945, in seguito trasformato nella Polizia stradale.\nStoria ed organizzazione.\nIl progetto per creare uno specifico corpo militarizzato preposto alla sorveglianza del traffico stradale, venne sottoposto al governo Mussolini, nel 1927, dal Reale Automobile Club d'Italia. Respinta in prima istanza, la proposta venne riconsiderata e approvata l'anno successivo.\nIstituita con RDL 26 novembre 1928 n. 2716, quale Specialit\u00e0 della Milizia Volontaria per la Sicurezza Nazionale come \"Milizia della strada\", fu posta alle dipendenze dell'AASS e rinominata \"Milizia nazionale della strada\" nel 1932.\nIn quell'anno aveva gi\u00e0 raggiunto una notevole efficienza organizzativa, nei compiti istituzionali di assicurare la disciplina della viabilit\u00e0, \"proteggere e difendere il patrimonio stradale dello Stato contro le manomissioni, gli abusi e i danneggiamenti, provvedere alle informazioni concernenti lo stato delle strade e alla rapida segnalazione delle eventuali loro interruzioni, nonch\u00e9 prestare assistenza e soccorso automobilistico agli autoveicoli lungo le arterie di grande turismo\". Nel 1932 erano impiegati 31 ufficiali, 431 fra sottufficiali e truppa, e 304 automezzi, in gran parte composti da motociclette, su una rete stradale di circa 21.000 Km, che avevano percorsi 4.330.000 km ed elevate 151.795 contravvenzioni, per un importo di Lire 3.549.725, a fronte dell'ammontare complessivo delle spese per il funzionamento degli automezzi di Lire 1.000.638.\nEra composta da un comando centrale e di cinque ispettorati: Milano, Bologna, Terni, Roma e Bari, dai quali dipendevano diciannove reparti. Un reparto speciale autonomo era di stanza a Tirana inquadrato nella Milizia fascista albanese.\nOgni ispettorato era retto da un centurione, ogni reparto da un capomanipolo. \u00c8 stata comandata dal console generale Ugo Leonardi ed aveva una forza di settecento uomini.\nAveva per motto \"Tege et rege\" (Proteggi e dirigi) e il compito di curare la disciplina della circolazione ed il servizio di polizia stradale, di vigilare per la rete delle strade statali, sulla conservazione delle segnalazioni esistenti, di provvedere al servizio di informazioni concernenti la sicurezza della viabilit\u00e0 e di provvedere al soccorso automobilistico. Oltre confine, suoi reparti motorizzati, hanno partecipato con brillanti risultati operativi, ad azioni belliche in A.O.I. e Spagna. Durante la seconda guerra mondiale \u00e8 stata impegnata in Grecia e in Russia.\nDopo la caduta del fascismo e la costituzione della Repubblica Sociale Italiana, fu costituita la Guardia Nazionale Repubblicana della strada, su tre gruppi compagnie motorizzate (a Varedo, Manerbio e Velo d'Astico).\nUniforme.\nIl personale della Milizia della strada vestiva l'uniforme grigioverde della MVSN. Si distingueva per le filettature azzurre delle fiamme nere, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate. Il personale aveva in dotazione il casco di cuoio nero con bordo imbottito per il servizio in motocicletta.\nIl fregio, portato sul fez nero e sul berretto rigido,era costituito da un fascio littorio alato, racchiuso tra due rami d'ulivo sormontati dalla corona d'Italia. Nel tondino azzurro posto sotto il fascio era riportato il numerale romano del reparto.\nIl campionato.\nGi\u00e0 dal 1930 il servizio nella Milizia della strada fu riconosciuto equivalente a quello di leva e per tale motivo divenne il corpo in cui si arruolarono molti piloti motociclisti dell'epoca, che avevano cos\u00ec la possibilit\u00e0 di mantenersi e allenarsi durante il lavoro.\nPrestarono servizio nella Milizia della strada grandi nomi del motociclismo sportivo dell'epoca, come Omobono Tenni, Mario Benigni, Nello Pagani, Gastone Berardi, Dario Ambrosini, Mario Barsanti, Dorino Serafini, Enrico Lorenzetti, Ugo Prini, Ferdinando Balzarotti, Guglielmo Sandri e molti altri.\nCon una simile abbondanza di campioni era inevitabile creare un'attivit\u00e0 sportiva interna al Corpo che si concret\u00f2 negli anni trenta con il campionato motociclistico della milizia che si svolgeva in un'unica gara annuale, subito divenuta una competizione seguitissima dal pubblico e dalla stampa per l'impressionante numero di partecipanti d'alto lignaggio sportivo.\nTale gara prevedeva la partenza a motore spento, su veicoli della milizia con equipaggiamento d'ordinanza, senza possibilit\u00e0 di modifiche. Anche i piloti dovevano indossare la divisa e il casco di servizio. Le moto, tutte della stessa marca e modello, venivano assegnate per sorteggio, poco prima della gara."}
{"id": "707989", "revid": "486946", "url": "https://it.wikipedia.org/wiki?curid=707989", "title": "Milizia Stradale", "text": ""}
{"id": "707990", "revid": "2091899", "url": "https://it.wikipedia.org/wiki?curid=707990", "title": "Manovra (guerra)", "text": "Il termine manovra nel glossario militare si trova nel linguaggio strategico, tattico, logistico, addestrativo. La manovra \u00e8 il mezzo, la modalit\u00e0 con cui si attua il concetto operativo del comandante e per cui si applicano al caso contingente i principi generali dell'arte della guerra.\nNella storia militare vi sono infiniti esempi di manovre dei vari tipi di manovra sia nel campo strategico che in quello tattico. Si sono evolute e perfezionate nel corso della storia militare, ad esempio una innovativa tecnica fu quella del doppio aggiramento, utilizzata da Annibale nella battaglia di Canne del 216 a.C..\nDescrizione.\nI principi essenziali della manovra sono l'azione a massa e la sua sorpresa, agire cio\u00e8 con la somma delle forze nel punto e nella direzione in cui il nemico meno se lo aspetta.\nData la grande estensione dei moderni fronti di schieramento si avranno un'azione principale nel tratto prescelto in base ai criteri di cui sopra, e una o pi\u00f9 azioni concomitanti, destinate a facilitare quella principale e ad impedire all'avversario l'azione a massa nel tratto ove si sviluppa l'azione principale stessa. Il dosamento delle forze, il loro scaglionamento in profondit\u00e0 per il governo della battaglia, le ipotesi sulla successione degli atti, il coordinamento delle varie azioni e dei vari mezzi costituiscono l'essenza del disegno di manovra \u00e8 la determinazione del tratto o dei tratti di fronte su cui esercitare lo sforzo principale. \u00c8 questo che differenzia e caratterizza i vari tipi di manovra, cos\u00ec nel campo strategico che in quello tattico.\nSi pu\u00f2 aprioristicamente affermare che la direzione pi\u00f9 pericolosa \u00e8 generalmente il fianco. L'azione contro uno o entrambi i fianchi d\u00e0 luogo rispettivamente alla manovra di avviluppamento semplice o doppia nel campo tattico, alla manovra di aggiramento semplice o doppia nel campo strategico. \nTipologie.\nNel campo strategico abbiamo inoltre i seguenti tipi di manovra:\nData la generalit\u00e0 e la universalit\u00e0 dei principi dell'arte della guerra, la manovra \u00e8 attuabile da tutte le unit\u00e0, grandi e piccole. Variano solo i rapporti di tempo, di spazio e di forza. Tutte le unit\u00e0 devono manovrare e cio\u00e8 attuare delle modalit\u00e0 per l'applicazione dei principi per il conseguimento dello scopo.\nClassificazione.\nManovra terrestre.\nSono cos\u00ec indicate le esercitazioni con i quadri miranti a perfezionare l'istruzione dell'ufficiale, sviluppando in lui la capacit\u00e0 a prendere decisioni logiche e rapide e a concretarli in ordini chiari e concisi. Servono inoltre ad approfondire problemi non sviluppati adeguatamente durante le esercitazioni con le truppe. Lo svolgimento di una manovra coi quadri comprende in genere alcuni semplici fasi:\nManovra logistica.\nNel campo della logistica la manovra consiste essenzialmente nella preparazione e nel trasferimento dei materiali o spostandoli da un settore all'altro del fronte, o a decentrarli dagli stabilimenti, od attingendoli dalle fonti di produzione. Il tutto ha lo scopo di addensarli nel punto dove se ne prevede il maggior consumo.\nLa manovra logistica \u00e8 un problema vecchio quanto \u00e8 vecchia la guerra. In ogni epoca costitu\u00ec uno dei capisaldi della concezione operativa del condottiero.\nDa quando Epaminonda ruppe la rigida compagine della falange greca e pens\u00f2 ai vantaggi che potevano trarsi dalla manovra nel campo tattico, da allora nacque spontaneamente e come logica conseguenza della variabile densit\u00e0 della massa combattente, il bisogno di distribuire razionalmente nello spazio e nel tempo i mezzi per la lotta ed i servizi per la vita. Questa manovra logistica fu quasi embrionale con gli eserciti antichi, destinati a operare e combattere in pochi spazi. Divenne sempre pi\u00f9 vasta e complessa con gli eserciti moderni, che con le armi da fuoco, furono chiamati ad operare ed a combattere su fronti e profondit\u00e0 sempre pi\u00f9 ampi.\nEsempi di manovra logistica se ne ebbero in tutte le guerre. Nelle ultime mondiali, raggiunsero proporzioni veramente impressionanti. Nella Prima, come l'offensiva tedesca in Francia e nel Belgio agosto (1914), nelle operazioni che condussero i tedeschi alle vittorie di Tannenberg (agosto 1914) e dei laghi Masuri (febbraio 1915), nell'offensiva austriaca e nella controffensiva italiana nel Trentino (maggio-giugno 1916) nella conquista di Gorizia. Senza contare nel Fronte Russo (1941-1942) e tutti gli altri fronti della Seconda guerra mondiale.\nManovra aerea.\nInsieme di esercitazioni, conglobate in un piano strategico, svolte dai reparti delle aeronautiche militari per realizzare ed esprimere concetti e le teorie scaturite in seno ai vari enti di studio. Una manovra aerea pu\u00f2 essere effettuata sia con criteri esclusivamente di impiego, sia per risolvere problemi di organica e di logistica. Secondo la configurazione geografica di un territorio e il piano di guerra generale, pu\u00f2 avere per scopo anche l'attacco o la difesa di centri demografici e industriali di vitale importanza.\nLe manovre aeree possono essere effettuate in cooperazione con reparti terrestri o forze navali.\nManovre navali.\nLe flotte delle nazioni marinare eseguono le \"manovre\" periodicamente, sia in ambito nazionale che internazionale, cos\u00ec come altrettanto periodicamente vengono effettuate delle \"manovre interforze\" o \"congiunte\", ovvero in cooperazione con altre forze armate sia del proprio Paese che degli \"alleati\". Si cerca di effettuare tali esercitazioni con la partecipazione del maggior numero possibile di unit\u00e0 della flotta, cercando cos\u00ec di individuare e risolvere i problemi di carattere tattico e strategico."}
{"id": "707991", "revid": "125383697", "url": "https://it.wikipedia.org/wiki?curid=707991", "title": "Milizia confinaria", "text": "La Milizia confinaria era una specialit\u00e0 della Milizia volontaria per la sicurezza nazionale, nata il 22 novembre 1926.\nStoria.\nAllo scopo di assicurarsi assoluta fedelt\u00e0 nei compiti di polizia politica, il capo del governo dispose che a tutti i servizi di vigilanza, di vedetta e di posto fisso lungo il confine dovesse provvedere esclusivamente la Milizia volontaria con i comandi autonomi e con la responsabilit\u00e0 proprie, costituendo appositi reparti mediante arruolamenti volontari con vincoli speciali a ferme determinate. Con tali nuovi reparti sorse la Milizia confinaria, alla quale venne affidata la sorveglianza diretta delle zone immediatamente adiacenti alla linea di frontiera, con il compito di assicurare che nessun valico, o colle, o accesso, per quanto malagevole, potesse sfuggire al controllo e consentire il transito clandestino del confine.\nPer assolvere a questo compito la Milizia confinaria dovette insediarsi in alta montagna e organizzarsi. Il reclutamento veniva fatto solamente tra le popolazioni di montagna e tra gli elementi pratici della linea di confine e abituati alle difficolt\u00e0 e ai pericoli delle regioni alpestri, inoltre i componenti - dal luogotenente ispettore della specialit\u00e0 confinaria al milite - erano scelti fra elementi di sicura fede fascista.\nIn tempo di guerra la Milizia confinaria avrebbe rappresentato un'ottima e addestrata truppa di copertura. Dopo l'armistizio dell'8 settembre 1943 le cinque legioni della \"Confinaria\" confluirono nella costituenda Guardia Nazionale Repubblicana di Frontiera.\nUniforme.\nIl personale nazionale della Milizia confinaria vestiva l'uniforme grigioverde della MVSN con bandoliera. Si distingueva per il cappello alpino con nappina dorata con in rilievo il fascio littorio e senza penna (la cosiddetta \"vedova\") con fascia e bordi neri e per le filettature verdi delle fiamme nere, dei fregi e delle controspalline. Come per tutta la MVSN ,indossavano anche il fez ma in rarissime occasioni,i fascetti littori sostituivano sulle fiamme le stellette delle Regie forze armate., indossavano il berretto grigioverde ed in alcuni circostanze anche il classico fez.-\nIl distintivo speciale consisteva in un fascio littorio sormontato da una stella alpina. Tale distintivo era applicato sulla manica sinistra della giubba al disopra del gomito, ed era d'oro in campo verde per gli ufficiali (la stella alpina in argento), in argento per i sottufficiali e in lana bianca per graduati di truppa e camicie nere.\nIl fregio per il cappello alpino era costituito da fascio littorio trapassato da un alpenstock, con al centro una stella alpina bianca e racchiuso tra foglie d'alloro. Nel tondino verde posto sotto il fascio era riportato il numerale arabo mentre per i btg era previsto il.numeretto romano.\nOrdinamento: 1939.\nA queste unit\u00e0 operative si aggiungeva la Scuola della Milizia di Frontiera di Tolmezzo."}
{"id": "707992", "revid": "125644827", "url": "https://it.wikipedia.org/wiki?curid=707992", "title": "Milizia universitaria", "text": "La Milizia universitaria era una specialit\u00e0 della Milizia Volontaria per la Sicurezza Nazionale, con gli stessi compiti e funzioni.\nStoria.\nA seguito delle prime aggregazioni del 1925, nel 1929 tali gruppi furono riuniti e posti alle dipendenze di un \"ispettorato generale\" con sede a Roma e nel settembre del 1931 ebbe un proprio ordinamento, econ una organizzazione iniziale su cinque legioni.\nNelle citt\u00e0 sede di universit\u00e0 i reparti ivi esistenti erano considerati autonomi, conservando la formazione su coorte o centurie secondo la loro entit\u00e0. Venne poi riorganizzata su 9 legioni, 14 coorti autonome e 2 centurie autonome in Libia italiana ed in Africa Orientale Italiana.\nComposizione.\nIl personale era interamente reclutato tra gli studenti universitari, raggruppato nei reparti a seconda della facolt\u00e0 universitaria. Gli ufficiali erano scelti preferenzialmente tra gli studenti che avessero gi\u00e0 prestato servizio nel Regio Esercito con il grado di ufficiale.\nGrazie ad un accordo tra Ministero della Guerra, Ministero dell'educazione nazionale e Comando Generale, gli studenti erano agevolati nello svolgimento del servizio militare di leva con il Corso allievi ufficiali della Milizia universitaria: per due anni durante l'anno accademico ricevevano una speciale istruzione, seguita durante la pausa estiva dall'addestramento presso le Scuole AUC del Regio Esercito. Gli studenti riconosciuti idonei ricevevano il grado di sottotenente e venivano inviati al servizio di prima nomina ai corpi.\nUniforme.\nIl personale nazionale della Milizia universitaria vestiva l'uniforme grigioverde della MVSN. Si distingueva per il cappello alpino senza nappina e senza penna (la cosiddetta \"vedova\") con fascia e bordi neri e per le filettature nere delle fiamme, dei fregi e delle controspalline. Come per tutta la MVSN, i fascetti littori sostituivano sulle fiamme le stellette delle Regie Forze Armate..\nIl distintivo speciale ed il fregio consistevano in un'aquila ad ali spiegate che stringe tra le zampe un moschetto su un libro aperto."}
{"id": "707993", "revid": "1318658", "url": "https://it.wikipedia.org/wiki?curid=707993", "title": "Lago Cecita", "text": "Il lago di Cec\u00ecta \u00e8 un lago artificiale situato nella provincia di Cosenza.\nPresentazione.\nIl lago Cec\u00ecta, detto anche Mucone, \u00e8 un lago artificiale realizzato per la produzione di energia elettrica situato in provincia di Cosenza sulla Sila Grande a pochi Km da Camigliatello Silano e le cui sponde ricadono nei comuni di Spezzano della Sila, Longobucco e Celico. Il lago \u00e8 stato realizzato sbarrando con una diga il fiume Mucone, affluente destro del Crati, che nasce alle pendici del monte Serra Stella, situato tra Monte Curcio e Monte Scuro, per poi scendere repentino verso la valle del Crati. La diga \u00e8 stata costruita nella vallata del Cec\u00ecta nei pressi dell'omonimo torrente, affluente destro del Mucone, da cui prendono il nome, oltre alla valle stessa, anche la diga e il lago. I lavori, iniziati nel 1949, sono stati realizzati dalla societ\u00e0 Lodigiani, oggi gruppo Webuild S.p.A originariamente Salini Impregilo S.p.A., per conto della S.M.E. (Societ\u00e0 Meridionale di Elettricit\u00e0) di Napoli e furono ultimati alla fine del 1952. In seguito alla nazionalizzazione dell'energia elettrica, avvenuta nel 1962, il lago e gli impianti idroelettrici annessi sono passati sotto il controllo dell'Enel. Con la liberalizzazione del mercato elettrico avvenuta nel 1999 (D.Lgs. 16 marzo 1999 n. 79 detto anche Decreto Bersani), in conseguenza del riassetto societario di Enel, sono confluiti nella nuova societ\u00e0 Enel Produzione S.p.A. a differenza degli altri due grandi laghi dell'altopiano silano, l'Arvo e L'Ampollino, che dapprima passarono nel 2001 sotto il controllo di Endesa, la pi\u00f9 grande societ\u00e0 di energia elettrica di Spagna, e successivamente dal 1\u00ba luglio 2009 furono ceduti da quest'ultima alla A2A S.p.A.\nDati caratteristici del bacino:\nOpera di presa in sponda sinistra:\nScarico di superficie in sponda destra:\nScarico di alleggerimento in sponda sinistra:\nScarico di fondo in sponda sinistra:\nImpianti idroelettrici sul fiume Mucone.\nGli impianti idroelettrici del Mucone, costruiti nel periodo 1949 - 1955, derivano le acque del fiume Mucone, regolate dal serbatoio del lago Cec\u00ecta, e le restituiscono nel fiume stesso, poco a monte della sua confluenza nel fiume Crati, dopo averle utilizzate nelle centrali \"1\u00ba salto\" di Acri e \"2\u00ba salto\" di Luzzi. La centrale di Acri deriva le acque direttamente dal lago Cec\u00ecta mentre quella di Luzzi \u00e8 alimentata dalle acque di scarico dell'impianto 1\u00ba salto, da quelle del bacino intermedio, captato con presa sussidiaria, nonch\u00e9 dai deflussi dei torrenti S. Martino, Ceric\u00f2 e S. Mauro, affluenti di sinistra del fiume Mucone, immessi lungo la galleria forzata di derivazione. Lo schema di derivazione \u00e8, per tutti e due gli impianti, completamento forzato, con uno sviluppo complessivo di gallerie di circa 24\u00a0km ed un dislivello geodetico di 949,75 m.\nLa diga.\nLa diga, ricadente nel comune di Celico, \u00e8 una diga ad arco-gravit\u00e0 in calcestruzzo cementizio, a doppia curvatura, con struttura simmetrica rispetto al piano verticale di mezzeria. \u00c8 stato impiegato calcestruzzo con dosatura di 275\u00a0kg di cemento pozzolanico di tipo modificato a basso calore di idratazione per m\u00b3 di impasto.\nDati geometrici principali\nL'impianto 1\u00ba salto.\nLa centrale dell'impianto \"1\u00ba salto\" di Acri \u00e8 ubicata in caverna sulla sponda sinistra del fiume Mucone a pochi chilometri (circa 5) dalla citt\u00e0 di Acri ed \u00e8 alimentata dalle acque del lago Cec\u00ecta tramite una galleria di derivazione forzata.\nLa galleria dopo un percorso di 13.618 m dall'opera di presa del lago (1.111,00 m s.l.m) raggiunge un pozzo piezometrico situato a quota 1.119,50 m s.l.m. in contrada Ferrante nel comune di Acri. Nel suddetto tratto, la galleria, in relazione alle caratteristiche geotecniche dei terreni da attraversare venne suddivisa in tre tronchi da monte verso valle: il primo in cemento armato \u00e8 lungo 8.588 m con un diametro di 2,95 m; il secondo e il terzo invece sono in tubi prefabbricati in cemento armato precompresso, lunghi rispettivamente 2.215 m e 2.815 m con rispettivi diametri di 2,85 m e 2,70 m.\nIl pozzo piezometrico di tipo differenziale \u00e8 alto 111 m di cui 40 m in elevazione (quota alla sommit\u00e0 1.159 m s.l.m.) e 71 m interrati (quota in profondit\u00e0 nel punto di congiunzione con la galleria di derivazione 1.048 m s.l.m.), mentre il diametro varia dai 6,50 m della base ai 10,80 m della sommit\u00e0; inoltre \u00e8 munito di una canna piezometrica inclinata dotata di dispositivo d'immissione superiore tangenziale a vortice, con pendenza 83% circa e diametro di 1,50 m, lunga circa 200 m di cui pi\u00f9 della met\u00e0 interrati (il punto di congiunzione della canna con la galleria di derivazione alla quota 1.024,72 m s.l.m. determina l\u2019inizio della condotta forzata). Lungo la canna nella parte interrata a 1.071,10 m s.l.m. \u00e8 stata inserita una camera di riserva della capacit\u00e0 di 200 m\u00b3 avente specifica funzione di blocco di sicurezza verificata su apposito modello presso l\u2019Istituto d\u2019Idraulica dell'Universit\u00e0 di Padova.\nLa condotta forzata che discende dal pozzo alla centrale \u00e8 in tubazione metallica ed \u00e8 lunga 843,50 m con un diametro compreso tra 2,00 e 2,50 m. e salto geodetico di 641 m, anch\u2019essa \u00e8 installata in galleria inclinata a pendenza unica di circa 83%. Lungo la galleria sono state create 3 finestre di ispezione mediante altrettante gallerie: la prima finestra \u00e8 posta alla quota di 1.027 m s.l.m. e la galleria d'accesso \u00e8 lunga 224 m; la seconda finestra \u00e8 posta alla quota di 853 m s.l.m. e la galleria d'accesso \u00e8 lunga 356 m; la terza finestra \u00e8 posta alla quota di 679 m s.l.m. e la galleria d'accesso \u00e8 lunga 578 m (la differenza di quota di ogni finestra dalla precedente e/o dalla successiva risulta essere sempre di 174 m). In totale il complesso dell'opera, tra il pozzo piezometrico e la centrale, si compone di 8.000 m tra gallerie e finestre, di cui 927 m con pendenza dell'83% e 239 m con pendenza del 104%.\nLa centrale \u00e8 ubicata, come gi\u00e0 detto, in caverna ad una quota di 505 m s.l.m. collegata con l\u2019esterno da una galleria d\u2019accesso a sagoma policentrica lunga 789 m. Quest\u2019ultima, prima di giungere alla centrale, confluisce in un piazzaletto d\u2019incrocio circolare del diametro di 13 m posto a circa 705 m dall\u2019ingresso per poi proseguire sino alla centrale. Sulla parte sinistra del piazzaletto si diparte un tratto di galleria, perpendicolare a quella di accesso, lungo circa 34 m tramite il quale si accede alla sala trasformatori ubicata in caverna separata di dimensioni 53 m x 9,50 m circa. La centrale \u00e8 divisa in due zone: la prima, dalle dimensioni 14,30 m x 16,30 m, \u00e8 detta zona locali quadro comandi e sottoquadri; la seconda, di dimensioni 59,50 m x 20,34 m, \u00e8 propriamente detta sala macchine, in essa sono presenti due gruppi ad asse orizzontale da 55 MW ciascuno, composto da due turbine Pelton ad unico getto, con introduttore diritto orizzontale, a sbalzo ai due lati di un unico alternatore situato al centro. La realizzazione ha comportato 50.000 m\u00b3 di scavi e 23.000 m\u00b3 di murature per la centrale e 13.100 m\u00b3 di scavi e 5.800 m\u00b3 di murature per la sala trasformatori. La lunghezza complessiva della galleria d\u2019accesso pi\u00f9 la centrale \u00e8 di circa 870 m. All\u2019esterno della centrale \u00e8 situato il quadro all'aperto su una superficie di circa 6.000 m\u00b2. \nCompletata la serie dei collaudi idrostatici dei diversi tronchi della galleria di derivazione forzata e della condotta forzata metallica, il 18 e 19 settembre 1952 fu eseguito il collaudo finale dopodich\u00e9 venne disposta l\u2019entrata in servizio dell\u2019impianto 1\u00b0 Salto. Nei successivi mesi di esercizio dell\u2019impianto furono eseguite ulteriori prove di funzionamento: il 17/11/1952 fu effettuato un controllo del comportamento nel tempo della suddetta galleria, mentre una serie di controlli del funzionamento dell\u2019impianto con manovre sovrapposte di apertura e chiusura dell\u2019alimentazione delle turbine Pelton furono eseguite il 01/12/1952, 12/02/1953, 25-26/05/1953 e 30-31/12/1953.\nLa ditta costruttrice \u00e8 stata l'impresa Farsura di Milano, divenuta dapprima nel 1959 COGEFAR (Costruzioni Generali Farsura), poi nel 1989 COGEFAR-IMPRESIT e infine dal 2014 incorporata nel gruppo Salini Impregilo S.p.A. che dal 15 maggio 2020 ha cambiato denominazione sociale in Webuild S.p.A.\nDati caratteristici del macchinario.\n\"Turbine\"\n Portata max 5,20 m\u00b3/s per ciascuna ruota;\n Potenza sviluppata 56.400 \u00f7 45.700\u00a0kW;\n Velocit\u00e0 di regime 375 giri/l'.\n\"Alternatori\"\n Tensione 11 \u00b1 7% kV;\n Frequenza 50 \u00b1 5% Hz.\n Tensione 6 Kv;\n Frequenza 50 \u00b1 5% Hz.\n\"Trasformatori\"\n Rapporto di trasformazione 11/235/150 kV.\n Rapporto di trasformazione 3/20/0,234 kV.\nL'impianto 2\u00ba salto.\nLa centrale dell\u2019impianto \"2\u00ba salto\" \u00e8 ubicata in edificio all\u2019aperto sulla sponda sinistra del fiume Mucone in localit\u00e0 Ponte Mucone nel comune di Luzzi ad una quota di 192,50 m s.l.m. \u00c8 alimentata dalle acque di scarico della centrale \"1\u00ba salto\" di Acri, da quelle del bacino intermedio, captato con una presa sussidiaria, nonch\u00e9 dai deflussi dei torrenti S. Martino, Ceric\u00f2 e S. Mauro, affluenti di sinistra del fiume Mucone, immessi lungo la galleria di derivazione forzata che collega le due centrali. Quest\u2019ultima, in uscita dalla centrale \"1\u00b0 salto\", avente diametro di 3,30 m, raggiunge dopo un percorso di 9.755 m un pozzo piezometrico alto 36 m situato a quota 460,60 m s.l.m dotato di canna piezometrica verticale lunga 46 m e diametro di 2,80 m. La condotta forzata, in tubo metallico, che discende dal pozzo alla centrale \u00e8 situata all'aperto ed \u00e8 lunga 1.150,50 m con salto geodetico di 308,75 m. All\u2019interno della centrale sono presenti due gruppi turbina Francis-alternatore ad asse verticale da 27 MW ciascuno. Le acque in uscita dalla centrale defluiscono nel fiume Mucone che scorre poco distante.\nDati caratteristici dell'impianto\nDati caratteristici del macchinario\n\"Turbine\"\n Portata max 10,4 m\u00b3/s;\n Potenza sviluppata 27.500 \u00f7 24.400\u00a0kW;\n Velocit\u00e0 di regime 600 giri/l'.\n\"Alternatori\"\n Tensione 11 \u00b1 7% kV;\n Frequenza 50 \u00b1 5% Hz.\n\"Trasformatori\"\n Rapporto di trasformazione 11,25/235,2 kV.\nAttivit\u00e0 collegate.\nIl lago Cec\u00ecta \u00e8 il pi\u00f9 grande lago artificiale della Sila e, nonostante sia stato creato per la produzione di energia elettrica, appare integrarsi cos\u00ec bene nel paesaggio silano da sembrare quasi fosse originario e connaturato alla Sila stessa tale da costituirne una forte attrattiva turistica. Il lago, pur non facente parte del Parco Nazionale della Sila, in alcuni tratti del versante destro ne lambisce i confini, in uno di questi in localit\u00e0 Cupone, nel comune di Spezzano della Sila, \u00e8 situato uno dei due centri visitatori del Parco gestito dai Carabinieri Forestali (sino al 31 dicembre 2016 Corpo Forestale dello Stato). Le acque del lago sono utilizzate anche dagli agricoltori per agevolare l'irrigazione dei numerosi campi adibiti alla coltivazione della patata tipica della Sila denominata \"Patata Silana\" che ha ricevuto la certificazione Igp dalla Commissione Europea nel febbraio 2010. Il lago \u00e8 interdetto alla navigazione ed alla balneazione tuttavia le sue sponde sono meta, oltre che di turisti, anche di appassionati della pesca nei periodi in cui \u00e8 aperta; nelle acque del lago sono presenti diversi tipi di pesci quali la trota fario (autoctona), la trota iridea o detta anche arcobaleno (immessa), l'anguilla e il coregone (immesso); inoltre tutti gli anni vengono organizzate col patrocinio della FIPSAS numerose gare di pesca sportiva anche a livello nazionale. Numerosa \u00e8 anche la presenza degli uccelli sia stazionari che migratori; il lago richiama durante i mesi invernali, inducendo talvolta alla nidificazione primaverile, diverse specie di migratori tra cui palmipedi e trampolieri, di rilevante interesse \u00e8 la presenza del germano o anatra selvatica. Sulle sue sponde \u00e8 stata segnalata anche la presenza della lontra.\nArcheologia.\nIl lago Cec\u00ecta custodisce un incommensurabile patrimonio archeologico venuto alla luce pochi anni fa. L'attivit\u00e0 di scavo \u00e8 iniziata nel 2004 e sono stati scoperti importantissimi reperti in tutta la valle del Mucone. Antichissime testimonianze, sulle rive del lago, risalgono all'uomo di Neanderthal.\nTra la fine del neolitico e l'inizio dell'et\u00e0 del rame (3800-3300 a.C.), tutta la Sila venne occupata da insediamenti di agricoltori e pescatori che sfruttavano le antiche conche lacustri (Arvo e Cec\u00ecta) per un caratteristico metodo di pesca con la rete. Ulteriori testimonianze risalgono all'antica et\u00e0 del bronzo (Ampollino e Cec\u00ecta).\nIl pi\u00f9 importante insediamento di et\u00e0 greca, in Sila, \u00e8 costituito dal santuario scoperto - a breve distanza da Camigliatello Silano - nel lago Cec\u00ecta (VI-III secolo a.C.); altri scavi hanno messo in luce un insediamento di et\u00e0 romana dedicato all'estrazione e lavorazione della pece, attivo tra il III secolo a.C. ed il III secolo d.C. Nel mese di settembre del 2017, a causa della siccit\u00e0 che ha provocato l'abbassamento delle acque, sono stati ritrovati sulla sponda destra in localit\u00e0 S. Lorenzo del comune di Spezzano della Sila resti mandibolari, dentari e l'omero di un rarissimo esemplare di mammut, nello specifico elephas antiquus cugino del mammut africano che ha abitato l'Europa circa 700.000 anni fa."}
{"id": "707996", "revid": "125383752", "url": "https://it.wikipedia.org/wiki?curid=707996", "title": "Milizia per la difesa antiaerea territoriale", "text": "La Milizia per la difesa antiaerea territoriale (DICAT), istituita in Italia con Regio decreto legge del 18 febbraio 1930, aveva il compito di predisporre, in tempo di pace, e di attuare in tempo di guerra unitamente alle unit\u00e0 contraeree delle altre forze armate, la difesa del paese da attacchi aerei nemici.\nStoria.\nQuesta specialit\u00e0 della MVSN nasce il 16 aprile 1927 con la denominazione di \"Milizia artiglieria contraerei\"; dal 1930 venne ridenonominata \"Milizia per la Difesa Aerea Territoriale\", abbreviata in \"MDAT\", poi in \"Milizia per la Difesa Controaerea Territoriale\", abbreviato prima in \"MDCAT\", poi in \"MDICAT\". Nel 1935 era articolata su 14 Legioni e 10 Coorti autonome, poste alle dipendenze, insieme alla Milizia per la difesa costiera (M. DACOS), dell'Ispettorato, poi \"Comando della M. Di.C.A.T. e da Cos.\". La milizia partecipa alla Guerra d'Etiopia fornendo il personale per tutte le batterie sommeggiate da 65/17 in forza alle Legioni CC.NN., mentre diverse migliaia di sue Camicie Nere combatterono come fanti nei battaglioni CC.NN. Nel 1939 il comando assunse il nome di \"Comando Milizie Controaerei ed Artiglieria Marittima\" e la MDICAT venne riorganizzata su 5 Comandi di gruppo di Legioni DICAT con a disposizione 22 Legioni in Patria e 4 nelle colonie, ognuna delle quali armava un certo numero di batterie sparse sul territorio dell'Impero. La MDICAT, che al 10 giugno 1940, data dell'entrata in guerra inquadrava 85.000 uomini, cambio per l'ultima volta denominazione in Milizia Artiglieria Contro Aerei, MACA nel codice telegrafico. Per tutta la durata della seconda guerra mondiale, la milizia difese accanitamente il territorio nazionale dalle incursioni alleate, in collaborazione con la Regia Aeronautica.\nOrganizzazione.\nL'arruolamento degli ufficiali veniva effettuato tra gli ufficiali di artiglieria del Regio Esercito non soggetti alla mobilitazione in caso di guerra; la truppa era costituita da volontari esenti da obblighi militari, giovani non ancora chiamati alla leva, da personale delle classi anziane, da mutilati e reduci della Grande Guerra e da ciechi impiegati, per il loro udito affinato, all'ascolto agli aerofoni. Il personale, normalmente in congedo, veniva periodicamente richiamato in servizio per l'addestramento e per le manifestazioni del Regime. Per la disciplina dipendeva dal \"Comando Generale della Milizia Volontaria per la Sicurezza Nazionale\", per l'addestramento e per l'impiego dai Comandi di Corpo d'armata o di Isola. In caso di mobilitazione, o quando sia necessario per la sicurezza dello Stato, la milizia passava alle dipendenze del Ministero della Guerra, agli ordini del Comando supremo militare italiano.\nUniforme.\nIl personale della MACA vestiva l'uniforme grigioverde della MVSN, con gambali in cuoio nero e bandoliera di cuoio marrone. Si distingueva per le filettature gialle arancio dei fregi e delle controspalline. Le fiamme nere sul bavero erano anch'esse filettate del giallo arancio tradizionale dell'arma di artiglieria, con i fascetti littori in luogo delle stellette delle Regie Forze Armate. I copricapi della specialit\u00e0 erano il fez nero ed il berretto rigido, mentre i reparti MDICAT di frontiera usavano il cappello alpino senza nappina e senza penna (la cosiddetta \"vedova\").\nIl fregio era costituito da un fascio littorio su due cannoni incrociati sormontato dalla stella d'Italia. Nel tondino nero posto sotto ai cannoni era riportato il numerale romano del reparto."}
{"id": "707997", "revid": "599013", "url": "https://it.wikipedia.org/wiki?curid=707997", "title": "Vincenzo Puccio", "text": "Biografia.\nProveniva da Palermo ed entr\u00f2 nella famiglia mafiosa dei Ciaculli nei primi anni settanta e, come molti altri membri di quella particolare famiglia, opera in stretto rapporto con i Corleonesi.\n\u00c8 stato arrestato la sera del 4 maggio 1980 in flagranza di reato per l'omicidio del capitano Emanuele Basile, assieme a Giuseppe Madonia e ad Armando Bonanno, e poi assolto dopo un travagliato iter giudiziario in primo grado (ma \u00e8 stata poi stabilita in secondo e terzo grado con certezza la loro colpevolezza).\nFu anche probabilmente coinvolto nell'omicidio del giornalista Mario Francese il 26 gennaio 1979, di Cesare Terranova, magistrato ucciso a Palermo il 25 settembre 1979, e in molti altri delitti degli anni '70. \nMorte.\nPuccio \u00e8 stato ucciso all'alba dell'11 maggio 1989 mentre era detenuto al carcere dell'Ucciardone: il killer Giuseppe Marchese gli fracass\u00f2 la testa nel sonno con un colpo di una padella in ghisa. Quel giorno stesso aveva chiesto di parlare con il magistrato. Meno di un'ora dopo, nel Cimitero dei Rotoli di Palermo, veniva ucciso a colpi di pistola anche il fratello Pietro Puccio (36 anni). Un terzo fratello, Antonino (53 anni), fu ucciso per strada a Palermo il 5 luglio dello stesso anno.\nSecondo il collaboratore di giustizia Giuseppe Marchese, ad ordinare l'omicidio fu il boss siciliano Tot\u00f2 Riina perch\u00e9 Vincenzo Puccio si stava organizzando con alcuni \"picciotti\" per prendere il potere assoluto di Cosa nostra, allora nelle mani di Riina."}
{"id": "707998", "revid": "11684", "url": "https://it.wikipedia.org/wiki?curid=707998", "title": "Milizia Artiglieria Contraerea", "text": ""}
{"id": "708009", "revid": "37401", "url": "https://it.wikipedia.org/wiki?curid=708009", "title": "Fara Filiorum Petri", "text": "Fara Filiorum Petri (\"La Far\u00eb\" in dialetto locale) \u00e8 un comune italiano di 1.963 abitanti della provincia di Chieti, nella regione Abruzzo.\n\u00c8 disteso in pianura, al centro della Val di Foro, con il centro storico situato a ridosso di un piccolo e isolato colle circondato da tre fiumi: il Foro, la Vesola Sant'Angelo e la Vesola San Martino.\nIl toponimo di origine longobarda, che significa \"terra dei figli di Pietro\", colloca la fondazione del comune al periodo della dominazione di tale popolazione germanica, tra il VI secolo e l'VIII secolo.\nil comune appartiene all'unione dei comuni della Valle del Foro.\nCelebre per la festa patronale di Sant'Antonio Abate del 16 gennaio (celebrata sin dal 1799), nella quale si bruciano torce giganti, composte da canne e da legami creati dal salice piangente, dette \"Farchie\" e che vengono costruite dalle contrade del comune e bruciate poi nel piazzale davanti alla cappella di Sant'Antonio Abate.\nGeografia fisica.\nTerritorio.\nFara Filiorum Petri \u00e8 situata alle porte del Parco Nazionale della Majella, circondata da colline e campagne coltivate. Il comune \u00e8 posto ai piedi della Majella, una delle montagne pi\u00f9 alte dell'appennino. L'altitudine del centro storico \u00e8 di 227\u00a0m (ma si toccano i 438\u00a0m nella frazione Colli e i 135\u00a0m nella frazione Piane, per un'escursione altimetrica di 303\u00a0m).\nIl paese \u00e8 solcato da 3 fiumi: il fiume Foro, nascente a Pretoro, la Vesola Sant'Angelo, nascente da Roccamontepiano, che finisce con l'affluire nel fiume Foro presso la frazione Giardino; e la Vesola San Martino, nascente da Guardiagrele, che finisce con l'affluire nel fiume Foro nella frazione Giardino.\nNella frazione Piane e nella frazione Madonna del Ponte, entrambe poste nella prima cintura del centro, sono inoltre presenti due laghi (di origine artificiale) costruiti con alcuni argini posti al fiume Foro.\nVi sono anche i calanchi, osservabili sul dorsale nord della frazione Colli, formazioni geologiche di argilla a spigoli molto vivi e brulli.\nIl centro abitato \u00e8 situato a circa 20\u00a0km da importanti localit\u00e0 balneari quali Francavilla al Mare e Ortona e dal capoluogo di provincia Chieti. Altres\u00ec \u00e8 possibile, percorrendo 10\u201315\u00a0km, trovarsi in importanti localit\u00e0 montane e sciistiche, rispettivamente Bocca di Valle (Guardiagrele) e Passo Lanciano (Pretoro).\nClima.\nIl clima si pu\u00f2 definire mediterraneo di tipo temperato-collinare, anche se notevoli sono l'influsso mitigatore del mare e l'influsso fresco della montagna.\nIl mese pi\u00f9 freddo \u00e8 gennaio, le cui notti abbassano quasi sempre il termometro sotto lo zero, anche di diversi gradi. Nella stagione invernale sono frequenti le nevicate, anche abbondanti, superiori al mezzo metro, e frequentissime sono le gelate mattutine e le giornate uggiose. Il freddo proviene principalmente da venti siberiani spiranti da est. La stagione fredda farese ha inizio all'incirca verso fine settembre, per protrarsi almeno fino alla seconda met\u00e0 di maggio. Considerata la latitudine e il territorio, si pu\u00f2 dire che gli inverni faresi sono incredibilmente rigidi e persistenti, con possibili nevicate anche fino al mese di aprile.\nIl mese pi\u00f9 caldo \u00e8 luglio, con temperature che di giorno al sole possono talvolta raggiungere i 40 gradi, temperature aggravate dal forte tasso di umidit\u00e0 che quasi sempre le accompagna. Il caldo \u00e8 portato essenzialmente e sempre pi\u00f9 spesso dall'anticiclone subtropicale africano, sempre meno invece dall'anticiclone delle Azzorre. Durante le notti estive la minima raramente scende sotto i 20 gradi, rendendo afoso anche il periodo dedicato al riposo.\nLa stagione delle piogge, che si protrae da settembre a maggio, reca abbondanti precipitazioni, dell'ordine di 10-12 giorni di pioggia mensili. Durante la stagione estiva invece le piogge cadono pi\u00f9 di rado, ma quando accade scendono sotto forma di violenti nubifragi, non di rado accompagnati da grandine e forte vento. Il totale di precipitazioni annue si aggira sui 1 000\u00a0mm.\nI venti provengono principalmente o da ovest, sotto forma di libeccio, che per effetto stau scende dalle montagne sotto forma di vento caldo, oppure da est sotto forma di grecale, freddo, proveniente dal mare nella stagione invernale. Lo scirocco, caldo, recante piogge, pu\u00f2 manifestarsi durante tutto l'anno.\nI valori di umidit\u00e0 sono alti durante tutto l'anno. Nella zona collinare del paese l'umidit\u00e0 \u00e8 lievemente minore.\nOrigini del nome.\nFara \u00e8 un termine di origine longobarda indicante un gruppo, costituito da famiglie e da individui imparentati, in cui era diviso il popolo longobardo. Lo stanziamento dei Longobardi avveniva per Fare, veri e propri organismi politico-militari, il cui nome indicava anche il territorio abitato dal gruppo. Vi \u00e8 inoltre la devozione longobarda a santa Fara. Ne sono testimonianza i vari comuni che ancora oggi in Italia portano questo nome.\nIl nome del paese originariamente era solo \"Fara\". Varie sono le tesi sulla successiva aggiunta di \"Filiorum Petri\". Una delle pi\u00f9 accreditate \u00e8 quella che la fa risalire alla presenza di monaci celestini nel convento di Sant'Eufemia. Questi monaci infatti si facevano chiamare \"Figli di Pietro\" (Pietro era il nome del fondatore, Pietro Celestino). Per distinguere il paese dalle altre \"Fare\" si inizi\u00f2 a chiamarlo Fara dei Figli di Pietro (\"Filiorum Petri\" in latino).\nStoria.\nLa particolare posizione arroccata del centro del paese fa intuire la sua antica origine, risalente al periodo altomedievale. Furono i longobardi a fondare il primo nucleo, scegliendo la zona in base ai classici fattori quali posizione facilmente difendibile, nonch\u00e9 vicinanza di un corso d'acqua. Il nucleo, da accampamento, grazie alla posizione favorevole, divenne sede di artigiani, coltivatori e pastori.\nIntorno all'anno 1000 l'influenza dei monaci benedettini del monastero di Montecassino incominci\u00f2 a farsi sentire e, tramite la vicina \"abbazia di San Liberatore\", a Majella, i monaci benedettini avevano su Fara potere temporale e spirituale. Ne sono testimonianza il convento sito a Sant'Eufemia risalente a questi anni e la Chiesa di San Salvatore, costruita sui resti di un castello del III secolo d.C.\nNel 1300 Fara pass\u00f2 sotto il potere della Contea di Manoppello retta dai conti Orsini, pur persistendo ancora la presenza benedettina. Risale a questo periodo la \"chiesetta di Sant'Agata\".\nDopo il 1500, a causa delle guerre franco-spagnole, Fara pass\u00f2 dal potere degli Orsini sotto al potere dei Colonna per ordine del re di Spagna. \u00c8 durante questo periodo che Fara ricevette oltre 100 reliquie di santi e addirittura una scheggia della croce di Cristo, reliquie che tuttora sono gelosamente conservate nella parrocchia di San Salvatore. Questo a testimonianza di quanto il paese fosse centro importante di religiosit\u00e0 sotto i benedettini.\nNel 1800 con la caduta dei Colonna (per mano di Giuseppe Garibaldi) per Fara fin\u00ec il periodo del feudalesimo.\nNei primi del Novecento hanno inizio grandi lavori di urbanizzazione. La nota banda locale si esibisce a Vienna, nel 1899, guidata dal maestro Giuseppe Dell'Orefice. \u00c8 di questi anni anche la nascita della tradizione delle \"Farchie\" cos\u00ec come la conosciamo oggi. Il grande boom fu duramente messo alla prova dai due conflitti mondiali dai quali Fara usc\u00ec quasi totalmente distrutta e cont\u00f2 centinaia di vittime. Nel secondo dopoguerra Fara conobbe un altro boom (localmente chiamato il \"miracolo farese\") che le fece assumere il ruolo di paese guida di tutta la Val di Foro, ruolo che tuttora saldamente mantiene, grazie anche a imponenti impianti industriali e a un notevole sviluppo demografico e residenziale.\nMonumenti e luoghi d'interesse.\nArchitettura religiosa.\nChiesa della Madonna del Ponte.\nSituata nel quartiere Madonna del ponte, questa chiesa \u00e8 stata costruita nel 1634. La facciata \u00e8 in stile neoclassico con 4 paraste doriche che la suddividono in tre parti. Il portale centrale \u00e8 sormontato da un timpano curvo, mentre i laterali da timpani triangolari. Al suo interno vi \u00e8 un affresco del XV secolo raffigurante una Madonna con Bambino. Fu particolarmente frequentata dopo il miracolo avvenuto al vescovo di Lanciano. \u00c8 dedicata alla Madonna, il ponte a cui si riferisce \u00e8 situato poco vicino alla chiesa.\nChiesa di San Rocco.\n\u00c8 situata appena fuori dal centro storico, lungo la via che conduceva ai mulini. \u00c8 una chiesa non molto grande e a pianta rettangolare. All'interno si trovano degli affreschi di Francesconi di Rapino realizzati nella prima met\u00e0 del XX secolo. \u00c8 dedicata a San Rocco.\nChiesa di Sant'Antonio abate.\nSituata nel quartiere Sant'Antonio, risulta gi\u00e0 esistente nel 1365. \u00c8 a navata unica. Un'epigrafe posta all'interno attesta che fu restaurata nel 1904. Nell'interno vi sono le statue di Sant'Antonio abate e Sant'Agata. Nella met\u00e0 del 1800 venne edificato, nel piazzale adiacente alla chiesa, il cimitero monumentale.\nChiesa di Sant'Antonio abate ai colli.\nEdificata nel 1947. Fu costruita sul luogo dove avvenne il miracolo che protesse il paese dall'invasione francese del 1799. La tradizione vuole che nei pressi della chiesa vi era un boschetto di querce, dieci delle quali avevano sempre lo stesso diametro del fusto. Inoltre si racconta che durante la seconda guerra mondiale dai tedeschi fu intimato a una famiglia del posto di sfollare, per\u00f2 il carro trainato dai buoi, in viaggio verso Chieti, si ferm\u00f2 proprio in questo posto perch\u00e9 i buoi si inginocchiarono, allora la famiglia torn\u00f2 indietro a casa e miracolosamente non accadde loro nulla, tutto questo fu ritenuto miracolo di Sant'Antonio abate e per ringraziamento, sia per quest'ultimo fatto, sia per la leggenda delle querce, sia per il miracolo del 1799, venne costruita questa chiesa nel 1947, appena conclusa la guerra. Davanti al piazzale di questa chiesa infine ogni 25 anni vengono bruciate le Farchie, sempre in onore al santo.\nMonastero e Chiesa di Sant'Eufemia.\n\u00c8 il complesso religioso pi\u00f9 antico di Fara. La chiesa fu fondata, insieme all'omonimo monastero, nel 1004 da sant'Aldemaro di Capua. Dal 1060, anno in cui avvenne la donazione a opera di Papa Niccol\u00f2 II, fino al XVII secolo il monastero dipese dall'Abbazia di Montecassino. Attualmente l'edificio del monastero \u00e8 allo stato di rudere: ne rimangono solo il perimetro murario con l'abside e l'arcone gotico dell'ingresso, mentre la chiesa annessa \u00e8 regolarmente visitabile e di tanto in tanto vi si svolgono le funzioni. \u00c8 dedicata a Sant'Eufemia.\nChiesa di Sant'Agata.\nQuesta chiesa, dedicata a Sant'Agata, \u00e8 situata appena imboccata la via per i colli. Essa risale al XIV secolo. Gran parte di essa fu demolita agli inizi del XX secolo.. Oggi di essa rimane una piccola e caratteristica chiesetta, ricca di interesse storico-religioso. In origine doveva essere veramente bella, e viene cos\u00ec descritta da un anonimo osservatore e critico d'arte dell'epoca: \n\"La chiesolina campestre di Fara quasi distrutta, va notata per un pregevole portale trecentesco di semplice fattura, di proporzioni eleganti, che ne formava l'unico ornamento. Forme slanciate, organismo gotico ridotto alla pi\u00f9 semplice espressione, arco acuto nella lunetta e nell'archivolto sovraccaricato di un timpano sporgente, sono le note caratteristiche del portale, ove l'ornamento \u00e8 distribuito con grande parsimonia. Mancano le colonnine cordonali accantonate nel risaltare delle spalle, che invece sono guarnite di gusci e bastoni, talvolta compiuti da piccoli congedi. Larghe foglie di palma occupano il sottarco a scivolo e punte di diamante gli spigoli laterali del frontone. I capitelli sono costituiti di un grande guscio posto al di sotto di un listello, l'architrave \u00e8 nudo, e la lunetta contornata da un bastone mostrava la Vergine col Bambino attribuita a maestro Nicola Gallutio et filio Joanne, che nel 1438 per ordine dei conti Orsini abbellito di pitture e di sculture le chiese di Sant' Agata e Sant'Eufemia.\"\nIl portale gotico, secondo Vladimiro Furlani e Verlengia coevo di quello della chiesa di Sant'Antonio di Chieti, \u00e8 stato rimontato sul portico laterale della parrocchia del Santissimo Salvatore. Ha ghimberga superiore e modanature delle colonne a tortiglione, con trafori. La lunetta ogivale era decorata da un affresco perduto.\nChiesa di Santa Maria di Cryptis a Grotta del Colle.\nI resti dell'antica chiesa (XI secolo), si trovano nella Grotta del Colle, al confine tra Fara, Rapino e Pretoro.\nChiesa Parrocchiale di San Salvatore.\n\u00c8 la chiesa principale di Fara, situata in piazza. \u00c8 di origine alto-medievale. Risale all'XI secolo. L'interno \u00e8 a impianto benedettino a tre navate di cui una, successivamente, \u00e8 stata trasformata in portico. Parte dell'edificio (l'interno e parte della facciata) sono stati ricostruito nel XVIII secolo. La navata centrale \u00e8 a copertura piana del XX secolo sostituita alle capriate originarie. Le navate laterali sono con volte a crociera. La facciata, barocca, \u00e8 incompleta. Il portale \u00e8 in pietra scolpita e lesene con capitelli a mensole che sorreggono un architrave e un medaglione. All'interno vi erano le statue di Sant'Antonio abate e di San Benedetto, entrambe del XIII secolo, e un bassorilievo in terracotta raffigurante una Madonna in trono con Bambino, ora conservati al Museo Diocesano di Chieti. La croce processionale \u00e8 di Nicola da Guardiagrele. All'interno di tale chiesa sono inoltre conservate le reliquie. Il campanile \u00e8 in parte medievale e in parte (la sommit\u00e0) barocco (del XVIII secolo) con modanature e cornici in mattone scolpito.\nSociet\u00e0.\nEtnie e minoranze straniere.\nAl 31 dicembre 2020 gli stranieri residenti nel territorio comunale assommavano a 176 (l' 8.8% del totale degli abitanti).\nGli stati con il maggior numero di residenti erano (Dati ISTAT al 31 dicembre 2020):\nReligione.\nLa maggior parte della popolazione \u00e8 di religione cattolica; la forte immigrazione degli ultimi anni ha causato un aumento delle religioni musulmana e ortodossa, che tuttavia non dispongono ancora di propri luoghi di culto. Forte nel territorio comunale la presenza di atei e agnostici, specie tra i pi\u00f9 giovani.\nLingue e dialetti.\n Il dialetto locale fa parte della grande famiglia dei dialetti cosiddetti \"napoletani\", ossia quelli definiti dagli studiosi come meridionali intermedi: essi si estendevano, al tempo del Regno di Napoli fino al confine di tale regno, ossia nelle due provincie dell'Abruzzo Ulteriore e dell'Abruzzo Citeriore, e quest'ultimo territorio era quello di cui Fara faceva parte. La tipica assonanza napoletana viene colta ad esempio nell'usanza di raddoppiare le consonanti delle parole (ad es. \"facciamo\" diventa \"fac\u00e9mm\" o \"parliamo\" che diventa \"parl\u00e9mm\", fenomeno non molto diffuso nelle aree limitrofe, come Chieti, Bucchianico o Guardiagrele, in cui i verbi in questione sono resi rispettivamente come \"fac\u00e9m\" e \"parl\u00e9m\"). Altre assonanze tipiche del napoletano si riscontrano nella terminologia, a esempio bambino diventa \"'uaglion\", oppure giocare diventa \"pazzi\u00e0\", forme diffuse un po' in tutto l'Abruzzo. Per rafforzare l'identit\u00e0 dialettale sovente nel paese vengono organizzate manifestazioni in lingua locale, che radicano la conoscenza del parlato degli avi anche nei giovani.\nCultura.\nIstruzione.\nScuole primarie e secondarie.\nFara ha sempre avuto una lunga tradizione di strutture scolastiche e di eccellenza nell'insegnamento, a testimonianza di ci\u00f2 la sede della direzione didattica \u00e8 nei confini comunali, nella frazione Forma, dietro l'ufficio postale, e a essa fanno capo numerose scuole del circondario; inoltre dato l'ampio sviluppo delle strutture didattiche faresi, numerosi comuni limitrofi hanno deciso di chiudere le proprie strutture per far confluire negli istituti di Fara gli studenti, contribuendo all'ulteriore sviluppo del plesso farese. Il plesso scolastico \u00e8 tutto raggruppato nella frazione San Nicola, ben collegata a mezzo scuolabus, e consta delle seguenti strutture didattiche:\nInoltre \u00e8 da segnalare come fino agli anni '80 era attivata, sempre nella frazione San Nicola, una scuola secondaria di secondo grado, del tipo istituto professionale, a conduzione privata (era retta dal parroco di Fara). La chiusura di tale struttura \u00e8 da ascriversi allo sviluppo di agevoli vie di comunicazione che hanno permesso agli studenti di frequentare le scuole della vicina Chieti, dove sono presenti scuole secondarie di 2\u00ba grado di ogni tipo e l'universit\u00e0.\nBiblioteca comunale.\nFara dispone anche di una biblioteca comunale, sita in pieno centro storico in un palazzo antico, che dispone di un ingente numero di volumi, tanti anche di interesse storico. Inoltre nella biblioteca sono conservati l'intera collezione di volumi dell'esimio cittadino Fernando De Ritis e tutti gli atti notarili relativi al territorio comunale dal 1700 a oggi. Periodicamente nella biblioteca si organizzano incontri culturali, letture, corsi di inglese e informatica, concorsi letterari e pittorici.\nGeografia antropica.\nFrazioni.\nBrecciarola, Campolungo, Colle Anzolino, Colle Pidocchioso, Colle Pretoro, Colle San Donato, Colli Centro, Crepacce, Fara Centro, Focaro, Forma, Fonzoni, Fraderna, Giardino, Madonna del Ponte, Mandrone, Orticelli, Pagnotto, Piane Della Masseria, Piane-San Giacomo, Ruzzi, San Nicola, Sant'Antonio, Sant'Eufemia, Sotto Le Ripe, Sotto Le Vigne, Valli, Vicenne.\nEconomia.\nLo sviluppo economico di Fara Filiorum Petri \u00e8 favorito dalla vicinanza dei corsi d'acqua, dal territorio pianeggiante e dalla presenza di buone vie di comunicazione locali, e di collegamento con Chieti e Pescara (la SS81 Piceno Aprutina). \u00c8 inoltre posta in posizione centrale rispetto ai centri minori di Rapino, Pretoro, Roccamontepiano, Casacanditella, San Martino sulla Marrucina e Vacri.\nAgricoltura.\nMolto sviluppata l'agricoltura; si segnalano vigneti e uliveti, nonch\u00e9 le classiche colture mediterranee quali pomodori, patate e soprattutto cipolle, di cui Fara Filiorum Petri ha una lunghissima tradizione di coltura, tanto da essere definita \"Fara cipollara\" dagli abitanti dei paesi limitrofi. Esiste anche una festa denominata \"Fara Cipollara\", svolta in estate a menzione di questa. La cipolla coltivata a Fara \u00e8 la Cipolla piatta di Fara Filiorum Petri DOP. Affidata un tempo tutta alla forza di braccia, attualmente l'agricoltura farese pu\u00f2 contare su una modernizzazione all'avanguardia.\nLe campagne sono organizzate sul modello delle Pianura Padana, ossia grandi masserie ben separate tra loro, con terreni divisi secondo varie colture, e lavorati con i pi\u00f9 moderni mezzi meccanici e chimici, in modo da garantire un export costante e non influenzato dal clima. Rivestono importanza sovralocale le produzioni del liquore Punch, del vino Chardonnay e dell'olio Colline Teatine. Nel territorio di Fara Filiorum Petri infine passa il Tratturo Centurelle-Montesecco, l'antica strada dove i pastori, all'inizio dell'autunno, passavano con le loro greggi dirigendosi dai freddi monti aquilani verso il Tavoliere delle Puglie per poi ripercorrere il percorso inverso in primavera. Tale tratturo \u00e8 stato fortemente rivalorizzato dal comune di Fara, con possibilit\u00e0 di visitarlo e di percorrerlo sia a piedi sia a cavallo.\nIndustria.\nDa rilevare stabilimenti dedicati alla metallurgia, alla lavorazione di materie prime e alla costruzione di pezzi di ricambio, anche per importanti multinazionali del settore automotive. Per 25 anni Fara Filiorum Petri ha ospitato anche lo stabilimento della Coca-Cola.\nIl vero motore economico del centro resta tuttavia la piccola-media impresa e l'artigianato, con la presenza di una moltitudine di fabbriche, spesso a conduzione familiare, specializzate nella produzione di scarpe, vestiti, mobili e lavorazioni artistiche del legno e numerose industrie enogastronomiche. Fara \u00e8 famosa anche e soprattutto per il pastificio Majella, attivo ormai da tanti lustri, che esporta sia in Italia sia all'estero. Inoltre in tempi pi\u00f9 recenti Fara si \u00e8 specializzata anche nella lavorazione del ferro battuto, di cui sono presenti sul territorio numerose fabbriche. Sul territorio di Fara sono infine presenti gli enormi fabbricati della STI (societ\u00e0 trasporti industriali) S.p.a. dotata di un ingente numero di camion che si occupano di trasporti di merce industriale in tutto il mondo.\nTurismo.\nFara \u00e8 famosa per le bellezze che adornano il centro storico, i palazzi, la Parrocchiale e le numerose chiese e reliquie. La vocazione al terziario e commerciale di Fara \u00e8 testimoniata anche dal mercato comunale secolare (nacque nel 1909 da un'idea dell'allora sindaco Gian Battista Sigismondi) che si svolge per le vie del centro ogni mercoled\u00ec. Visto il grande boom avuto dal mercato, sempre pi\u00f9 spesso si organizzano anche mercati al di fuori del classico giorno mercoled\u00ec e soprattutto svolti di sera, durante la quale le luci del borgo donano al mercato un fascino antico.\nIl turismo dell'arte si rivolge allo stile che decora gli storici palazzi ottocenteschi e rinascimentali del centro storico: palazzi in stile liberty, arte barocca, capitelli, colonne e decorazioni in stile rococ\u00f2. \u00c8 inoltre presente una biblioteca ricca di volumi storici, risalenti anche a prima dell'anno 1000.\nIl turismo religioso \u00e8 altrettanto sviluppato con la presenza della chiesa di San Salvatore e ben altre sei chiese, tutte risalenti al XII-XIII secolo. Nella chiesa di San Salvatore sono inoltre conservate 100 reliquie, tra le quali una scheggia attribuita alla croce di Cristo.\nPer concludere il turismo enogastronomico e le manifestazioni organizzate: la presenza di numerosi prodotti tipici quali \"li caviciun\" e \"lu serpenton\" e la presenza della feste delle Farchie.\nInfrastrutture e trasporti.\nStrade.\nIl territorio comunale \u00e8 interessato dalla Strada statale 81 Piceno Aprutina e dalla Strada statale 263 di Val di Foro e di Bocca di Valle.\nMobilit\u00e0 urbana.\nI trasporti interurbani di Fara Filiorum Petri vengono svolti con autoservizi di linea gestiti da ARPA\nAmministrazione.\nNella tabella sono elencati i sindaci di Fara Filiorum Petri dal 1800 a oggi. Per i sindaci del 1800 viene riportata solo l'esatta successione alla carica di primo cittadino, senza lassi sempre puntuali in cui tale carica si \u00e8 esplicata, per mancanza di fonti certe.\nSport.\nHa sede nel comune la societ\u00e0 di calcio Faresina, che ha disputato campionati dilettantistici regionali. Disputa gli incontri allo stadio \"Luigi Vetrini\"."}
{"id": "708043", "revid": "125133933", "url": "https://it.wikipedia.org/wiki?curid=708043", "title": "Cuore di tenebra", "text": "Cuore di tenebra (in inglese \"Heart of Darkness\") \u00e8 un racconto dello scrittore polacco-britannico Joseph Conrad sulla storia del viaggio per risalire il fiume Congo nel \"Libero Stato del Congo\", al centro dell'Africa, da parte del narratore Charles Marlow. Egli racconta agli amici la sua avventura, a bordo della sua imbarcazione, la \"Nellie\", ancorata in un'ansa del fiume Tamigi, a valle di Londra. Questa ambientazione fornisce la cornice narrativa per raccontare la realt\u00e0 dei fatti sulla sua ossessione verso il commerciante di avorio \"Kurtz\", che abilita Conrad a tracciare un parallelismo tra Londra e l'Africa come luoghi d'oscurit\u00e0.\nNell'opera dell'autore \u00e8 centrale in maniera evidente la tesi che ci sia poca differenza tra i popoli cosiddetti civilizzati e quelli cosiddetti selvaggi, avanzando questioni polemiche sull'imperialismo e il razzismo. Fu pubblicato dapprima in tre puntate - sui numeri di febbraio, marzo e aprile 1899, Vol. 165 - della scozzese \"Blackwood's Magazine\" per celebrare la millesima edizione della rivista; nel 1902 apparve in volume, nella raccolta \"Giovent\u00f9 e altri due racconti\" (\"Youth, a Narrative and Two Other Stories\").\nTrama.\nCinque membri dell'equipaggio dello yacht \"Nellie\", che si trova sul Tamigi, attendono la marea favorevole per poter prendere il largo. \u00c8 sera, uno di loro, un maturo marinaio di nome Marlow, prende la parola e comincia a raccontare di un viaggio che molti anni prima aveva fortemente voluto per entrare in contatto con l'Africa nera. Pi\u00f9 avanti, Marlow avrebbe ricordato la passione che, fin da bambino, nutriva per le carte geografiche: in particolare per quella del continente africano, ancora misterioso e pieno di fascino.\nDi ritorno da uno dei suoi viaggi in Estremo Oriente, un giorno, nella vetrina di un negozio, aveva visto quella carta. La cosa che pi\u00f9 l'aveva colpito era il percorso di un grande fiume \u00absomigliante a un immenso serpente srotolato, con la testa nel mare...la coda perduta nelle profondit\u00e0 del territorio\u00bb. Era il fiume del viaggio che di l\u00ec a poco avrebbe intrapreso. Addentratosi nel fiume Congo - anche se i nomi del fiume, dei luoghi e della foresta non sono mai esplicitati - in un lungo itinerario, a bordo di uno sgangherato vaporetto, dalla costa al centro, al luogo nel quale la coda del serpente si perde, Marlow compie una discesa in un'oscurit\u00e0 ben pi\u00f9 profonda della funerea oscurit\u00e0 che avvolge il Tamigi, dove almeno i fanali permettono di individuare navi, il porto perduto nella nebbia, conducendo lo sguardo a un paesaggio conosciuto.\nIl battello di Marlow si inoltra invece in un paesaggio sempre pi\u00f9 ignoto. Egli giunge alla sede della Compagnia - in realt\u00e0 un cumulo di baracche - che lo ha assunto, i cui interessi sono basati sul commercio di avorio. Il posto \u00e8 inospitale ed inefficiente, gestito da equivoci personaggi: il male, i cui delitti sono disseminati nelle varie stazioni del percorso, assume le connotazioni di misteri inesplicabili. Tutti sono invidiosi di Kurtz, il misterioso uomo bianco, il quale appare l'unico in grado di procurare ingenti e costanti quantit\u00e0 del prezioso avorio.\nSu Kurtz le leggende maligne fioriscono, si aggrovigliano; la sua base, vera destinazione di Marlow, \u00e8 molto all'interno dell'inestricabile e malsana foresta pluviale ed \u00e8 raggiungibile solo via fiume. Marlow parte quindi, a bordo di un rattoppato battello a vapore con altri coloni e indigeni cannibali, assunti e pagati con un sottile filo d'ottone lungo non pi\u00f9 di trenta centimetri. Nella notte risale faticosamente il fiume: domina l'ombra delle rupi lunari, il suono cupo dei tamburi nascosti, quasi un viaggio nell'Ade, come diranno molti critici. Marlow ha l'impressione di percorrere il tempo e il paesaggio preistorico, ma anche nella preistoria della mente.\nGiunto a destinazione, scopre che la base di Kurtz \u00e8 luogo di misfatti atroci. Gli occupanti del battello si scontrano con la primordiale ostilit\u00e0 degli indigeni, i quali hanno divinizzato Kurtz, soggiogati dal suo aspetto, dalla sua determinazione feroce e soprattutto dalla sua voce, anche se ora Kurtz \u00e8 molto malato, quasi in fin di vita. Marlow rimane affascinato dal personaggio senza essere in grado di darsi alcuna spiegazione razionale. L'unica cosa da fare in quel frangente \u00e8 catturare Kurtz. Cosa che avviene non senza difficolt\u00e0. Nel viaggio di ritorno, Kurtz muore, ma prima di spirare pronuncia due parole: \u00abL'Orrore! L'Orrore!\u00bb, e consegna a Marlow un pacco contenente delle lettere e la foto di una giovane donna.\nMarlow, rientrato a Bruxelles, va a incontrare la vedova di Kurtz; lei si ritiene tale, pur essendo stata solo la fidanzata. Ma non ha il coraggio di svelarle la vita malvagia condotta dall'uomo, da lei idolatrato e rimpianto. Preferisce mentirle, dicendo che le ultime parole di Kurtz furono per lei.\nAccoglienza.\nIl testo, dopo un lungo periodo di celebrazione, \u00e8 stato criticato da Chinua Achebe, celebre scrittore nigeriano, perch\u00e9 fornirebbe un'immagine dell'Africa come luogo di corruzione per la mente degli europei, e in generale tradirebbe uno sguardo dal forte carattere colonialista, per troppo tempo ignorato dalla critica. Numerosi articoli e saggi di risposta sono stati pubblicati negli anni, e la questione \u00e8 ancora al centro del dibattito accademico dopo pi\u00f9 di quarant\u2019anni dalla pubblicazione del saggio di Achebe.\nStile.\nFortemente rappresentativa dello stile di Conrad e delle sue suggestioni, la giungla pare animarsi, custodendo un fitto mistero. La figura selvaggia di Kurtz possiede un potere ipnotico e stranito, che talvolta ispira piet\u00e0. Le storie che si incontrano in \"Cuore di tenebra\" sono ispirate al viaggio compiuto da Conrad nel 1890 a bordo del vaporetto \"Roi des Belges\" lungo il fiume Congo e i personaggi sono ritratti di figure realmente esistite e incontrate in tale occasione. \u00c8 probabile che Kurtz rappresenti non solo un agente della Compagnia di nome Klein, morto sul vaporetto, ma anche il carattere di altri avventurieri l\u00ec incrociati.\nAdattamenti.\nAl racconto di Conrad \u00e8 liberamente ispirato il film \"Apocalypse Now\" di Francis Ford Coppola, ambientato per\u00f2 in Vietnam al tempo della guerra, che vide il coinvolgimento degli USA.\nI parallelismi con il romanzo introdotti nel film sono numerosi. La storia vede, in entrambi i casi, la risalita di un fiume alla ricerca di un personaggio di nome Kurtz, che in \"Apocalypse Now\" \u00e8 per\u00f2 un ex-colonnello che il protagonista ha l'incarico di uccidere. \u00c8 anche presente l'attacco con le frecce alla barca, prima di giungere alla destinazione della spedizione. Kurtz mantiene inoltre le altre caratteristiche del Kurtz di Conrad, tra cui l'assoggettamento degli indigeni alla propria persona.\nAnche il Kurtz di Coppola, nel suo monologo finale, mostra peraltro di aver commesso l'errore fondamentale del Kurtz di Conrad: il colonnello impazzito non si interroga ormai pi\u00f9 sui fini del suo agire (e quindi coerentemente non ammette di poter essere giudicato), ma si limita ad usare la sua onnipotenza per perseguire con qualunque mezzo i fini che ha deciso di perseguire. Anche qui emerge dunque - come in Conrad - la critica al nocciolo della cultura occidentale, che - a prescindere dal fine che dice di volta in volta di voler perseguire - in realt\u00e0 si fonda sulla pura volont\u00e0 di potenza che trascina l'occidente a voler dominare tutto senza neppure sapere perch\u00e9. La differenza principale tra i due protagonisti \u00e8 che il Kurtz di Conrad accetta di fuggire e muore di morte naturale rendendosi conto forse davvero solo all'ultimo momento dell'orrore della sua vita.\nIl colonnello di Coppola si era invece gi\u00e0 reso conto dell'orrore che si cela nella volont\u00e0 di potenza (l'illuminazione di cui parla nel suo monologo dopo la vicenda dell'amputazione da parte dei Vietcong delle braccia dei bambini vaccinati dagli americani) e dunque - avendo aderito consapevolmente a quell'orrore - si lascia uccidere. Ma che senso ha il lasciarsi uccidere se non si accetta di essere giudicati? Forse il colonnello ha compreso che la morte \u00e8 l'unica conseguenza inevitabile e certa, l'unico destino possibile e pertanto inevitabile, del nulla rappresentato dalla volont\u00e0 di potenza, qualunque sia l'ideale con cui si pretende di riempirla. Di qui \"l'orrore\". Ma c'\u00e8 di pi\u00f9: forse Coppola, rispetto a Conrad, suggerisce anche che la cultura della volont\u00e0 di potenza, oltre che \"necessariamente eterodistruttiva\", \u00e8 in fin dei conti anche \"intrinsecamente autodistruttiva\".\nIn questa lettura, il finale del film in cui l'assassino di Kurtz diventa il nuovo Kurtz, si presta bene ad un'altra metafora filosofica: la volont\u00e0 di potenza dell'occidente, per continuare a sopravvivere ai mutati contesti storici, deve lasciare indietro un fine vecchio, giudicandolo sbagliato ed eliminandolo essa stessa, ma solo per potervi sostituire un fine nuovo ritenuto \"pi\u00f9 giusto\": mentre in realt\u00e0 si tratta di un gioco delle apparenze che serve solo a perpetuare la volont\u00e0 di potenza, unico vero tratto distintivo della cultura occidentale moderna a prescindere dalle diverse \"maschere ideologiche\" di cui si veste.\nUn film che invece si avvicina di pi\u00f9 agli eventi trattati nel libro \u00e8 \"Cuore di tenebra\" di Nicolas Roeg del 1994, con Tim Roth e John Malkovich, rispettivamente protagonisti come Marlow e Kurtz\nIl videogioco del 2012 \"\" \u00e8 ispirato a \"Cuore di tenebra,\" e contiene numerosi riferimenti anche ad \"Apocalypse Now\": il pi\u00f9 evidente \u00e8 di certo il personaggio del colonnello John Konrad, che ricorda in tutto e per tutto il colonnello Walter E. Kurtz. Il cognome Konrad, inoltre, \u00e8 un chiaro omaggio a Joseph Conrad.\nNel 2019 esce in America l'adattamento a fumetti di \"Cuore di tenebra\" realizzato da Peter Kuper, edito in Italia nel 2021 da Tunu\u00e9.\nTraduzioni italiane.\nAudiolibri.\nNel 2006 esce l'audiolibro letto da Claudio Gneusz (239' 12\"), nel 2013 \u00e8 la volta di un audiolibro letto da Francesco De Gregori per Emons, mentre il 25 marzo 2020, su Rai Radio 3, esce l'audiolibro letto da Lino Guanciale."}
{"id": "708045", "revid": "2220227", "url": "https://it.wikipedia.org/wiki?curid=708045", "title": "Unfaithful", "text": "Unfaithful \u00e8 una canzone di Rihanna, inclusa nel suo secondo album in studio \"A Girl like Me\". La canzone \u00e8 stata scritta da Ne-Yo e dagli Stargate.\nSignificato.\nL'artista in questa canzone dichiara apertamente di essere infedele al proprio partner e sostiene, inoltre, di sapere che quest'ultimo \u00e8 a conoscenza di tale tradimento. L'artista, peraltro, quasi fosse un'omicida (\"I don't want to be a murderer\"), si sente colpevole e non pu\u00f2 fare a meno di notare quanto il suo partner soffra per questo (\"I see him die a little more inside\").\nVideo.\nIl video ufficiale diretto da Anthony Mandler incomincia con un tempo ritmato e con Rihanna che si dirige verso uno specchio e comincia, con movenze molto sexy ed ammicatorie, a mostrare le sue piacevoli forme mentre si mette del lucidalabbra rosa.\nQueste scene vengono alternate ad altre in cui Rihanna \u00e8 seduta al tavolo di un bar e pranza con un ragazzo, successivamente quest'ultimo si alzer\u00e0 ed \u00e8 in questo frangente di tempo in cui Rihanna \u00e8 sola al tavolo che riceve un biglietto mandatole da un suo spasimante in un tavolo nelle vicinanze, poi la canzone inizia.\nSubito dopo la prima parte strumentale del brano il ragazzo si risiede al tavolo e Rihanna ha dei flashback in cui si vede lei e il ragazzo in atteggiamenti intimi, e da qui si capisce che i due sono fidanzati.\nDopo i ricordi, Rihanna uscir\u00e0 da dietro una tenda e canter\u00e0 la prima strofa del singolo, con l'abito nero che precedentemente preparava allo specchio.\nPoi si incamminer\u00e0 verso una zona ancora remota allo spettatore su un tappeto rosso, e questa scena verr\u00e0 alternata a delle mani che suonano un pianoforte (presente nella parte musicale della canzone) e a Rihanna distesa su un divano.\nPoi entrer\u00e0 in una stanza ed avr\u00e0 subito un altro flashback sulla sua relazione con il fidanzato in cui la vediamo seduta su delle scale all'entrata di una casa mentre il ragazzo le fa delle avance poi ritorna in s\u00e9 e continua a cantare, ma riaccade che le appare un altro flashback in cui per\u00f2 questa volta Rihanna sta camminado mano nella mano, con degli occhiali a mosca, con il suo fidanzato mentre quest'ultimo parla al telefono, poi il flashback svanisce e la cantante si avvicina ad un pianoforte e lo usa come un davanzale dove appoggiarsi e sdraiarsi mentre colui che lo suona resta ancora di ignota identit\u00e0. Successivamente la scena si sposta in una stanza dove Rihanna si trova vicino alla finestra con un cellulare (gi\u00e0 sponsorizzato nel suo precedente video) mentre scrive un SmS con un'aria spaventata mentre il suo fidanzato dorme.\nPoi la scena torna in quella precedente, con la differenza che Rihanna si scosta dal pianoforte e resta in piedi a cantare, e qui si scopre che il luogo dove si trovava non era una stanza, bens\u00ec un teatro.\nquesta scena verr\u00e0 molteplici volte alternata a quella in cui Rihanna ammicca lo spettatore su un divano e ad una in cui cammina per strada con un look abbastanza \"trash\", una bandana, una canottiera e giacchino bianchi, d'altraparte questo erano gli abiti presenti nella scena precedente.\nQueste scena verrann\u00f2 molto a lungo alternate fra loro, con l'aggiunta per\u00f2 di scene inedite come quella in cui Rihanna si trova fra i sedili del teatro.\nPoi finalmente si svela l'identit\u00e0 del suo presunto amante, e lo si vede al bar, al comando del pianoforte e in una macchina, in cui successivamente salir\u00e0 Rihanna; da qui si presuppone un tradimento, che diventer\u00e0 con un fine logico dal momento che si vedr\u00e0 Rihanna sedere al fianco del ragazzo e ammiccarlo mentre suona il pianoforte e dopo la vedremo in vestaglia nel letto di quest'ultimo mentre le viene in mente la sua relazione con l'altro ragazzo.\nPoi la si vede in uno stato di colpevolezza mentre si strofina contro un muro bianco con un abito altrettanto bianco e nero, poi la scena si risposter\u00e0 su quella in cui Rihanna \u00e8 in piedi e canta con l'abito nero e poi riapparir\u00e0 la scena in cui la cantante si guarda allo specchio con uno sguardo trafitto ed intenso, successivamente ci sar\u00e0 un d\u00e9j\u00e0 vu dei luoghi in cui Rihanna era presente, ma con l'aggiunta di movenze pi\u00f9 sexy di quelle precedenti.\nInfine si vede Rihanna mentre \u00e8 in procinto di abbandonare il teatro, ma la scena viene interrotta da un'altra in cui vediamo la cantante uscire da una porta con il precedente stile \"Trash\" e incontrare il suo vero ragazzo, che appoggiato ad una macchina si solleva, entrambi si abbracciano, ma alle spalle del ragazzo vediamo Rihanna con un volto dall'espressione soffrente.\nIl video si conclude; da qui si evince che Rihanna tradiva il suo ragazzo con un altro a sua insaputa.\nIl video ha ottenuto la certificazione Vevo."}
{"id": "708046", "revid": "6923", "url": "https://it.wikipedia.org/wiki?curid=708046", "title": "Complessit\u00e0 irriducibile", "text": "La \u00abcomplessit\u00e0 irriducibile\u00bb \u00e8 un concetto introdotto da Michael Behe nel suo libro \"Darwin's Black Box\" (\u00abLa scatola nera di Darwin\u00bb) per descrivere quei sistemi biologici il cui funzionamento dipenderebbe dall'interazione di molte parti, tutte indispensabili. Tale concetto \u00e8 stato impiegato da Behe nella sua esposizione della teoria creazionista del disegno intelligente, come esempio di fenomeno che la teoria dell'evoluzione non sarebbe in grado di spiegare, in quanto i sistemi a complessit\u00e0 irriducibile non potrebbero formarsi per lenta evoluzione, ma dovrebbero necessariamente essere progettati ed assemblati tutti in una volta da un progettista intelligente.\nIl concetto di complessit\u00e0 irriducibile viene respinto dalla comunit\u00e0 scientifica, che considera il disegno intelligente alla stregua di una pseudoscienza.\nStoria.\nMichael Behe, un professore di biochimica alla Lehigh University, \u00e8 stato il primo a sostenere che la complessit\u00e0 irriducibile renderebbe impossibile l'evoluzione di alcuni sistemi complessi attraverso la sola selezione naturale di mutazioni casuali.. Tuttavia, i biologi evoluzionisti hanno dimostrato come tali sistemi possano in realt\u00e0 evolvere. Ci sono infatti molti esempi documentati attraverso la genomica comparativa che mostrano come anche sistemi molecolari complessi si siano formati attraverso successive aggiunte di componenti come rivelato dalle diverse origini temporali delle loro proteine.\nNel processo del 2005 \"Kitzmiller contro la Dover Area School District\", Behe fu chiamato a testimoniare sul tema della complessit\u00e0 irriducibile. Nella sentenza con la quale affermava che il disegno intelligente non \u00e8 scienza ma di natura fondamentalmente religiosa, la Corte ritenne che \u00abil sostegno del professor Behe alla complessit\u00e0 irriducibile fosse stata smentita in articoli di ricerca \"peer-reviewed\" e largamente respinta dalla comunit\u00e0 scientifica\u00bb.\nDefinizioni.\nLa definizione originaria di \u00abcomplessit\u00e0 irriducibile\u00bb di Behe \u00e8 la seguente:\nVa notato che Behe ha fornito una seconda definizione, quella \u00abevoluzionistica\u00bb:\nUn'altra definizione \u00e8 stata formulata dal sostenitore del disegno intelligente William Dembski:\nEsempi di complessit\u00e0 irriducibile.\nCome esempio di \u00abcomplessit\u00e0 irriducibile\u00bb, Behe propone una trappola per topi costituita di cinque pezzi: una tavoletta di legno su cui \u00e8 inchiodata una piccola tagliola; una molla al posto giusto per farla scattare; una bacchetta metallica che tiene la molla aperta; un pezzo di formaggio come esca. Behe sostiene che, sebbene la trappola sia una macchina molto semplice, la sua struttura non pu\u00f2 essere ulteriormente semplificata: non \u00e8 che in mancanza anche di un solo pezzo, la trappola funzioni meno bene, al contrario essa non funziona affatto. La conclusione di Behe \u00e8 che la trappola non pu\u00f2 essersi formata a poco a poco, con aggiunte e miglioramenti, ma che la trappola \u00e8 stata realizzata fin dall'inizio cos\u00ec, progettata interamente per uno scopo, la cattura del topo. Behe sostiene che in biologia ci siano meccanismi che la teoria dell'evoluzione non potrebbe spiegare, come la coagulazione del sangue, il sistema immunitario e il flagellum.\nLa comunit\u00e0 scientifica rigetta le affermazioni di Behe sull'irriducibilit\u00e0 dei sistemi biologici. I suoi critici fanno notare come tutti gli esempi biologici portati da Behe non corrispondono a meccanismi a complessit\u00e0 irriducibile; persino la trappola per topi potrebbe essersi formata gradualmente.\nComplessit\u00e0 irriducibile come presunta prova a sostegno del disegno intelligente.\nI sostenitori del disegno intelligente usano questo termine per riferirsi a quei sistemi biologici che ritengono non possano essere il risultato di alcuna serie di piccole modifiche. che qualunque forma meno che completa di un tale sistema non funzionerebbe affatto e pertanto non sopravvivrebbe ad un processo di selezione naturale. Quindi i sistemi caratterizzati da complessit\u00e0 irriducibile non possono essere spiegati dalla teoria dell'evoluzione; da ci\u00f2 si dedurrebbe la necessit\u00e0 dell'intervento di un progettista intelligente che abbia creato la vita o comunque guidato la sua evoluzione.\nLo stesso Charles Darwin formul\u00f2 la prova che avrebbe falsificato la sua teoria, esponendola ne \"L'origine delle specie\":\nA questo proposito lo stesso Behe, in una intervista al quotidiano Avvenire, afferma:\nIl dibattito riguardo alla complessit\u00e0 irriducibile tratta due questioni: se la complessit\u00e0 irriducibile possa essere trovata in natura e quale sarebbe in questo caso il suo significato.\nLa risposta della comunit\u00e0 scientifica.\nCome il disegno intelligente, il concetto che mira a sostenere, la compessit\u00e0 irriducibile non \u00e8 riuscita ad ottenere alcuna notevole accettazione all'interno della comunit\u00e0 scientifica. Uno scrittore l'ha definita \"una strategia di resa intellettuale in piena regola\".\nLa riducibilit\u00e0 dei sistemi \"irriducibili\".\nI ricercatori hanno proposto percorsi evolutivi potenzialmente vitali per i presunti sistemi irriducibilmente complessi come la coagulazione del sangue, il sistema immunitario e il flagello - i tre esempi proposti da Behe. John H. McDonald ha dimostrato come anche il suo esempio di una trappola per topi sia riducibile. Se la complessit\u00e0 irriducibile fosse un ostacolo insormontabile per l'evoluzione, non dovrebbe essere possibile concepire tali percorsi."}
{"id": "708047", "revid": "118231844", "url": "https://it.wikipedia.org/wiki?curid=708047", "title": "Mario Prestifilippo", "text": "\u00c8 stato un membro della mafia siciliana.\nBiografia.\n\u00c8 stato un esponente di rilievo della famiglia mafiosa di Ciaculli, componente di un gruppo di fuoco capeggiato dal feroce Pino Greco, detto Scarpuzzedda, a sua volta ucciso nel 1985.\nHa giocato un ruolo significativo nella guerra di mafia dei primi anni ottanta ordita da Tot\u00f2 Riina.\nSi suppone che Prestifilippo fosse agli ordini di Michele Greco, ma Greco stesso era guardato come poco pi\u00f9 che un pupazzo di Riina.\nPrestifilippo \u00e8 stato ucciso a colpi di fucile automatico e fucile a pompa in un agguato tesogli da due killer in auto mentre correva per le strade di Bagheria il 29 settembre 1987 in motocicletta. \u00c8 stato assassinato perch\u00e9 non era d'accordo con l'uccisione di Pino Greco (di cui era molto amico e suo nipote) e per questo aveva attaccato pesantemente Riina, che era il mandante dell'omicidio Greco."}
{"id": "708051", "revid": "125729913", "url": "https://it.wikipedia.org/wiki?curid=708051", "title": "Marianne Rosenberg", "text": "\u00c8 famosa soprattutto per la sua hit \"Er geh\u00f6rt zu mir\" (numero 7 nella classifica tedesca del 1975).\nBiografia.\nMarianne Rosenberg \u00e8 la terza dei sette figli del musicista rom, nativo della Prussia orientale e sopravvissuto al lager di Auschwitz, Otto Rosenberg, ed \u00e8 cresciuta in una famiglia di artisti.\nAll'et\u00e0 di 14 anni ha vinto un concorso per nuovi talenti. Dopodich\u00e9, gi\u00e0 l'anno successivo, ha inciso il suo 45 giri d'esordio, \"Mr Paul McCartney\", suo primo successo. Con i suoi titoli successivi \"Fremder Mann\" , \"Ich bin wie du\", \"Marleen\" e \"Lieder der Nacht\", queste ultime due rispettivamente quinta e sesta nella classifica tedesca nel 1976, ha raggiunto il picco pi\u00f9 alto della sua carriera negli anni settanta. Le numerose esibizioni in programmi radio e tv (tra cui molte volte nella trasmissione di classifiche musicali della ZDF \"ZDF-Hitparade\") l'hanno consacrata tra le pi\u00f9 grandi star musicali tedesche.\nNel 1975 ha partecipato alla selezione tedesca per l'Eurovision Song Contest, piazzandosi con la sua canzone \"Er geh\u00f6rt zu mir\" solo al decimo posto. Ciononostante, la canzone divenne un successo.\nNel 1982 ha inciso \"Duo Infernal\" insieme al gruppo punk Extrabreit.\nNel 1997 ha duettato con Sin With Sebastian nel brano \"He belongs to me\".\nNel 2004 ha realizzato una nuova versione di \"Marleen\".\nNel 2008 ha pubblicato per la prima volta un album in stile jazz, dal titolo \"I'm a Woman\"."}
{"id": "708053", "revid": "76963", "url": "https://it.wikipedia.org/wiki?curid=708053", "title": "Giancarlo Alessandrelli", "text": "Carriera.\nCresciuto nelle giovanili della , entra nella squadra maggiore come terzo portiere e contestualmente si aggiudica con la Primavera il Campionato 1971-1972.\nPer fargli fare esperienza i piemontesi lo cedono in prestito inizialmente alla , societ\u00e0 nella quale gioca titolare disputando 25 partite, debuttando in Serie A il 24 settembre 1972 in occasione dell'incontro Napoli-Ternana (1-0), e poi all', in Serie B. Nel 1974-1975 si trasferisce quindi alla dove non veste la maglia da titolare e colleziona 3 presenze come vice di Maurizio Memo.\nLa Juventus lo richiama nel 1975-1976 per rilevare Massimo Piloni nel ruolo di riserva di Dino Zoff. Gioca titolare in alcuni incontri di Coppa Italia e in occasione della gara di ritorno valevole per il primo turno della Coppa dei Campioni 1977-1978 contro l'.\nDopo quattro anni di panchina, in cui indossa il n. 12 in campionato per 113 volte, nell'ultima giornata del campionato 1978-1979 Giovanni Trapattoni lo fa subentrare a Zoff nel corso di Juventus-Avellino; in meno di mezz'ora Alessandrelli subisce tre reti e la partita si conclude 3-3.\nL'anno successivo viene ceduto all'Atalanta, in Serie B, dove torna a giocare con pi\u00f9 continuit\u00e0. Dopo una stagione nella Rondinella, in Serie C1, conclude la carriera nell'annata 1983-1984 ritornando nella serie maggiore, quale riserva di Giovanni Galli nelle file della Fiorentina."}
{"id": "708054", "revid": "122713409", "url": "https://it.wikipedia.org/wiki?curid=708054", "title": "Andrea Costa", "text": "Biografia.\nVita personale.\nFiglio di Pietro Casadio e di Rosa Tozzi, Andrea nacque nel Palazzo Orsini di Imola, dove il padre svolgeva l'incarico di uomo di fiducia del ricco produttore e mercante di canapa Orso Orsini, amico intimo di Papa Pio IX, nonch\u00e9 zio e tutore di Felice Orsini.\nDopo gli studi superiori si iscrisse all'Universit\u00e0 di Bologna - Facolt\u00e0 di Lettere - come semplice uditore, in quanto privo delle risorse economiche necessarie per l'iscrizione quale studente ordinario; pot\u00e9 comunque assistere alle lezioni di Giosu\u00e8 Carducci e conoscere, fra gli altri, Giovanni Pascoli.\nDi idee dapprima anarchiche, si avvicin\u00f2 al socialismo anche grazie ad Anna Kuliscioff, che fu sua compagna per alcuni anni.\nNel 1877 Costa conobbe Anna in Svizzera e assieme a lei si trasfer\u00ec a Parigi. Da qui vennero arrestati e poi espulsi nel 1878 e i due si recarono quindi in Italia. Dopo pochi mesi, per\u00f2, Anna venne processata a Firenze con l'accusa di cospirare con gli anarchici per sovvertire l'ordine costituito.\nSi trasferirono cos\u00ec nuovamente in Svizzera, che lasciarono nel 1880 per rientrare clandestinamente in Italia, dove per\u00f2 ancora una volta vennero arrestati a Milano. Dopo l'ennesima breve permanenza in territorio elvetico, Anna raggiunse Costa a Imola, dove nel 1881 diede alla luce la loro figlia Andreina. Poco tempo dopo la relazione tra i due termin\u00f2 e Anna, portando con s\u00e9 la figlia Andreina, torn\u00f2 in Svizzera, dove si iscrisse alla Facolt\u00e0 di medicina.\nIl periodo anarchico.\nFu tra i promotori della Conferenza di Rimini (1872) che fond\u00f2 la Federazione italiana dell'Associazione internazionale dei lavoratori.\nNei primi giorni di settembre 1872 partecip\u00f2, all'Aja, al Congresso dell'Internazionale; nello stesso mese, il 15-16, prese parte al Congresso Internazionale di Saint-Imier nel quale venne fondata l'Internazionale anarchica di Bakunin, alla quale ader\u00ec.\nIl 5 agosto 1874 fu arrestato, pochi giorni prima di un progettato piano insurrezionale. Fu condannato a due anni di prigione.\nLa \"Lettera agli amici di Romagna\".\nNel 1879 Costa, uscito dall'ennesima carcerazione, si trasfer\u00ec con la Kuliscioff di nuovo in Svizzera, a Lugano.\nQui, probabilmente influenzato dalle discussioni politiche con la sua compagna, scrisse la lettera intitolata \"Ai miei amici di Romagna\", in cui indicava la necessit\u00e0 di una svolta tattica del socialismo, che doveva passare dalla \u00abpropaganda per mezzo dei fatti\u00bb a un lavoro di diffusione di principii, che non avrebbe presentato risultati immediati, ma avrebbe ripagato sul medio periodo.\nEcco il testo di questo importante documento politico:\nLa lettera fu pubblicata nel n. 30 del 3 agosto 1879 de \"La Plebe\", organo della \"Federazione Alta Italia dell'Associazione internazionale dei lavoratori\", fondata nel 1876 da Enrico Bignami e da Osvaldo Gnocchi Viani.\nLa presa di posizione di Costa determin\u00f2 nel movimento socialista italiano una prima separazione dei socialisti dagli anarchici, che fu definitivamente sancita nel 1892 a Genova al Congresso di fondazione del Partito dei Lavoratori Italiani (che poi divenne il Partito Socialista Italiano).\nIl Partito Socialista Rivoluzionario di Romagna.\nNell'agosto 1881 Andrea Costa fond\u00f2 a Rimini il \u00abPartito Socialista Rivoluzionario di Romagna\u00bb, che successivamente fu ribattezzato \u00abPartito Socialista Rivoluzionario Italiano\u00bb.\nCosta, alleato e contemporaneamente critico nei confronti del Partito Operaio Italiano di Giuseppe Croce e Costantino Lazzari e della Lega Socialista Milanese di Filippo Turati, partecip\u00f2 nel 1892 al I Congresso socialista di Genova, del quale fu eletto presidente, in cui la gran parte delle forze socialiste si unificarono nel \u00abPartito dei Lavoratori Italiani\u00bb.\nInizialmente Costa mantenne autonomo il suo movimento, ma poi, a seguito della sconfitta del suo Partito Socialista Rivoluzionario Italiano alle elezioni del novembre 1892, conflu\u00ec l'anno seguente nel Partito Socialista dei Lavoratori Italiani (PSLI), che, nel Congresso di Parma del 1895, mut\u00f2 definitivamente il suo nome in Partito Socialista Italiano.\nAttivit\u00e0 giornalistica.\nCosta collabor\u00f2 a periodici e riviste di carattere politico, tra cui \"\"Fascio operaio\", \"La plebe\", \"Il martello\". Il primo maggio del 1880 fond\u00f2 con i socialisti de \"La plebe\" la \"Rivista internazionale del socialismo\", la cui pubblicazione fu interrotta dopo pochi mesi; nell'aprile del 1881 fond\u00f2 ad Imola il settimanale socialista \"Avanti!...\", la cui redazione venne trasferita a Roma nel 1884. Fu anche corrispondente per \"Il Messaggero\"\".\nAndrea Costa, il primo deputato socialista d'Italia.\nNel 1882 Costa fu candidato alla Camera dal suo partito, in alleanza con il Partito Operaio Italiano, nei collegi di Imola e di Ravenna. Fu eletto in quest'ultima citt\u00e0, diventando cos\u00ec il primo deputato di idee socialiste nel parlamento italiano. Dopo quella prima elezione, venne sempre riconfermato, a partire dal 1895 nelle file del Partito Socialista Italiano, fino alla sua morte nel 1910.\nNell'agosto 1883, per coordinare l'opposizione delle sinistre, fond\u00f2 il \"Fascio della democrazia\" insieme ai deputati Giovanni Bovio e Felice Cavallotti.\nIniziato in massoneria il 25 settembre 1883 nella Loggia \"Rienzi\" di Roma, ricopr\u00ec la carica di Grande Maestro Aggiunto del Grande Oriente d'Italia e raggiunse il 32\u00ba grado del Rito scozzese antico e accettato.\nNel febbraio del 1887, nel corso del vivace dibattito parlamentare seguito al massacro di Dogali, coni\u00f2 la parola d'ordine \u00abn\u00e9 un uomo n\u00e9 un soldo\u00bb per l'impresa africana.\nIl 5 aprile 1889 il Tribunale di Roma lo condann\u00f2 a tre anni di reclusione per \"ribellione alla forza pubblica\", a seguito dei disordini scoppiati durante una manifestazione in memoria di Guglielmo Oberdan. \nNel marzo 1890 fu nuovamente condannato per \"ribellione\", avendo partecipato a Roma alle agitazioni degli operai edili.\nNel 1898 fu coinvolto nei moti di Milano, repressi a cannonate dal generale Bava Beccaris; arrestato con altri esponenti socialisti, la Camera dei deputati neg\u00f2 l'autorizzazione a procedere e venne liberato.\nA Imola fu presidente della Congregazione di carit\u00e0.\nDal 1908 al 1910 fu vicepresidente della Camera dei deputati.\nAndrea Costa e il Mezzogiorno d'Italia.\nCosta come nessun altro nel suo tempo viaggi\u00f2 in lungo e in largo per il Paese, come nessun altro ebbe continui e diretti rapporti non solo con gran parte dei dirigenti del movimento democratico e popolare, ma anche con le realt\u00e0 di base, con il territorio. Probabilmente si \u00e8 dato per scontato che il suo impegno fosse ristretto alle aree del Centro-Nord, ma le carte conservate nel \"Fondo Costa\" della Biblioteca Comunale di Imola dimostrano che egli ebbe, consolid\u00f2 e mantenne nel tempo un rapporto non occasionale, bens\u00ec prolungato negli anni con persone e realt\u00e0 del Sud dell'Italia.\nMonumenti e iniziative celebrative.\nAndrea Costa \u00e8 sepolto nel Cimitero del Piratello ad Imola.\nSulla sua tomba \u00e8 posta una grande lapide, sulla quale \u00e8 incisa l'epigrafe dettata dall'amico Giovanni Pascoli per la sua morte:\nUna lapide ricorda la sua casa natale in via Appia ad Imola.\nA Costa sono intitolate vie e piazze in molti Comuni italiani.\nGli \u00e8 intitolata anche la principale squadra di pallacanestro della citt\u00e0 di Imola, l'Andrea Costa Imola Basket, militante nel campionato di Legadue.\nCarte personali.\n31 lettere scritte da Andrea Costa ad Anna Kuliscioff sono depositate presso l'Archivio storico del Comune di Imola.\nLa Biblioteca comunale di Imola conserva una serie di opuscoli donati da Costa a partire dal 1891. Nel 1909 Andrea Costa affid\u00f2 i suoi libri e le sue carte all'amico e compagno socialista Nullo Baldini con l'indicazione di donare i libri alla Biblioteca comunale. In merito ai documenti Costa scriveva: \u00abCredo siano carte inutili, distruggile\u00bb. Baldini, su consiglio di Leonida Bissolati, direttore dell'\"Avanti!\", consegn\u00f2 libri e carte all'imolese Romeo Galli, direttore della biblioteca comunale, al quale era unito da una lunga amicizia e da una solida fede politica. Negli anni successivi la biblioteca acquis\u00ec altre carte dono di amici e compagni politici di Costa: Angelo Negri, Ugo Tamburini, Alfredo Xella, Anselmo Marabini.\nIl fondo librario di Andrea Costa comprende oltre 1400 titoli tra libri e opuscoli, fra i quali prevalgono testi di filosofia, politica, economia politica e sociologia. Sono inoltre presenti documenti che testimoniano l'attivit\u00e0 di partito, gli atti dei congressi e i rendiconti del Partito socialista italiano, oltre ad almanacchi socialisti e popolari. Si trovano numerosi volumi di letteratura italiana e straniera anche in lingua originale. Presenti le pubblicazioni di Andrea Costa, e quasi tutti i discorsi da lui tenuti alla Camera dei deputati.\nPresso la Fondazione Giangiacomo Feltrinelli di Milano \u00e8 conservato il fondo Andrea Costa che conserva corrispondenza ricevuta e inviata da Andrea Costa, scritti del parlamentare socialista e altri documenti."}
{"id": "708059", "revid": "287204", "url": "https://it.wikipedia.org/wiki?curid=708059", "title": "Cratere Olivier", "text": "Olivier \u00e8 il nome di un antico cratere lunare da impatto intitolato all'astronomo statunitense Charles Pollard Olivier, situato nella porzione settentrionale dell'emisfero lunare pi\u00f9 distante dalla Terra (faccia nascosta). Questa formazione si trova in una zona fortemente craterizzata. Tra i pi\u00f9 cospicui crateri vicini, ad est-sud-est vi \u00e8 il cratere St\u00f6rmer, di dimensioni analoghe, ma pi\u00f9 giovane, e a sud-ovest, il cratere Volterra.\nIl margine meridionale \u00e8 coperto da un inusuale gruppo di piccoli crateri, adiacenti gli uni agli altri, che hanno quasi cancellato il bordo. Questo gruppo si estende dal bordo sudorientale verso l'esterno, in direzione est-sud-est. Numerosi altri piccoli crateri si trovano lungo il margine di Olivier, il maggiore interrompe il bordo nella zona settentrionale, mentre un certo addensamento si trova ad est. Il resto del bordo \u00e8 eroso e consumato in modo irregolare, fino alla scomparsa di caratteristiche peculiari.\nIn confronto al bordo, il pianoro interno \u00e8 meno irregolare. Il cratere pi\u00f9 cospicuo \u00e8 un piccolo impatto vicino al bordo settentrionale, mentre numerosi pi\u00f9 piccoli sono sparsi irregolarmente. Non vi \u00e8 un picco centrale degno di nota, e le uniche irregolarit\u00e0 sono i contrafforti del margine interno.\nCrateri correlati.\nAlcuni crateri minori situati in prossimit\u00e0 di Olivier sono convenzionalmente identificati, sulle mappe lunari, attraverso una lettera associata al nome."}
{"id": "708073", "revid": "974994", "url": "https://it.wikipedia.org/wiki?curid=708073", "title": "Monumento a Costantino Imperatore", "text": "La statua di Costantino Imperatore \u00e8 un monumento in bronzo fuso nel 1937 sul modello dell'originale antico del IV secolo custodito nella chiesa di San Giovanni in Laterano a Roma. Il bronzo si trova a Milano sul sagrato della Basilica di San Lorenzo Maggiore alla quale il monumento d\u00e0 le spalle.\nIl monumento ricorda l'imperatore romano Costantino I che nell'anno 313 con l'Editto di Milano, all'epoca capitale dell'impero romano d'Occidente, concesse libert\u00e0 di culto ai cristiani."}
{"id": "708074", "revid": "124833921", "url": "https://it.wikipedia.org/wiki?curid=708074", "title": "F.I.V. Edoardo Bianchi", "text": "La Fabbrica Italiana Velocipedi Edoardo Bianchi, conosciuta semplicemente come Bianchi, \u00e8 la fabbrica di biciclette pi\u00f9 vecchia al mondo ancora esistente, un tempo anche importante casa automobilistica e motociclistica italiana, fondata a Milano nel 1885 da Edoardo Bianchi. Oggi fa parte del Gruppo svedese Cycleurope AB e la produzione di massa non avviene pi\u00f9 in Italia, dove si \u00e8 mantenuta parte della progettazione e dell'assemblaggio dei modelli di alta gamma.\nStoria.\nNata come piccola officina per la costruzione e riparazione di velocipedi, l'attivit\u00e0 dell'azienda si espanse, dal 1899, ai settori dei veicoli motorizzati, dapprincipio attraverso la produzione di motocicli e successivamente di autovetture, sotto la ragione sociale di Fabbrica Automobili e Velocipedi Edoardo Bianchi.\nEdoardo Bianchi, nel 1901, concentr\u00f2 buona parte delle energie nella progettazione di una elegante vetturetta, la Bianchi 8 HP; fu cos\u00ec che nel 1903 Bianchi inizi\u00f2 la fabbricazione di una serie di automobili esclusive, riservate a una clientela facoltosa, realizzate artigianalmente e con materiali e finiture di pregio, tra le prime di lusso al mondo a popolare le strade delle citt\u00e0, fino ad allora percorse solo da carrozze, carri, pedoni e qualche tram a cavalli o a vapore. \nSulla spinta della costante crescita delle attivit\u00e0 l'azienda attu\u00f2 rapidamente importanti investimenti anche in ambito industriale, affiancando alla prima fabbrica di via Bixio a Milano un nuovo stabilimento in viale Abruzzi, e nel 1906 una sede produttiva a Brescia, destinata unicamente alla costruzione di autocarri; ma dati i ridotti margini di vendita in questa prima fase della sua esperienza nell'ottica dei mezzi industriali, la stessa viene chiusa nel 1908. Tuttavia, negli anni successivi la Bianchi ricevette numerosi riconoscimenti, in sede nazionale ed internazionale, come il \"Gran Prix\" ad una manifestazione svoltasi a Buenos Aires, nonch\u00e9 il \"diploma\" del Ministero dell'Industria all'Esposizione internazionale di Torino (1911) (anno in cui fu presente anche alla Esposizione di Londra).\nNel 1914 l'azienda produsse 45.000 biciclette, 1.500 moto e 1.000 automobili, riuscendo poi ad affacciarsi, per un breve tempo, anche nel campo dell'aviazione, grazie ad un accordo di collaborazione sottoscritto con l'Isotta Fraschini, all'epoca particolarmente attiva nel campo della fabbricazione di motori aerei.\nFin dalle origini la Bianchi si dedic\u00f2 alle corse ciclistiche, poi automobilistiche e, dagli anni venti, a quelle nel motociclismo; tra suoi pi\u00f9 importanti alfieri si annoverano: Tazio Nuvolari, Amilcare Moretti, Dorino Serafini e Alberto Ascari.\nInterrotta la produzione di automobili in concomitanza con lo scoppio del secondo conflitto mondiale (l'ultimo modello a listino fu la celebre \"Bianchi S9\"), l'azienda intensific\u00f2 i suoi processi lavorativi nei settori della meccanica, Officine Metallurgiche Edoardo Bianchi, che divennero particolarmente rilevanti nella fabbrica di Desio, inaugurata nel 1937. Ampliando inoltre le attivit\u00e0 nell'ambito degli autocarri e dei veicoli per uso militare, sviluppando fra i numerosi esempi il Miles, oltre al motocarro \"Supermil 500\" e al mezzo speciale \"VM 6C\" e per il Regio Esercito Italiano. Proseguendo l'attivit\u00e0 di fornitura di autotelai per autobus ad alcune ditte del settore, finch\u00e9 i bombardamenti non minarono i processi produttivi nelle fabbriche, soprattutto al centro produttivo di viale Abruzzi, che risult\u00f2 poi il pi\u00f9 colpito.\nTerminata la guerra, nonostante le difficolt\u00e0 economiche e gestionali insorte alla morte del fondatore Edoardo, la Bianchi riusc\u00ec a risollevarsi, contribuendo alla ricostruzione e motorizzazione dell'Italia con la \"Bianchina\", motoleggera di 125\u00a0cm\u00b3 e l\"'Aquilotto\", ciclomotore di cui era disponibile per la vendita pure il motore sciolto da applicare alle biciclette. Tentando la strada di cimentarsi nella commercializzazione dei piccoli veicoli da trasporto merci, con il modello di motocarro \"Supermil 49\", presentato nel 1948 ed equipaggiato con un inedito propulsore 500\u00a0cm\u00b3 e 18 CV potenza, in grado di porsi in diretta concorrenza all'Ercole, proposto nel medesimo periodo dalla Moto Guzzi.\nLa parte relativa alle quattro ruote, seppure legata a una produzione di nicchia e relativamente circoscritta alla costruzione degli autocarri (tra cui i modelli: \"Audax\", \"CM 54\", \"Fiumaro\" e \"Visconteo\"), a met\u00e0 anni cinquanta divenne una societ\u00e0 autonoma controllata in parte dall'azienda e dopo una prima unione di forze con Pirelli e Fiat, che diede vita all'Autobianchi nel 1955, permettendo il ritorno della casa nel settore auto, fu totalmente ceduta agli altri due soci insieme allo stabilimento di Desio nel 1958.\nL'attivit\u00e0 nell'ambito delle due ruote, ribattezzata dopo la nascita dell'Autobianchi Fabbrica Motocicli e Velocipedi Edoardo Bianchi, con a capo dell'Ufficio Tecnico dal 1959 Lino Tonti, prosegu\u00ec il suo corso, mediante il debutto delle motociclette 250-350-500 bicilindriche bialbero, che permisero alla Bianchi il ritorno nelle competizioni ai Gran Premi del 1960; parallelamente alla nascita dei prodotti destinati al Motocross, alle linee dei modelli \"MT 61\" dell'Esercito Italiano, dello scooter \"Orsetto 80\", della \"Sila 175\" \"motoleggera di intonazione sportiva\".\nNel 1958 la Bianchi, trasformata a tutti gli effetti in un gruppo finanziario costituito da varie imprese, cessa l'attivit\u00e0 nella storica sede centrale di viale Abruzzi, vendendo la propriet\u00e0 dell'area a una societ\u00e0 immobiliare, che vi costruir\u00e0 al posto degli edifici di fabbrica un complesso residenziale. Le linee di montaggio dei rami ciclistico e motociclistico vengono trasferite con quelle delle Officine Metallurgiche Edoardo Bianchi in una porzione industriale dell'ex Aeronautica Caproni di via Fantoli, quartiere milanese alla periferia di Taliedo. Contestualmente, nasceranno per volont\u00e0 di Giuseppe Bianchi, figlio del fondatore Edoardo, le ragioni sociali Edoardo Bianchi Motomeccanica S.p.A. e Bianchi Nautica, quest'ultima dedicata alla vendita dal 1957 di una piccola imbarcazione da diporto, la \"Katamar\" che, nonostante gli ambiziosi propositi, non godr\u00e0 di un buon esito di vendite, tanto da compromettere nel breve la fine dell'iniziativa industriale, con pesanti perdite per l'azienda.\nDi li a poco, la profonda crisi del settore motociclistico degli anni sessanta fa entrare la Bianchi in una grave crisi finanziaria, che sfocer\u00e0 alla fine del 1964 nella dichiarazione di liquidazione della societ\u00e0; sancendo, al contempo, la conclusione di ogni divisione aziendale nata allo scorporo delle Officine Metallurgiche Edoardo Bianchi. \nLa vendita delle moto \"Bianchi Velo\" proseguir\u00e0 quasi esclusivamente con le rimanenze di magazzino sino alle soglie anni settanta, mentre il settore delle biciclette abbandoner\u00e0 definitivamente Milano per continuare l'attivit\u00e0 in un moderno stabilimento a Treviglio, per iniziativa dell'industriale bergamasco Angelo Trapletti e poi del Gruppo Piaggio; dando vita nel 1973 alla squadra ciclistica Bianchi-Piaggio (co-sponsorizzata per alcune stagioni anche Faema-Campagnolo), la quale registrer\u00e0 la presenza come grande team leader fino al 1979 di Felice Gimondi (sotto la direzione tecnica dei preparatori atletici Vittorio Adorni e poi di Giancarlo Ferretti); contribuendo a riportare in auge nel panorama mondiale il nome dell'azienda, che diverr\u00e0 oltremodo proprietaria dei marchi Chiorda, Puch e fino al 2011 della Legnano.\nNegli anni settanta la Bianchi conoscer\u00e0 inoltre un significativo tentativo al ritorno al commercio dei ciclomotori marchiati Bianchi, equipaggiati con Motori Minarelli, modelli \"Bianchi Matic\" e \"Snark\"; ciononostante le attivit\u00e0 in tale settore verranno in seguito abbandonate.\nDal 1985, la squadra di ciclismo Bianchi si fonder\u00e0 con quella della Sammontana, dando origine alla cosiddetta Sammontana-Bianchi, diretta da Waldemaro Bartolozzi e costruita attorno alle figure chiave dei campioni Moreno Argentin e Tommy Prim. Nel 1987, il team cambier\u00e0 nuovamente nome in Gewiss-Bianchi, a seguito dell'accordo commerciale con il nuovo sponsor Gewiss, fino all'uscita di scena della squadra Bianchi dal mondo delle competizioni legate al ciclismo su strada nel 1989, quando i vertici dell'azienda preferirono concentrarsi nella sola attivit\u00e0 di fornitura di biciclette ad alcune squadre indipendenti attive in tale sport.\nLa Bianchi oggi.\nDal maggio 1997 la Bianchi \u00e8 entrata a far parte del Gruppo svedese Cycleurope AB, la pi\u00f9 importante azienda mondiale nel settore ciclistico. I marchi del Gruppo Bianchi si sono aggiunti a quelli di Cycleurope creando un raggruppamento unico nel mercato della bicicletta, per ampiezza dell'offerta e capillarit\u00e0 della distribuzione a livello mondiale.\nOggi, nello stabilimento italiano di Treviglio viene eseguita la progettazione e la sola produzione dell'alto di gamma.\nIl marchio Bianchi \u00e8 tra i pi\u00f9 prestigiosi per la produzione di bici da corsa, che furono usate da grandi campioni del passato, a partire da Giovanni Gerbi (\"il diavolo rosso\"), Giuseppe Olmo, Costante Girardengo, Fausto Coppi, Felice Gimondi, Moreno Argentin, Gianni Bugno, Ivan Gotti, Stefano Garzelli e Marco Pantani.\nLa produzione odierna non si limita alla realizzazione di biciclette da passeggio e da gara (\"Reparto Corse\"), ma anche a mountain bike, modelli S, BMX ed e-bike (a pedalata assistita).\nSimbolo dell'azienda \u00e8 il particolare colore con cui venivano e vengono tuttora verniciate le biciclette, un verde acqua chiamato spesso \"celeste Bianchi\".\nDa alcuni anni la Bianchi, sotto la guida dell'AD Fabrizio Scalzotto, \u00e8 altres\u00ec impegnata nella ricerca di nuovi sistemi di mobilit\u00e0 alternativi, grazie al programma \"Lif-E\", dedicato alla mobilit\u00e0 elettrica intelligente, con cui la casa ha presentato nel corso del 2019 \"E-SUV\" (\"Electric Sports Utility Vehicle\"), un innovativo modello di bicicletta elettrica capace di andare praticamente ovunque, nel pieno rispetto dell'ambiente e seguendo le esigenze ed i desideri di scoperta del cliente.\nNel corso del 2021 la Bianchi ha avviato un ambizioso progetto di ristrutturazione della fabbrica di Treviglio, con l'obbiettivo di portare in Italia nei prossimi anni la produzione dei telai in carbonio, comprendendo allo stesso tempo un aumento complessivo dell'attivit\u00e0 connessa all'assemblaggio di biciclette. Il progetto prevede inoltre la costituzione in loco di un museo dedicato alla storia dell'azienda. "}
{"id": "708076", "revid": "114283", "url": "https://it.wikipedia.org/wiki?curid=708076", "title": "Mutazioni", "text": ""}
{"id": "708078", "revid": "113735251", "url": "https://it.wikipedia.org/wiki?curid=708078", "title": "Campagnolo Gruppo del Cinquantenario", "text": "Il Gruppo del Cinquantenario prodotto dalla Campagnolo nel 1983 \u00e8 un gruppo di componenti per bicicletta da corsa per la ricorrenza del cinquantesimo anniversario della fondazione dell'azienda.\nProdotto in un numero limitato e venduto in un'apposita valigetta con certificato d'autenticit\u00e0 e numero seriale, si trattava di una particolare variante del Campagnolo Super Record, top di gamma dell'epoca per le bici da corsa.\nCaratteristiche peculiari di questo gruppo furono la presenza di alcune parti e bulloni placcate in oro e l'incisione di un particolare logo con la firma di Tullio Campagnolo su tutti i componenti.\nAll'epoca venne venduto al prezzo di 600.000 lire: ha oggi un grandissimo valore collezionistico per la rarit\u00e0 dei componenti e per l'estrema cura con cui vennero prodotti. Un gruppo completo, ancora imballato nella sua valigetta originale, pu\u00f2 valere qualche migliaio di euro."}
{"id": "708080", "revid": "2225", "url": "https://it.wikipedia.org/wiki?curid=708080", "title": "A beautiful mind", "text": ""}
{"id": "708081", "revid": "433605", "url": "https://it.wikipedia.org/wiki?curid=708081", "title": "Castel Terracena", "text": "Castel Terracena \u00e8 stato un complesso fortificato situato a ridosso delle mura orientali di Salerno, sulla sommit\u00e0 di un'altura, ad est della Cattedrale di Salerno. costruito dal duca normanno Roberto il Guiscardo in un periodo che va dal 1076 al 1080.\nPer anni \u00e8 stato erroneamente identificato con il palazzo situato in largo San Giovanni, al di sotto del complesso di San Michele.\nStoria e caratteristiche.\nLo scopo della costruzione fu quello di rafforzare le difese della citt\u00e0 e di fornire ai nuovi sovrani normanni un palazzo del potere diverso da quello longobardo. La sua esistenza fu breve, avendo avuto termine, in circostanze misteriose, fra il 1251 (data della sua ultima citazione) e il 1261, anno della morte di papa Alessandro IV che don\u00f2 ai monaci benedettini il suolo sul quale era stato edificato.. In tale castello vi fu prigioniera per un breve periodo l'imperatrice Costanza d'Altavilla.\nL'individuazione del complesso.\nLa zona dove si pu\u00f2 ancora oggi riconoscere il complesso di Castel Terracena, per quanto gravemente manomesso e deturpato dalle successive stratificazioni, \u00e8 quella che, dall'attuale Museo archeologico, giunge alle absidi del duomo, in via Genovesi, per poi continuare su via dei Canapari e via Mario Iannelli. In questo complesso, in largo San Giovanni, sono state individuate alcune torri decorate in \"tarsie\" di tufo giallo e grigio, che per anni hanno portato ad identificarle come parte del complesso del castello.\nIl festoso effetto cromatico \u00e8 accentuato dall'uso, tipico nel XI-XII secolo in Campania di elementi ceramici a scopo ornamentale come i fondi di catini ceramici al centro dei rosoni. La fascia verticale \u00e8 formata da un motivo che potrebbe essere stato suggerito dal profilo di una alabarda ripetuto specularmente o, forse, da un elemento decorativo di origine moresca salvo che non si debba vedere in esso una interpretazione stilizzata del loto lanceolato di tradizione islamica."}
{"id": "708083", "revid": "15756", "url": "https://it.wikipedia.org/wiki?curid=708083", "title": "Colchide", "text": "Nell'antica geografia, la Colchide (georgiano e laz: \u10d9\u10dd\u10da\u10ee\u10d4\u10d7\u10d8, \"k'olxeti\"; greco antico: , \"Kolkh\u00eds\") era un antico stato georgiano,regno e regione situato nella Georgia occidentale (regione del Caucaso), che gioc\u00f2 un ruolo importante nella formazione etnica e culturale del popolo georgiano e dei suoi sottogruppi. Il regno della Colchide come primo stato georgiano contribu\u00ec in modo significativo allo sviluppo dello stato georgiano medievale dopo la sua unificazione con il regno georgiano orientale di Iberia-Kartli. Il termine colchici viene usato come nome collettivo per significare le trib\u00f9 georgiane che popolavano la costa orientale del Mar Nero.\nSecondo le fonti greche, il limite occidentale della Colchide era a Trebisonda, nell'odierna Turchia. A nord comprendeva l'attuale Sukhumi, in Abcasia. La maggior parte dell'antica Colchide fa attualmente parte della Georgia.\nSi ritiene che la popolazione della Colchide parlasse una delle lingue caucasiche, in quanto il suo territorio \u00e8 oggi occupato da parlanti di due lingue di questa famiglia strettamente imparentate tra loro: il Megrelio e il Laz.\nLa sua geografia \u00e8 principalmente ascritta a ci\u00f2 che \u00e8 adesso la parte occidentale della Georgia. La Colchide era nella mitologia greca il regno di Eete e la patria di sua figlia Medea nonch\u00e9 la destinazione degli Argonauti, essendo anche la possibile patria delle Amazzoni. Questa antica regione \u00e8 rappresentata grosso modo dalle attuali province georgiane di Abcasia, Mingrelia, Svanezia, Racha, Imerezia, Guria, Agiaria, dai rajon russi di So\u010di e Tuapsinskij e dalle citt\u00e0 turche di Rize, Trebisonda e Artvin (Lazistan, Tao-Klarjeti). I colchici si erano stabiliti nel Caucaso nella media et\u00e0 del bronzo.\nGeografia e toponimi.\nIl regno di Colchide, esistente dal VI al I secolo a.C., viene considerato come il primo stato georgiano, mentre il termine colchico venne utilizzato come un termine collettivo per indicare le prime antiche trib\u00f9 georgiane che popolarono la costa orientale del Mar Nero.\nSecondo l'esperto di studi caucasici Cyril Toumanoff:\nTuttavia, era gi\u00e0 esistito un precedente stato colchico. Si trattava di un'unione tribale georgiana formatasi nel XIII secolo a.C. sulla costa del Mar Nero, che diede vita al Regno di Qulha nella Georgia occidentale, gi\u00e0 chiamato \"Colchide\" dai Greci. Questo regno fu una prima formazione statale degli antichi georgiani. Secondo la maggior parte degli autori classici, il territorio della Colchide confinava a sud-ovest con il Ponto, a ovest con il Mar Nero fino al fiume Corax (probabilmente l'attuale Bzybi, Abcasia, Georgia), a nord con la catena montuosa del Caucaso, che la separava dalla Sarmazia asiatica, a est dall'Iberia e i Monti Moschici (adesso Caucaso minore), e a sud con l'Armenia. C'\u00e8 qualche piccola differenza tra gli autori riguardo all'estensione della regione verso occidente: perci\u00f2 Strabone fa iniziare la Colchide a Trebisonda, mentre Tolomeo, d'altra parte, estende il Ponto fino al fiume Rioni. Pitsunda era l'ultima citt\u00e0 nel nord della Colchide.\nIl nome di Colchide per primo appare in Eschilo e Pindaro. Gli scrittori pi\u00f9 antichi si riferiscono ad essa soltanto con il nome di Aea (Aia), la residenza del mitico re Eete: \"L'Aia colchica giace oltre i limiti del mare e della terra\", scriveva pi\u00f9 tardi Apollonio di Rodi. I fiumi principali erano il Fasi (adesso Rioni) che, molto probabilmente, scorreva attraverso la zona centrale della regione dal Caucaso verso occidente (per sfociare nell'Eusino meridionale) e l'Anticite o Atticito; secondo alcuni scrittori era il confine meridionale della Colchide. Arriano menziona molti altri fiumi per nome, ma sembra siano stati poco pi\u00f9 che torrenti montani, i pi\u00f9 importanti dei quali erano: Charieis, Chobus o Cobus, Singames, Tarsuras, Hippus, Astelephus, Chrysorrhoas, molti dei quali vengono anche citati da Tolomeo e Plinio. Le citt\u00e0 principali erano Dioscurias o Dioscuris (sotto i romani chiamata Sebastopoli, adesso Sukhumi) situata lungo la zona costiera dell'Eusino, Sarapana (adesso Shorapani), Fasi (adesso Poti), Pityus (adesso Pitsunda), Apsaros (adesso Gonio), Surium (adesso Vani), Archeopoli (adesso Nokalakevi), Macheiresis, e Cyta o Cutatisium (adesso Kutaisi), il tradizionale luogo di nascita di Medea, mentre Scilace, contrariamente ad altri scrittori, menziona Mala o Male come citt\u00e0 natale di Medea.\nStoria.\nPrimi periodi.\nNell'antichit\u00e0, la regione del Mar Nero orientale fu la patria della ben sviluppata cultura del bronzo nota come cultura colchica, correlata alla contigua cultura di Koban, che emerse verso la media et\u00e0 del bronzo. Alla fine del II millennio a.C., secoli prima dell'insediamento greco, in almeno alcune parti della Colchide, il processo di urbanizzazione sembra essere stato in una fase abbastanza avanzata. La tarda et\u00e0 del bronzo colchica (dal XV all'VIII secolo a.C.) vide lo sviluppo di una significativa abilit\u00e0 nella fusione e lavorazione dei metalli iniziata molto prima che essa venisse ad essere utilizzata con padronanza in Europa . Vennero fabbricati utensili agricoli sofisticati e i bassopiani fertili e ben irrigati con il favore di un clima mite favorirono la crescita di progredite tecniche agricole.\nLa Colchide era abitata da un certo numero di trib\u00f9 imparentate ma distinte i cui insediamenti si trovavano principalmente lungo la riva del Mar Nero. Le principali erano i macheloni, heniochi, zudreti, lazi, calibi, tabal, tibareni, mossineci, macroni, moschi, marri, apsili, soani (suani), sanigae, geloni e melanchlaeni. Queste trib\u00f9 differivano cos\u00ec totalmente nella lingua e apparenza rispetto ai popoli circostanti che gli antichi fornivano varie teorie per spiegarne il fenomeno.\nPer esempio, Erodoto afferma che i colchici, insieme agli egiziani e agli etiopici, fossero stati i primi a praticare la circoncisione, un costume che - egli dichiarava - gli stessi colchici ereditarono dai resti dell'esercito del faraone Senusret III (1878-1841 a.C.). Erodoto dunque li considera egiziani. Apollonio di Rodi afferma che gli egiziani della colchide conservassero come cimeli un certo numero di tavolette in legno che raffiguravano mari e strade maestre con molta accuratezza. Sebbene la teoria 'egiziana' riguardo all'origine non fosse stata adottata in modo unanime dagli antichi, essa \u00e8 stata difesa \u2013 ma non con pieno successo - da alcuni scrittori moderni . All'inizio del XX secolo esisteva una piccola popolazione di razza nera nella regione, talch\u00e9 \u00e8 possibile pensare che ci fosse stata una componente nera (che precede il commercio di schiavi arabo) nella regione del Mar Nero, le cui origini potrebbero essere plausibilmente fatte risalire a un'antica spedizione nella regione dei neri d'Africa. Tuttavia, in assenza di ogni prova archeologica conclusiva, questa asserzione resta puramente speculativa.\nMolte teorie moderne ipotizzano che gli antenati dei laz-mingreliani fossero nell'antichit\u00e0 la dominante etnica e la presenza culturale nella regione, e perci\u00f2 giocassero un ruolo significativo nell'etnogenesi dei georgiani moderni.\nKolkha.\nNel XIII secolo a.C. venne a formarsi il Regno di Colchide come risultato del costante consolidamento delle trib\u00f9 che abitavano la regione. Questa potenza, celebrata nella mitologia greca come la destinazione degli Argonauti, la patria di Medea e il regno speciale della stregoneria, era noto agli urartei come Kolkha. Essendo i popoli limitrofi in uno stato permanente di guerra, i colchici vennero ad assorbire parte del popolo dei Diauehi verso il 750 a.C. ca., ma perdendo molte province (inclusa la \u201ccitt\u00e0 reale\u201d di Ildemusa) a favore di Sarduris II di Urartu, in seguito alle guerre del 750-748 e 744-742 a.C. Invasa da sciti e cimmeri pressappoco tra 720 e il 730 a.C., il regno si disintegr\u00f2 in vari staterelli. Verso la met\u00e0 del VI secolo a.C. questi caddero sotto il dominio achemenide. Le trib\u00f9 che abitavano nella Colchide meridionale (tibareni, mossineci, macroni, moschi e marri) vennero incorporate nella 19\u00aa satrapia dell'impero persiano, mentre le trib\u00f9 settentrionali si sottomisero \u201cvolontariamente\u201d con l'obbligo di mandare alla corte persiana 100 fanciulli e 100 fanciulle ogni 5 anni. L'influenza esercitata sulla Colchide dal vasto impero achemenide, con il suo prospero commercio e i vasti legami economici e commerciali con altre regioni, accelerarono il suo sviluppo socio-economico. Successivamente il popolo della Colchide sembra avere sovvertito l'autorit\u00e0 persiana formando uno stato indipendente . Secondo Ronald Suny: Questo stato georgiano occidentale era federato a quello di Kartli-Iberia, e i suoi re governavano attraverso \"skeptukhi\" (governatori reali) i quali ricevevano \"consulenti\" dal re.\nColonizzazione greca.\nIl progresso economico e le favorevoli condizioni geografiche e naturali della regione attrassero i greci milesi che colonizzarono la costa colchica stabilendo qui i loro \"uffici\" commerciali (a Fasi, Gyenos e Sukhumi) nel VI-V secolo a.C. Secondo un'antica espressione proverbiale greca della societ\u00e0 di allora, il tragitto per giungere nella regione colchica era considerato \"il viaggio pi\u00f9 lungo\", il luogo pi\u00f9 orientale mai conosciuto al mondo, laddove sorgeva il sole. Essa era situata proprio fuori dai territori conquistati da Alessandro Magno. Fasi e Sukhumi furono delle splendide citt\u00e0 greche dominate da oligarchie mercantili, che talvolta venivano \"importunate\" dai colchici dell'entroterra, prima di essere apparentemente assimilati totalmente. Dopo la caduta dell'impero persiano, una parte significativa della Colchide, localmente nota come Egrisi, venne annessa al Regno di Iberia (Kartli) creato nel 302 a.C. ca. Tuttavia, ben presto la Colchide si rese indipendente ma si frantum\u00f2 in tanti piccoli principati governati dagli sceptuchi. Essi conservarono un grado di indipendenza fino a che non vennero conquistati (circa 101 a.C.) da Mitridate VI del Ponto.\nSotto il Ponto.\nMitridate VI soffoc\u00f2 una rivolta nella regione nell'83 a.C. dando il governo della Colchide nelle mani di suo figlio Mitridate Cresto, il quale venne presto giustiziato essendo stato sospettato di complotto contro suo padre. Durante la terza guerra mitridatica, Mitridate VI mise al trono della Colchide un altro suo figlio Macare, che mantenne il suo potere, ma per un breve periodo. Con la sconfitta di Mitridate VI del Ponto nel 65 a.C., la Colchide venne occupata da Pompeo, facendo prigioniero uno dei capi locali (sceptuchi) Oltace, e insediandovi Aristarco come \"dinasta\" (65-47 a.C.). Dopo il declino e la morte di Pompeo, Farnace II, figlio di Mitridate, si avvantaggi\u00f2 del fatto che Giulio Cesare si trovasse impegnato in Egitto, e perci\u00f2 occup\u00f2 la Colchide, l'Armenia e parte della Cappadocia, sconfiggendo successivamente Gneo Domizio Calvino, mandato da Cesare contro di lui. Il suo trionfo fu, comunque, di breve durata. Sotto Polemone I, figlio e successore di Farnace II, la Colchide faceva parte del Ponto e il Regno del Bosforo. Dopo la morte di Polemone (dopo il 2 a.C.), la sua seconda moglie Pitodorida mantenne il possesso della Colchide insieme al Ponto stesso, sebbene il Regno del Bosforo le venisse strappato. Suo figlio e successore Polemone II del Ponto fu indotto dall'imperatore Nerone ad abdicare, e quindi sia il Ponto che la Colchide vennero ad essere incorporati nella provincia di Galazia (63 d.C.) e pi\u00f9 tardi in quella di Cappadocia (81 d.C.).\nSotto il governo romano.\nNonostante il fatto che tutte le maggiori fortezze lungo zona costiera fossero state occupate dai romani, il loro governo fu alquanto vago. Nel 69, il popolo del Ponto e della Colchide sotto Aniceto scaten\u00f2 una grande rivolta contro i romani che risult\u00f2 per\u00f2 infruttuosa. I bassopiani e la zona costiera subivano frequentemente invasioni delle feroci trib\u00f9 montanare delle quali le pi\u00f9 potenti erano quelle dei soani ed eniochi. Pagando un omaggio nominale a Roma, essi crearono il loro propri regni godendo di una significativa indipendenza. Il Cristianesimo inizi\u00f2 a diffondersi all'inizio del I secolo. I resoconti tradizionali raccontano l'evento con Sant'Andrea, San Simone lo Zelota e San Matata. Tuttavia, le credenze religiose ellenistiche, pagane locali e mitraiche si sarebbero diffuse fino al IV secolo. Nel decennio compreso fra il 130 e il 140, i regni dei macheloni, eniochi, egrisi, apsilia, abasgia e sanigia avevano occupato il distretto da sud a nord. I goti, che dimoravano in Crimea, saccheggiarono la Colchide nel 253, ma vennero comunque respinti con l'aiuto della guarnigione romana di Pitsunda. Dal III-IV secolo, la maggior parte dei regni e principati venne ad essere soggiogato dai re lazici, dopodich\u00e9 la regione cominci\u00f2 ad essere generalmente riferita come Lazica (Egrisi).\nRegnanti.\nPoco si conosce dei regnanti della Colchide;\nLa Colchide nella mitologia greca.\nSecondo la mitologia greca, la Colchide era una terra favolosamente ricca, situata alla periferia misteriosa del mondo eroico. Qui, nel boschetto sacro al dio della guerra Ares, il re Eete teneva appeso il vello d'oro fino a quando Giasone e gli Argonauti non giunsero nel suo regno con l'intenzione di impadronirsene. Ad aiutare Giasone nella conquista del vello d'oro fu Medea, figlia di Eeta e dunque principessa della Colchide, protagonista anche di una tragedia di Euripide dal titolo, appunto, di Medea. La Colchide era anche la terra dove il personaggio mitologico Prometeo fu punito, per avere rivelato all'umanit\u00e0 il segreto del fuoco; fu incatenato quindi a una montagna, mentre un'aquila veniva a mangiargli ogni giorno il fegato. Anche le Amazzoni si diceva fossero di origine scita della Colchide. Secondo la mitologia greca i principali personaggi della Colchide, oltre a Eete, furono Idia, Pasifae, Circe, Medea, Calciope e Absirto."}
{"id": "708084", "revid": "256896", "url": "https://it.wikipedia.org/wiki?curid=708084", "title": "Caposaldo", "text": "Il caposaldo \u00e8 un appostamento militare e costituisce un centro di resistenza.\n\u00c8 detto dai francesi \"punto d'appoggio\". \u00c8 di massima in grado di esercitare azione in varie direzioni, \u00e8 dotato naturalmente o ad arte, di resistenza ad oltranza anche se circondato, o di reazione rispetto agli elementi vicini dello stesso sistema. Secondo la sua importanza e il suo compito, pu\u00f2 essere tenuto da forza variabile, fra quello di un plotone o di una compagnia. Comprende i posti di combattimento tenuti da reparti inferiori al plotone.\nIl concetto a cui si ispira il caposaldo risponde a quello del frazionamento dei mezzi sul terreno, per sottrarsi al tiro nemico. Questi mezzi debbono essere disposti e sistemati in modo che costituiscano un'organizzazione armonica, rispondente ad un determinato scopo tattico."}
{"id": "708092", "revid": "306856", "url": "https://it.wikipedia.org/wiki?curid=708092", "title": "Strada degli Alpini", "text": "La strada degli Alpini (detta anche \"sentiero degli Alpini\" o in lingua tedesca \"Alpinisteig\") \u00e8 uno tra i pi\u00f9 celebri e classici sentieri attrezzati dell'arco alpino, situato nelle Dolomiti di Sesto, in Italia, interamente nella regione Trentino-Alto Adige, provincia autonoma di Bolzano. Sul passo della Sentinella, termine orientale dell'alta via, corre il confine sia fisico che amministrativo con il Veneto, provincia di Belluno. Dal punto di vista idrografico, peraltro, l'intera area attraversata appartiene al bacino della Drava, tributaria del Danubio.\nStoria della via.\nLa strada degli Alpini \u00e8 un percorso alpinistico attrezzato (via ferrata) nel gruppo dolomitico del Pop\u00e8ra (gruppo conosciuto anche, ma non correttamente, come Dolomiti di Sesto). Il passaggio chiave su roccia, ardito, aereo e impressionante di questo percorso, usato dagli Alpini nella prima guerra mondiale come collegamento efficiente e veloce tra la forcella Giralba e la terrazza ovest di Cima Undici, fu chiamato cengia della Salvezza. Questa inizia al margine della Busa di Dentro e segue una cengia naturale, allargata e resa transitabile dagli alpini in guerra, alla base di Cima Undici-Cresta Zsigmondy.\nIn seguito l'intero tragitto, che inizialmente si fermava a forcella Undici (difesa in guerra dagli austro-ungarici), fu poi chiamato strada degli Alpini e reso alpinisticamente percorribile fino al passo della Sentinella. La \u201cscoperta\u201d del passaggio chiave avvenne nel 1926 per merito dell'alpinista accademico del CAI Francesco Meneghello (socio anche delle sezioni di Vicenza, Valdagno e Cadorina) con Carlo Baldi (sezione di Vicenza).\nQuesti due ottimi rocciatori erano stati incaricati dalla sezione Cadorina del Cai di individuare un passaggio logico che permettesse il collegamento fra i due grandi valloni del Pop\u00e8ra, quello occidentale e quello orientale. I due specialisti individuarono la via giusta e aprirono cos\u00ec all'escursionismo di alto livello uno dei percorsi pi\u00f9 celebrati delle Dolomiti. Il famoso percorso in croda fu poi attrezzato con corde metalliche e scalette a cura della sezione di Padova del CAI e inaugurato sei anni dopo, esattamente il 18 settembre 1932.\nServ\u00ec anche, e soprattutto, per unire, attraverso il passo della Sentinella, il rifugio Zsigmondy in alta val Fiscal\u00ecna (allora chiamato rifugio Mussolini e in seguito rifugio Zsigmondy-Comici) al rifugio Olivo Sala al Pop\u00e8ra passando dalla provincia di Bolzano a quella di Belluno attraverso il vecchio confine di Stato fra il Regno d'Italia e l'Impero austro-ungarico. Fu decisa la costruzione di questa via, in quanto le truppe italiane non riuscivano a penetrare nel territorio austriaco dal passo di Monte Croce di Comelico.\nLa strada degli Alpini fu resa militarmente praticabile dai soldati italiani, guidati dal maggiore Italo Lunelli (al quale le autorit\u00e0 Italiane diedero il falso nome di Raffaele Da Basso, essendo un irredentista), sul versante ovest di Cresta Zsigmondy e di Cima Undici; intagliata per lunghi tratti nella roccia a forza di braccia, la cengia serv\u00ec per raggiungere e fortificare le postazioni sulla cresta di Cima Undici durante la preparazione dell'attacco al passo della Sentinella, posto tra la croda Rossa di Sesto e cima Undici, che segnava all'epoca il confine italo-austriaco.\nNell'agosto e nel settembre 1915 ci furono i primi vaghi tentativi di prendere il passo, ma fallirono tutti. Nella primavera fu deciso di utilizzare il piano Venturi, che prevedeva la conquista del passo con una manovra a sorpresa dall'alto. Per l'esecuzione del piano furono costruite due basi, sulla forcella Giralba e sul Creston Popera. A marzo si procedette con l'occupazione di Cima Undici, posizionandovi anche un pezzo da 65\u00a0mm, una mitragliatrice e un lanciabombe. Il 13 aprile il generale Venturi eman\u00f2 l'ordine definitivo, e l'attacco fu fissato per il 16 del mese, che effettivamente inizi\u00f2 alle 5.30 del mattino, e fin\u00ec con la resa degli austriaci. L'attacco fu portato a termine da soldati appartenenti a diversi corpi, tra cui i Mascabroni del capitano Giovanni Sala.\nLa grande terrazza ovest di Cima Undici fu occupata solo parzialmente dagli italiani che vi situarono postazioni fortificate e baracche da cui si spinsero verso l'alto. L'ultimo tratto della terrazza, quello pi\u00f9 a nord, era sotto il tiro degli austriaci che erano insediati a forcella Undici dove resistettero caparbiamente persino dopo la presa del vicino passo della Sentinella e della vicinissima Torre del Dito.\nIl percorso fu adattato a sentiero per escursionisti esperti fin dagli anni trenta, e non presenta particolari difficolt\u00e0, se affrontato in piena estate, senza neve e con l'adeguata attrezzatura da ferrata. Mentre il percorso originale arrivava fino alla forcella Undici, il tratto che da questa porta al passo della Sentinella \u00e8 invece stato attrezzato dal C.A.I. della sezione di Padova negli anni settanta.\nL'escursione.\nPrima descrizione.\nDescrizione del percorso.\nPunto di partenza \u00e8 il Campo Fiscalino (1454\u00a0m), posto alla fine della strada della val Fiscalina, nei pressi di Sesto, in Alta val Pusteria, dove si pu\u00f2 arrivare in macchina o con i bus di linea.\nPosteggiata la macchina, si percorre il sentiero 103, che, inizialmente pianeggiante, passa per il rifugio al Fondovalle (1526\u00a0m) e successivamente, alzandosi in quota, raggiunge il rifugio Zsigmondy-Comici (2224\u00a0m). Dal parcheggio fino a qui ci si impiega circa 2 ore e 30 minuti.\nDal rifugio si prende il sentiero 101, che porta in direzione sud-est, passando sotto alla croda dei Toni (anche detta Cima Dodici) 3094\u00a0m, e arrivando al lago ghiacciato, dove bisogna prendere il sentiero a sinistra (sempre il 101), mentre il sentiero a destra porterebbe alla forcella Giralba (2431\u00a0m) e quindi al rifugio Carducci, 2297\u00a0m (eventualmente si pu\u00f2 deviare per salire alla forcella).\nContinuando quindi sul sentiero 101, si arriva ad attraversare il canalone della Busa di Dentro, dove si trova una traccia che la risale. Continuando sempre sul sentiero 101, si passa sotto le punte de \"La Mitra\" (2788\u00a0m) e de \"La Spada\" (2526\u00a0m), fino ad arrivare all'inizio vero e proprio della via ferrata.\nUna volta che ci si \u00e8 assicurati ai cavi di sicurezza, si percorre l'ardito percorso, che passa attraverso la cengia della Salvezza e porta alla Busa di Fuori. Si continua sempre percorrendo lo stretto passaggio, passando sotto la punta della cima Undici. La si aggira fino a superare il canalone che discende da essa e si iniziano ad intravedere dei resti di baraccamenti militari, in questo caso austriaci, mentre gli italiani erano posizionati sulla parete di Cima Undici.\nDa qui si arriva in breve alla forcella di cima Undici (2600\u00a0m), che in realt\u00e0 non \u00e8 un valico ma un semplice intaglio nel crestone nordovest che scende dalla cima. Nonostante la corta distanza che separa cima Undici dalla forcella, questa durante la guerra non fu mai conquistata dagli italiani.\nAlla forcella si incontra il sentiero 124 che sale dall'alpe di Anderta e che assieme al 101 arriva fino al passo della Sentinella (2717\u00a0m). Si prende quindi la traccia di questi due sentieri uniti, che passa per la cengia che attraversa il fianco nord di cima Undici, dove si possono incontrare ancora tracce di neve. Continuando e percorrendo una scala e attraversando un ponticello in legno, si arriva a un bivio per la discesa in val Fiscalina. Si continua sempre a salire, seguendo le corde fisse, fino all'arrivo al \"passo della Sentinella\", dove soldati di entrambi i fronti persero la vita durante il conflitto. Al passo arrivano diversi sentieri: quello della ferrata Zandonella e quello che proviene dal rifugio Berti nel Comelico, raggiungibile in un'ora.\nPer questa escursione invece si ritorna indietro tornando all'ultimo bivio incontrato lungo il sentiero. Qui la traccia del sentiero presenta alcune serie di corde fisse, che aiutano a scendere pareti e tratti esposti e a volte friabili.\nPercorrendo alcuni tornanti in discesa dentro al ghiaione del Vallon di Sentinella, si giunge all'alpe Anderta, dove si giunge al bivio per la val Fiscalina e i prati di Croda Rossa. A scelta qui si pu\u00f2 prendere il sentiero a sinistra e, al successivo bivio, il sentiero a destra, seguendo sempre il sentiero 124 che porta al \"Dolomitenhof\", ovvero al parcheggio dove si \u00e8 lasciata la macchina.\nSeconda descrizione.\nDescrizione del percorso.\nSi pu\u00f2 affrontare il percorso anche in senso inverso, anche sfruttando la cabinovia della croda Rossa di Sesto, che da 1358 metri, in pochi minuti porta a quota 1930\u00a0m. Da qui si segue il sentiero n 100, seguendo le indicazioni per la Strada degli Alpini. Subito il sentiero risale in quota, fino a giungere a delle scalinate in legno. Qui si trova il bivio per la ferrata della Croda Rossa; ignorando questo bivio si tiene sempre quello che indica la Strada degli Alpini, che scende un poco. Avanzando sul sentiero, poco a poco si svela il canalone da risalire a zig-zag fino ad arrivare, con l'aiuto di cavi d'acciaio, poco sotto il passo della Sentinella (2717\u00a0m).\nSenza raggiungerlo, si piega ad ovest (segnavia 101), traversando in quota tutto il versante nord della cima Undici (tratto poco sicuro e quindi non consigliabile in presenza di neve che ricopre gli ancoraggi), giungendo all'intaglio di cresta noto come forcella Undici (2600\u00a0m). Di qui si percorre a ritroso il sentiero di cui alla descrizione precedente, e, attraverso Cengia della Salvezza, forcella Giralba, rifugio Zsigmondy-Comici, rifugio Fondovalle, si giunge a Campo Fiscalino, donde con i propri mezzi o pubblici si giunge nuovamente alla stazione inferiore della cabinovia per i Prati di Croda Rossa, da cui si era partiti.\nIn caso di maltempo o per qualsiasi altra ragione, a Forcella Undici \u00e8 possibile abbandonare il percorso e scendere abbastanza rapidamente in val Fiscalina per sentiero interamente segnalato, inizialmente su roccette facilitate da funi metalliche, quindi scendendo un tratto ripido e scivoloso ma non esposto ed infine a lungo attraverso boschi, raggiungendo in tal modo direttamente il Rifugio Fondovalle.\nTerza descrizione: dal versante Comelico (BL).\nDescrizione del percorso.\nDal rifugio (tabella) in direzione nord-ovest, per sentiero 101, in leggera salita, si perviene al laghetto del Vallon Popera (mt.2142), a sinistra per ghiaie al passo della Sentinella (mt.2717 quota massima) (ore 2,00). Leggermente a sinistra, per cenge detritiche e roccette attrezzate con corde fisse, in leggera discesa si raggiungono le cenge delle pareti nord di Cima Undici che portano in ambiente suggestivo verso la forcella di Cima Undici (2630 m) (ore 1,30).\nIn discesa per ghiaie si raggiungono ora le cenge della Busa di Fuori e della Torre Undici con il famoso e spettacolare passaggio della \u201cCengia Salvezza\u201d. Raggiunto il circo della Busa di Dentro in leggera salita alla forcella Giralba (mt.2430) (ore 1,30) (totale ore 5,00).\nA sinistra per sentiero 103 al rifugio Carducci, a destra per sentiero 101 al Rifugio Comici, rifugio Pian di Cengia, rifugio Locatelli e rifugio Auronzo alle Tre Cime di Lavaredo o discesa in val Fiscalina-Sesto Pusteria."}
{"id": "708097", "revid": "140509", "url": "https://it.wikipedia.org/wiki?curid=708097", "title": "Bob Marley", "text": "Ha contribuito a sviluppare e diffondere in tutto il mondo uno stile di vita generalmente identificato con la musica reggae, che peraltro lo rese popolare fuori dalla Giamaica. In riconoscimento dei suoi meriti, un mese dopo la morte fu insignito del prestigioso Jamaica Order of Merit.\nNel 2008 \u00e8 stato posizionato al 19\u00ba posto nella lista dei 100 migliori cantanti secondo Rolling Stone e all'11\u00ba posto nella lista dei 100 migliori artisti secondo Rolling Stone; tra le sue migliori \"tracce vocali\" ci sono \"I Shot the Sheriff\", \"No Woman, No Cry\", \"Is This Love\", \"Natural Mystic\", \"One Love\", \"Exodus\", \"Africa Unite\", \"Catch a Fire\", \"Could You Be Loved\", \"Get Up, Stand Up\", \"Three Little Birds\", \"Jammin\"', \"No More Trouble\", \"Waiting in Vain\", \"Redemption Song\" e \" Stir It Up\".\nLa sua musica \u00e8 fortemente dedicata al tema della lotta contro l'oppressione politica e razziale e all'invito all'unificazione dei popoli di colore come unico modo per raggiungere la libert\u00e0 e l'uguaglianza. L'aspetto politico della sua vita \u00e8 stato pi\u00f9 importante di quello artistico. Marley divenne un leader politico, spirituale e religioso e nel 1978 gli fu conferita, a nome di 500 milioni di africani, la medaglia della pace dalle Nazioni Unite.\nMor\u00ec nel 1981 a causa di un melanoma al piede destro, progredito fino al cervello e che ne caus\u00f2 il decesso.\nBiografia.\nBob Marley nacque a Nine Mile, in Giamaica, il 6 febbraio 1945 da padre britannico, Norval Sinclair Marley (1885-1955) e madre giamaicana, Cedella Booker (1926-2008). Nel 1957 Bob e sua madre si trasferirono a Kingston in cerca di una vita migliore e a 15 anni il giovane Bob lasci\u00f2 la scuola e inizi\u00f2 a lavorare come saldatore. Verso i 17 anni scopr\u00ec di voler diventare un rasta.\nLa sua attivit\u00e0 ebbe inizio nel 1961 con il suo primo singolo \"Judge Not\" ma questa canzone, anche se molto innovativa, non ebbe grande successo e quindi nel 1964 Bob decise di formare con Bunny Livingston e Peter Tosh la band The Wailers, con cui suon\u00f2 ovunque in giro per il mondo; dopo il loro scioglimento, nel 1974, riform\u00f2 la band reclutando nuovi elementi, ma continu\u00f2 a suonare e a pubblicare dischi con il nome Bob Marley &amp; the Wailers.\nLe origini.\nRobert Nesta Marley nacque nel villaggio di Rhoden Hall situato ai piedi della collina di Nine Mile, nella Parrocchia di Saint Ann, nella Giamaica settentrionale, si presume il 6 febbraio 1945, anche se la data \u00e8 incerta. Suo padre, Norval Sinclair Marley, era un giamaicano bianco di discendenza inglese, nato nel 1885 da genitori originari del Sussex. Norval era un capitano della marina, oltre che un sovrintendente delle piantagioni (queste sono solo testimonianze non certificate), quando spos\u00f2 Cedella Booker, all'epoca diciottenne giamaicana nera.\nLa loro relazione provoc\u00f2 subito uno scandalo, la famiglia di Marley, scoperta l'unione tra Norval e Cedella, disered\u00f2 il figlio. In un primo momento Norval provvedeva al sostentamento economico della moglie e del figlio, sebbene li vedesse raramente, essendo spesso in viaggio. Poi per\u00f2 prese la decisione di abbandonare la sposa, partendo definitivamente per Kingston nel 1944 mentre lei era incinta. I due si sarebbero rivisti solo una volta in occasione della nascita di Bob. Bob aveva appena 10 anni quando il padre mor\u00ec a causa di un infarto nel 1955, all'et\u00e0 di 70 anni.\nCedella nonostante tutto non colpevolizz\u00f2 il marito, dichiarando:\nBob, invece, conserver\u00e0 sempre un senso di rifiuto verso il padre:\nRobert fu vittima di pregiudizi razziali da giovane, a causa delle sue origini razziali miste, e affront\u00f2 la questione della sua identit\u00e0 razziale durante tutta la sua vita. Una volta disse:\nAgli inizi degli anni cinquanta Cedella decise di lasciare Rhoden Hall per andare a Kingston: all'inizio il padre Omeriah si oppose con decisione ma successivamente prese atto della forte volont\u00e0 della figlia di trasferirsi. Le sugger\u00ec soltanto, per il bene di suo figlio, di far terminare a Bob la scuola a Rhoden Hall. Intanto la madre si trasferiva a Trenchtown, un sobborgo di Kingston, la capitale della Giamaica, e Bob l'avrebbe raggiunta due anni dopo, all'et\u00e0 di 12 anni. Degrado e disperazione caratterizzavano quella parte della citt\u00e0, le condizioni di Trenchtown sarebbero state descritte da Bob in questo modo:\nAnche qui, come negli slum di Kingston, nascevano sentimenti di rivolta verso il sistema da parte dei giovani neri che vivevano ai margini della societ\u00e0: i \"rude boys\", giovani afrocaraibici che manifestano il loro dissenso verso la cultura e l'ordine attraverso il rifiuto del lavoro e la conduzione di una vita fatta di espedienti, compiendo bravate provocatorie e piccoli crimini. Gli ideali anti-sistema saranno caratteristici pi\u00f9 tardi del movimento Rasta, che non assumer\u00e0, per\u00f2, connotazioni cos\u00ec violente. Marley comunque non si avvicin\u00f2 a questi giovani e non manc\u00f2 di tentare di allontanarli dalla violenza e dal loro atteggiamento negativo con i testi di alcune delle sue canzoni.\nDopo aver sposato Rita Anderson, nel febbraio del 1966, raggiunse la madre negli USA, dove per otto mesi trov\u00f2 lavoro presso la fabbrica Chrysler, nel Delaware, alla catena di montaggio. All'et\u00e0 di 17 o 18 anni Bob Marley scopr\u00ec di voler diventare un Rasta e circa 4 anni dopo, nel 1967, si convert\u00ec dal Cristianesimo al Rastafarianesimo. Fu costretto ad imparare l'autodifesa, dato che fu vittima di ripetuti episodi di bullismo, causati sia dalla sua origine razziale, sia dalla sua statura sotto la media (era alto 163 cm). Riusc\u00ec quindi a guadagnarsi una reputazione a causa della sua forza fisica, che gli port\u00f2 il soprannome di \"Tuff Gong\".\nEsordi musicali (1961-1964).\nA 15 anni il giovane Bob lasci\u00f2 la scuola e inizi\u00f2 a lavorare come saldatore; strinse anche una grande amicizia con Neville O'Riley Livingston, \"Bunny\" per gli amici, che viveva con suo padre Thaddeus Livingston e i suoi otto fratelli in Second Street, vicino a Bob e sua madre. Bunny lo fece appassionare alla musica e al canto: lo fece partecipare a canti religiosi, lo introdusse nel mondo degli strumenti a corda e gli fece ascoltare i successi del momento attraverso un'emittente di New Orleans.\nLa formazione musicale di Marley avvenne in questo contesto di povert\u00e0. Bunny si arrangiava, non aveva i mezzi per comprare una chitarra n\u00e9 una buona radio cos\u00ec per costruire qualcosa con le sembianze di una chitarra ricavava la cassa di risonanza da una scatola di sardine vuota, un manico di bamb\u00f9 per l'impugnatura e dei fili elettrici come corde. Questo per\u00f2 non imped\u00ec ai due amici di entrare in contatto con il mondo della musica: infatti, grazie a un vecchio apparecchio radiofonico, riuscirono ad ascoltare il Rhythm &amp; blues di gruppi come gli Impressions, Ray Charles e anche Elvis Presley. Con questo mix Bob si creava la sua cultura musicale.\nNel loro tempo libero, Bob e Bunny suonavano con Joe Higgs, un cantante locale e devoto Rastafariano, che viene riconosciuto da molti come mentore di Bob. Durante una jam session con Higgs e Livingston, Marley incontr\u00f2 Peter McIntosh, pi\u00f9 tardi conosciuto come Peter Tosh, il quale aveva ambizioni musicali simili. Nel 1961, all'et\u00e0 di 16 anni, Bob registr\u00f2 i suoi primi due singoli, \"Judge Not\" e \"One Cup of Coffee\", con il produttore musicale del luogo, Leslie Kong. Questi dischi, che furono pubblicati dall'etichetta Beverley's sotto lo pseudonimo di Bobby Martell, attirarono poco l'attenzione del mercato.\nNel 1964 Bob Marley, Bunny Livingston, Peter Tosh, Junior Braithwaite, Beverley Kelso e Cherry Smith fondarono un gruppo ska e rocksteady chiamato \"The Juveniles\"; pi\u00f9 tardi, il nome fu cambiato in \"The Wailing Rudeboys\", quindi in \"The Wailing Wailers\"; nel 1966 Braithwaite, Kelso e Smith lasciarono la band, che modific\u00f2 il nome in quello di \"The Wailers\" (ossia I Piagnoni). Nel 1974, dopo l'uscita dalla band di Peter Tosh e di Bunny \"Wailer\" Livingston, per intraprendere carriere da solisti, Marley suon\u00f2 assieme ad altri musicisti, tra i quali Carlton \"Carly\" Barrett alla batteria, Aston \"Family Man\" Barrett al basso, Al Anderson e Junior Marvin alle chitarre, Alvin \"Seeco\" Patterson alle percussioni e le coriste \"I Threes\" Judy Mowatt, Marcia Griffiths e la moglie Rita Anderson sotto il nome di \"Bob Marley and The Wailers\". Nel corso di tali session si ebbe anche l'inserimento di altri musicisti nella sezione fiati quali Vin Gordon al trombone e Glen Da Costa al sax.\nI primi successi e i Wailers (1964-1974).\nMarley divenne quindi il leader del gruppo, il cantante e chitarrista, e l'autore della maggior parte dei testi. I primi lavori del gruppo, incluso il primo singolo \"Simmer Down\", furono prodotti in gran parte da Coxsone Dodd allo Studio One. \"Simmer Down\" raggiunse l'apice delle classifiche giamaicane nel 1964 e gli Wailers vennero proposti come miglior gruppo nazionale. Proseguirono con canzoni come \"Soul Rebel\" e \"400 Years\".\nNel 1966 Bob Marley spos\u00f2 Alpharita Costancia Anderson, conosciuta da l\u00ec in poi come Rita Marley, una componente delle I Threes (Rita Marley, Marcia Griffiths e Judy Mowatt) coriste del gruppo. Da lei ha avuto tre dei suoi tredici figli (due adottati dalla precedente relazione di Rita, tre avuti con la stessa, e altri 8 con altre donne), tra i quali David Ziggy Marley, Stephen Marley e Damian Marley che continuano la tradizione della musica del padre con la loro band, i Melody Makers. Dopo il matrimonio, Bob si trasfer\u00ec per alcuni mesi nella residenza della madre a Wilmington, nel Delaware.\nDopo essere tornato in Giamaica, Bob ader\u00ec al movimento rastafariano e cominci\u00f2 a sfoggiare i suoi caratteristici dreadlock. Dopo un litigio con Dodd, Bob Marley e il resto del gruppo si uniscono alla band di Lee \"Scratch\" Perry, The Upsetters. Sebbene la collaborazione sia durata meno di un anno, molti ritengono che la produzione migliore dei Wailers si concentri in questo periodo. Marley e Perry si separarono dopo una disputa sui diritti di registrazione, ma rimasero amici e lavorarono ancora insieme. Tra il 1968 e il 1972 Bob e Rita Marley, Peter McIntosh e Bunny Livingston produssero un re-cut di alcune vecchie canzoni per la JAD Records a Kingston e a Londra, nell'intento di esporre il sound dei Wailers. Pi\u00f9 tardi, Livingston confess\u00f2:\nIl primo album dei Wailers, \"Catch a Fire\", fu pubblicato su scala mondiale nel 1973, riscuotendo successo. Fu seguito l'anno dopo da \"Burnin\"', che conteneva le canzoni \"Get Up, Stand Up\" e \"I Shot the Sheriff\" di cui Eric Clapton produsse una cover, contribuendo ad elevare il profilo internazionale di Bob Marley. I Wailers si sciolsero nel 1974, quando ognuno dei tre componenti fondamentali prov\u00f2 a continuare la propria carriera come solista. Le ragioni dello scioglimento affondano tuttora nel mistero. Qualcuno asserisce che ci fosse disaccordo tra Marley, Tosh e Livingston riguardo alle performance, altri pensano semplicemente che Bunny Wailer e Peter Tosh preferissero a tal punto lavorare da solisti.\nSuccesso solista e consacrazione internazionale (1974-1977).\nNonostante lo scioglimento della band, Bob Marley continu\u00f2 a suonare sotto il nome di \"Bob Marley &amp; the Wailers\". I nuovi componenti della band di supporto erano i fratelli Carlton e Aston Barrett, detto \"Family Man\", rispettivamente alla batteria e al basso, Junior Marvin e Al Anderson alla chitarra, Tyrone Downie e Earl Lindo detto \"Wya\" alle tastiere, Alvin Patterson \"Seeco\" alle percussioni. Le \"I Threes\" composte da Judy Mowatt, Marcia Griffiths e dalla moglie di Bob, Rita, all'accompagnamento vocale.\nNel 1975 Bob Marley irruppe sul mercato internazionale con il suo primo storico singolo, \"No Woman, No Cry\", dall'album Natty Dread. Questo fu seguito dal successo del 1976, Rastaman Vibration, che rimase per ben quattro settimane nella top 100 della Billboard Hot 100 negli Stati Uniti. Nel dicembre 1976, tre giorni prima di \"Smile Jamaica\", durante un concerto organizzato dal primo ministro della Giamaica, Micheal Manley, allo scopo di alleggerire le tensioni tra i due gruppi politici in guerra, Bob, la moglie Rita e il loro manager Don Taylor subirono un attacco da parte di un gruppo armato composto da ignoti nella residenza di Bob.\nTaylor e Rita riportarono ferite gravi, che per\u00f2 furono curate completamente. Bob riport\u00f2 solo delle ferite lievi al petto e al braccio. Si ritiene che tale attacco fosse stato causato da motivi politici, essendo visto il concerto come un modo di supportare il primo ministro Manley. Nonostante tutto, il concerto si tenne e Bob Marley si esib\u00ec come in programma. Quando gli fu chiesto perch\u00e9 avesse cantato quella sera egli rispose: \"Perch\u00e9 le persone che cercano di far diventare peggiore questo mondo non si concedono un giorno libero... Come potrei farlo io?\"\nBob Marley si trasfer\u00ec dalla Giamaica in Inghilterra nel 1976, dove registr\u00f2 gli album \"Exodus\" e \"Kaya\". Exodus rimase nelle classifiche inglesi per ben 56 settimane consecutive. Includeva singoli come la famosa \"Jammin'\", \"One Love\", \"Three little birds\", \"Waiting in Vain\" e \"Exodus\" (canzone che si basa su un solo accordo, il la minore). In Inghilterra Marley fu arrestato per possesso di piccole quantit\u00e0 di cannabis, mentre viaggiava verso Londra.\nLa malattia e la morte (1977-1981).\nNel luglio 1977, Marley not\u00f2 una ferita nell'alluce destro, e pens\u00f2 di essersela procurata in un incidente durante una partita di calcio. Successivamente durante un'altra partita di calcio l'unghia dell'alluce si stacc\u00f2. Solo a quel punto fu fatta la diagnosi corretta: melanoma acrale che cresceva sotto l'unghia dell'alluce. Da alcuni medici gli fu consigliato di amputare l'alluce, da altri solo il letto dell'unghia; Bob scelse per motivi religiosi, la seconda opzione ma il melanoma non fu curato del tutto e progred\u00ec fino al cervello.\nL'anno seguente Bob Marley organizz\u00f2 un nuovo concerto politico in Giamaica, dal nome \"One Love Peace Concert\", sempre nel tentativo di arrestare l'ostilit\u00e0 tra i due partiti in guerra. Su espressa richiesta di Marley, i due leader rivali, Michael Manley ed Edward Seaga si incontrarono sul palco e si strinsero la mano. Nel 1979 fu invece prodotto un album pregno di significati politici, \"Survival\", contenente canzoni come \"Zimbabwe\", \"Africa Unite\", \"Wake Up and Live\" e \"Survival\", che riportavano l'attenzione di Marley alle sofferenze dei popoli africani. Agli inizi del 1980 fu invitato alle celebrazioni del 17 aprile per l'indipendenza dello Zimbabwe.\nNel 1980 il disco \"Uprising\" segna la fine della produzione di Bob Marley. Si tratta di un disco pregno di significato religioso, che contiene singoli come \"Redemption Song\" e \"Forever Loving Jah\". Ed \u00e8 proprio in \"Redemption Song\" che Marley cant\u00f2:\nIl cancro, nel frattempo, si diffondeva nel suo corpo. Dopo aver concluso una trionfale tourn\u00e9e estiva suonando in molte citt\u00e0 d'Europa, (famosi i concerti tenuti a Dortmund il 13 giugno davanti a circa 40.000 persone, a Torino allo Stadio Comunale il 28 giugno davanti a 40.000 persone) e dove svolse il suo pi\u00f9 grande concerto a Milano allo Stadio San Siro per la prima volta aperto per un concerto live, davanti a pi\u00f9 di 80.000 persone il 27 giugno 1980, Marley torn\u00f2 negli USA e port\u00f2 a termine le prime date del programma. Dopo 2 concerti al Madison Square Garden di New York per\u00f2 Marley ebbe un collasso facendo jogging al Central Park. Il 23 settembre 1980 tenne il suo ultimo concerto, allo Stanley Theater a Pittsburgh. Tutti questi concerti fecero parte del suo ultimo tour prima della morte, l\"'Uprising Tour\".\nDopo l'evento and\u00f2 a Monaco, in Germania, per un consulto medico dal dottor Josef Issels, specializzato nel trattamento di malattie in fase terminale. Il suo cancro, diffuso al cervello, ai polmoni e al fegato, non si poteva pi\u00f9 trattare. I dreadlock di Marley erano troppo pesanti e i capelli erano sempre pi\u00f9 indeboliti a causa del cancro, decise allora di tagliarseli leggendo dei passi della Bibbia. Fu una decisione molto sofferta: i \"dreadlock\" erano la sua vita.\nUn ulteriore peggioramento si avvert\u00ec nel volo di ritorno dalla Germania verso la Giamaica. Il volo fu quindi deviato in direzione di Miami (Florida), dove Bob venne ricoverato presso il Cedar of Lebanon Hospital, dove mor\u00ec la mattina dell'11 maggio 1981. Poco prima di morire Bob decise di parlare con tutti i suoi figli e le sue ultime parole furono rivolte al figlio Ziggy Marley: \"Money can't buy life\" (\"i soldi non possono comprare la vita\"). L'artista non lasci\u00f2 testamento.\nBob Marley ricevette i funerali di stato in Giamaica, con elementi combinati dei riti delle tradizioni dell'ortodossia etiopica e Rastafari. Fu sepolto in una cappella eretta accanto alla sua casa natale a Nine Mile, insieme alla sua Gibson Les Paul \"Solid Body\", il suo pallone da calcio, una pianta di marijuana e i suoi semi, un anello che indossava ogni giorno, donatogli dal principe etiope Asfa Wossen e una Bibbia. Un mese dopo i funerali, gli fu riconosciuto il Jamaican Order of Merit.\nL'eredit\u00e0 artistica.\nNel 1983 viene pubblicato un album postumo dal titolo \"Confrontation\", che contiene canzoni e materiale registrato durante la vita del cantante, che comprende la celebre Buffalo Soldier. Nel 1994 viene inserito nella Rock and Roll Hall of Fame. Nel 2001 Bob Marley \u00e8 stato insignito del premio Grammy alla carriera. Sempre del 2001 \u00e8 il documentario \"Rebel Music\", che ripercorre la sua vita.\nNell'estate del 2006 la citt\u00e0 di New York ha nominato una porzione di Church Avenue che va da Ramsen Avenue alla novantottesima strada, nell'East Flatbush di Brooklyn, Bob Marley Boulevard. Bob Marley \u00e8 considerato dal suo popolo una guida spirituale e ogni 6 febbraio in Giamaica vi \u00e8 una festa nazionale in suo onore. Nel 2012 Kevin Macdonald racconta la vita dell'artista giamaicano nel film \"Marley\".\nNel 2013 molti artisti, tra cui gli stessi Marley, hanno realizzato il remix ufficiale dell'album \"Legend\". Una notevole fonte di informazioni su Bob come uomo, sulla sua religione, la sua musica e il movimento a lui legato si trova nel libro \"Catch a Fire\" di Timothy White (in italiano: \"Bob Marley\").\nNel 2015 la Fondazione Bob Marley ha deciso di rendere pubblico l'archivio del cantante e per il 17 febbraio ha previsto l'uscita di un live inedito, \"Bob Marley &amp; The Wailers: Easy Skanking In Boston '78, \"che propone il concerto dell'8 giugno 1978 alla Boston Music Hall.\nVita privata.\nMogli e figli.\nBob Marley ha avuto sei figlie e sette figli, tre con sua moglie Rita, due adottati da due relazioni di Rita, e gli altri otto da relazioni con donne da cui si \u00e8 poi separato. Ecco l'elenco completo in ordine di nascita:"}
{"id": "708098", "revid": "72396", "url": "https://it.wikipedia.org/wiki?curid=708098", "title": "Ludovico Sabbatini", "text": "Biografia.\nNato in una famiglia profondamente religiosa (una delle sue sorelle fu suora, mentre gli altri fratelli furono sacerdoti), sin da giovane si dedic\u00f2 alla vita religiosa.\nEntrato nella \"Congregazione dei Pii Operai\", insegn\u00f2 religione ai figli delle famiglie indigenti e operaie, prestando servizio nel contempo presso la Chiesa di San Nicola alla Carit\u00e0 a Napoli, dove fu associato alla \"Congregazione dei Figlioli\".\nAll'et\u00e0 di 24 anni fu ordinato sacerdote e subito inizi\u00f2 l'attivit\u00e0 di insegnamento nella Basilica di San Giorgio Maggiore, fondando nel 1684 il monastero adiacente alla Chiesa della Santissima Annunziata a favore delle ragazze cadute in disgrazia che desideravano prendere i voti religiosi.\nNel 1687, padre Sabbatini si rec\u00f2 a Roma per promuovere la \"Congregazione dei Pii Operai\" presso lo Stato Pontificio e sin da allora fu impegnato in attivit\u00e0 pie a favore dei poveri, degli ammalati e dei carcerati, oltre a continuare nell'insegnamento; presso il Collegio dei Catecumeni fond\u00f2 un'accademia di dogma e di esegesi.\nTornato a Napoli nel 1696, fu nominato Preposito Generale della sua Congregazione oltre a dirigere per 25 anni la \"Congregazione dei Dottori e Cavalieri\" in San Giorgio Maggiore, chiesa in cui fu sepolto dopo la morte avvenuta nel 1724.\nFu beatificato nel 1765 da papa Clemente XIII."}
{"id": "708100", "revid": "51181351", "url": "https://it.wikipedia.org/wiki?curid=708100", "title": "Galileo Avionica", "text": ""}
{"id": "708102", "revid": "33689", "url": "https://it.wikipedia.org/wiki?curid=708102", "title": "Cotone (seme)", "text": ""}
{"id": "708105", "revid": "92723", "url": "https://it.wikipedia.org/wiki?curid=708105", "title": "Federazione lavoratori della conoscenza", "text": "La Federazione lavoratori della conoscenza (\"FLC CGIL\") \u00e8 un'organizzazione della CGIL che opera nei settori dell'educazione, dell'istruzione, della formazione e della ricerca.\nI comparti contrattuali organizzati sono le Accademie e i Conservatori, la formazione professionale, la ricerca, la Scuola (statale, non statale, all'estero) e l'Universit\u00e0. L'attuale segretario nazionale \u00e8 Francesco Sinopoli. Contava 191.901 iscritti al 31 dicembre 2009 di cui 173.993 dipendenti del comparto scuola.\nStoria.\nLa FLC \u00e8 nata con una delibera del direttivo nazionale della CGIL nel luglio del 2003. Nell'aprile del 2004 i direttivi nazionali dei sindacati \"CGIL scuola\", che associa i lavoratori del comparto scuola, e dello \"SNUR CGIL\", che associa i lavoratori dell'universit\u00e0 e della ricerca, danno vita alla FLC nella sua fisionomia di federazione di II livello, cio\u00e8 non di natura congressuale.\nNel febbraio 2006 viene celebrato il I Congresso nazionale, i cui lavori iniziano a Trieste per concludersi a Portorose (Slovenia), e la FLC inizia la propria attivit\u00e0 come Federazione di carattere congressuale. Il primo segretario dalla fondazione all'Ottobre del 2008 \u00e8 stato Enrico Panini, che ha lasciato la segreteria di categoria per entrare nella segreteria nazionale confederale.\nRicostruiamo l'Italia.\n\"Ricostruiamo l'Italia\" \u00e8 un movimento voluto dal FLC CGIL (Federazione Lavoratori della Conoscenza), a dar voce a questo movimento sono Susanna Camusso, e Domenico Pantaleo. Le serate per la promozione di tale movimento si sono svolte a Roma con la conduzione di Serena Dandini e Dario Vergassola, gli artisti che hanno aderito sono Fiorella Mannoia, Noemi, Max Paiella, l'Orchestraccia, I Serissimi e Sergio Staino."}
{"id": "708107", "revid": "122842003", "url": "https://it.wikipedia.org/wiki?curid=708107", "title": "Locomotiva FS E.424", "text": "La locomotiva E.424 \u00e8 una locomotiva elettrica a corrente continua, a , delle Ferrovie dello Stato. Nacque successivamente al gruppo E.636 di cui riprese l'aspetto di massima.\nStoria.\nGi\u00e0 negli anni trenta l'ingegner Bianchi, padre della trazione elettrica in continua in Italia, aveva progettato diversi tipi di locomotive tra cui una piccola macchina a 4 assi motori universale per servizi merci e viaggiatori a velocit\u00e0 fino a 90\u00a0km/h.\nLo sviluppo della E.326 e della E.428 aveva poi fatto passare in secondo piano il progetto di questa macchina a rodiggio Bo' Bo'.\nFu a partire dalla realizzazione dell'E.636 che venne rimessa in discussione l'idea: infatti venne ripresa l'idea del riutilizzo unificato delle parti meccaniche della E.636 (progetto di cui fece parte l'ingegner D'Arbela, gi\u00e0 noto per il suo separatore adottato sul gruppo E.428).\nSul nuovo gruppo E.424 venne adottata tutta una serie di accorgimenti e parti gi\u00e0 utilizzate sulle E.636, tipo di carrello e sospensione, tipo di motori, utilizzo della saldatura delle parti della cassa, e l'applicazione dell'avviatore automatico, gi\u00e0 sperimentato sulle automotrici di allora.\nTra il 1943 e il 1944 alla Breda vennero costruite le unit\u00e0 prototipo 001-003. Ma solo con la fine della seconda guerra mondiale pot\u00e9 iniziare la produzione vera e propria di E.424.\nDopo i primi tre prototipi motorizzati con motori della E.636, tra cui l'unit\u00e0 003, danneggiata dai bombardamenti, l'inizio della produzione in serie venne reso possibile grazie agli stanziamenti del piano \"U.N.R.R.A. (United Nation Relief and Rehabilitation Administration)\". La costruzione delle locomotive fu ripartita tra Breda, Officine Reggiane/Ercole Marelli, Officine di Savigliano, Tecnomasio Italiano-Brown-Boveri, OM/CGE e Ansaldo. \nA partire dal 1987 un certo numero di unit\u00e0 \u00e8 stato trasformato per l'uso con treni reversibili (navetta), attuando in fondo la vocazione originaria del gruppo, ricevendo in tale occasione la livrea MDVE e successivamente quella XMPR.\nNel 2001 sono cessati definitivamente i servizi delle macchine non trasformate, tutte concentrate presso il deposito di Alessandria. Le unit\u00e0 navetta sopravvissero ancora alcuni anni, ma vennero infine ritirate dal servizio regolare nei primi mesi del 2008, a causa dei costi di manutenzione divenuti eccessivi, dell'antieconomica installazione delle nuove apparecchiature di sicurezza (come l'SCMT) ma soprattutto per via della progressiva immissione in servizio delle moderne E.464.\nAlcune unit\u00e0 del gruppo sono state preservate a fini storico-museali, nella fattispecie:\nAltre due macchine, la 243 e la 302, sono giunte a fine carriera in livrea MDVE, la prima riverniciata sempre dall'ATSP di Taranto,sar\u00e0 poi successivamente demolita,mentre la seconda non ha mai ricevuto l'XMPR in fase di revisione e nemmeno i nuovi loghi aziendali adottati a partire dal 1994, ma poi nonostante ci\u00f2 \u00e8 stata demolita.\nCaratteristiche.\nLa cabina venne prevista a cassa unica con un comparto bagagliaio, che per\u00f2 non venne mai utilizzato, munito di saracinesche ai lati.\nLa porta frontale intercomunicante, prevista per l'uso a comando multiplo, non utilizzata a causa della pericolosit\u00e0 in marcia venne presto abolita, anche dietro le pressioni sindacali.\nParte meccanica.\nI carrelli montati furono del tipo I 1250 FS uguali a quelli sulle E.636 con adozione di boccole a rulli cilindrici a partire dal 1946. La trasmissione del moto avviene mediante albero cavo e pacchi molle. \nDiversi rapporti di trasmissione:\nsulle macchine con motori 32-R200 inizialmente 21/65 con velocit\u00e0 massima 95\u00a0km/h e innalzamento a 100\u00a0km/h dal 1948;\nsulle macchine con motori 92-250, rapporto 16/65 e velocit\u00e0 massima 100\u00a0km/h.\nLa prototipo E.424.003 dal 1946 al 1948 fu dotata del rapporto 20/65 con velocit\u00e0 massima di 120\u00a0km/h; in seguito altre unit\u00e0 ebbero il rapporto 19/65.\nL'impianto pneumatico \u00e8 lo stesso delle E.636, con l'aggiunta del comando dell'avviatore automatico e del combinatore per l'indebolimento di campo.\nAll'inizio degli anni settanta fu aggiunto un pressostato di controllo della pressione nel circuito pneumatico per escludere il circuito di trazione con pressioni minori di 3,5\u00a0bar.\nParte elettrica.\nInizialmente furono installati i motori tipo 32-R200; a partire dal 1949 le locomotive sono state costruite con motore tipo 92, alcune a due gradi di indebolimento di campo e altre a cinque gradi di shunt (questa fu la soluzione poi adottata definitivamente). Tra le prime modifiche attuate vi fu in seguito la sostituzione, nelle prime serie di locomotive, dei motori di trazione tipo 32-R200 con i nuovi, tipo 92-250.\nLa differenza pi\u00f9 evidente tra i motori \"tipo 32\" e quelli \"tipo 92\", ambedue con quattro poli principali e quattro ausiliari, \u00e8 che i primi hanno due gruppi di spazzole al collettore e non hanno avvolgimenti compensatori; i secondi hanno 4 gruppi di spazzole e gli avvolgimenti compensatori.\nI pantografi inizialmente furono del \"tipo 42 LR\"; in seguito del \"tipo 52\".\nLa protezione dal sovraccarico fu attuata con il \"separatore D'Arbela\", sostituito pi\u00f9 tardi da interruttori extra rapidi. I contattori di linea furono montati del \"tipo 42/400\" e del \"tipo 52/200\" per l'esclusione del reostato e la combinazione dei motori.\nIl reostato presentava elementi raggruppati in 14 pacchi di resistenze racchiusi in casse a ventilazione forzata durante gli avviamenti.\nIl circuito di comando e blocco era alimentato a 24 V tramite le batterie di bordo.\nLe varie modifiche.\nLe E.424 compound.\nUna decina di locomotive sono uscite di fabbrica con i nuovi motori 92, con applicata l'eccitazione compound e un utilizzo a recupero di energia e frenatura elettrica, ma la soluzione pur soddisfacente \u00e8 stata abbandonata.\nL'eccitazione composta dei motori elettrici era ottenuta con due avvolgimenti, uno in serie all'indotto del motore, uno a una sorgente esterna regolata da un reostato.\nLa condotta della locomotiva risultava pi\u00f9 regolabile dopo l'avviamento reostatico. Il controllo di velocit\u00e0 mediante la regolazione della corrente di eccitazione risultava pi\u00f9 efficace ed era possibile la frenatura \"elettrica\", passando in fase di recupero di energia nella quale si crea una forza controelettromotrice che aumenta fino all'inversione della corrente dai motori che, quindi, diventano generatori. Tale azione doveva essere limitata al valore limite di tensione in linea di , oltre il quale il macchinista doveva diminuire la corrente di eccitazione per evitare l'intervento della protezione tarata a 4\u00a0200\u00a0V.\nLa E.434.068 sperimentale.\nNel novembre del 1954 la locomotiva E.424.068 fu modificata e divenne l'unico esemplare della serie E 434.\nFu dotata di carrelli Im 1250 equipaggiati col motore di nuova progettazione, 82-333 a 6 poli e doppio avvolgimento indotto connesso in serie; i motori grazie alla classe di isolamento superiore erano in grado di assorbire una corrente fino a ed erano alimentabili a .\nFu adottata la nuova trasmissione ad \"anello danzante\" che in seguito sarebbe divenuta l'asso nella manica del progetto 646. Con un rapporto di trasmissione 20/69 raggiungeva una velocit\u00e0 di 110\u00a0km/h con un guadagno di potenza superiore al 30% rispetto a una normale E.424 (2000 Kw contro 1500). La E.434 non ebbe seguito anche se serv\u00ec da banco di prova per molte soluzioni adottate poi nelle E.646. Nel maggio del 1974, finito il ciclo delle prove, la motrice fu riconvertita in E.424.068.\nL'uso per treni navetta.\nGi\u00e0 nell'anteguerra vennero istituiti i servizi navetta con treni a composizione bloccata con una locomotiva ed una vettura pilota alle due estremit\u00e0. All'inizio erano dotati di impianto citofonico, con cui il macchinista di testa impartiva gli ordini all'agente sulla macchina di spinta in coda.\nIn tempi recenti, a partire dal 1986 e fino al 1993, superata la diffidenza per l'uso in telecomando del mezzo di trazione, sulla scia della trasformazione operata sulle E.646 e facilitata dalla presenza dell'avviatore automatico, 105 E.424 vennero trasformate in locomotive per treni navetta telecomandabili dalla carrozza semipilota. La trasformazione port\u00f2 varie modifiche: parte delle macchine aveva gi\u00e0 l'apparecchiatura per la ripetizione segnali a bordo del tipo a 4 codici, l'impianto di comunicazione terra-treno e il dispositivo antislittamento; vennero aggiunti il dispositivo di controllo blocco porte, il controllo delle sospensioni pneumatiche delle rimorchiate, i gruppi ottici con fanali bianchi e rossi e l'accoppiatore a 78 poli.\nVenne soppressa la saracinesca laterale e cambiata la livrea da castano-isabella a tipo MDVE.\nIl numero progressivo venne modificato sommando 200 al numero originario della locomotiva."}
{"id": "708116", "revid": "2149408", "url": "https://it.wikipedia.org/wiki?curid=708116", "title": "Endurance", "text": ""}
{"id": "708118", "revid": "1428919", "url": "https://it.wikipedia.org/wiki?curid=708118", "title": "Paamiut", "text": "Paamiut (o Frederiksh\u00e5b) \u00e8 un piccolo centro della Groenlandia appartenente al comune di Sermersooq; si affaccia su un fiordo. Fu fondato nel 1742 e successivamente divenne prospero per il commercio di prodotti derivanti da caccia e pesca di balene; negli anni cinquanta divent\u00f2 famosa per il suo merluzzo, finch\u00e9 il numero di esemplari cal\u00f2 drasticamente intorno al 1988. \u00c8 poco frequentata dal turismo che interessa invece varie cittadine della Groenlandia, e appena al largo si incrociano molte megattere; \u00e8 anche nota per i suoi scultori di statue di sapone.\nPaamiut fu anche a capo di un comune, il comune di Paamiut. Esso fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna groenlandese; il comune di Paamiut si sald\u00f2 ad altri 4 comuni a formare l'attuale comune di Sermersooq."}
{"id": "708121", "revid": "125287751", "url": "https://it.wikipedia.org/wiki?curid=708121", "title": "Forte Gomagoi", "text": "Il forte di Gomagoi (\"Werk Gomagoi\" oppure \"Sperre Gomagoi\" in tedesco, ubicato sulla \"Stra\u00dfensperre Gomagoi\") \u00e8 un forte austriaco costruito tra il 1860 e il 1861, per difendere i confini dell'impero austriaco. Il forte appartiene al grande sistema di fortificazioni austriache al confine italiano.\nEsso si erge sulla strada che porta da Prato allo Stelvio al passo dello Stelvio, poco oltre all'abitato di Gomagoi, a 1.270 metri s.l.m. e funse principalmente come tagliata stradale.\nQuesta fortezza, assieme al forte Weisser Knott, forte Klein Boden e altre fortificazioni minori, formavano lo \"sbarramento Gomagoi\".\nStoria.\nQuesto tipo di fortificazioni appartiene alla prima generazione di fortezze. Fu costruito in appena un anno tra il 1860 e il 1861 in seguito alla perdita della Lombardia da parte dell'impero austriaco\ndopo la seconda guerra d'indipendenza nel 1859, con lo scopo di sbarrare la strada che dallo Stelvio conduce in Val Venosta.\nLa struttura in blocchi di pietra, costruita da una ditta edile di Silz su incarico militare, fu pi\u00f9 volte modificata. Le principale modifiche riguardarono l'aggiunta del traditore e la costruzione della fucileria, opere eseguite alla fine dell'Ottocento, nonch\u00e9 la trasformazione della fucileria in postazione blindata per mitragliatrici nel 1912. In seguito fu progettata una nuova opera secondo moderni criteri di fortificazione che doveva sostituire il vecchio forte. Questo progetto alla fine non fu mai avviato per mancanza di fondi.\nL'ufficio informazioni del Regio Esercito era a conoscenza dell'opera fin dagli anni settanta dell'Ottocento, dopo che il capitano degli Alpini Giovanni Battista Adami, originario di Pomarolo in Trentino, comp\u00ec un primo rilievo del forte in maniera del tutto autonoma.\nDopo lo scoppio della Prima guerra mondiale nell'agosto 1914 furono avviati i primi preparativi per portare la struttura in stato di guerra, liberando il campo di tiro dalla vegetazione e dalle case che circondavano l'opera e potevano dare riparo al nemico. Fu inoltre proseguita l'opera per rafforzare gli ostacoli a difesa del presidio militare. Poco prima che l'Italia entrasse in guerra nel maggio 1915 furono fatti saltare gli edifici del paese di Gomagoi nelle immediate vicinanze del forte, perch\u00e9 si temeva un aggiramento dell'opera da parte degli italiani passando sui fianchi delle montagne, con posti di guardia scarsi e insufficientemente presidiati dagli Austro-Ungarici, tali da permettere un attacco dal retro della fortezza. Il presidio di guerra era predisposto per 2 ufficiali e 133 uomini di truppa.\nNel luglio 1915, una volta stabilizzatosi il fronte sullo Stelvio, denominato Settore Stelvio I Rayon (Valli Giudicarie) comandato dal Maresciallo da campo Ludwig K\u00f6nnen-Hor\u00e1k von H\u00f6henkampf, il forte fu definitivamente disarmato perch\u00e9 ritenuto troppo vecchio. nel prosieguo della guerra fu utilizzato come deposito e alloggio per la truppa. La parte centrale dell'opera, con 4 batterie in casematte, fu demolita tra il 1963 e il 1964 per rettificare la strada dello Stelvio che prima passava accanto al forte, dalla parte opposta del torrente. Durante questi lavori furono anche riempiti i due fossati che si trovavano rispettivamente, uno sul lato frontale del forte verso lo Stelvio e l'altro sul lato opposto. Inoltre, fu alzato notevolmente il livello della strada coprendo cos\u00ec una buona parte dei livelli inferiori della struttura.\nIl forte fu utilizzato come magazzino e deposito mezzi fino al 1998 dall'ANAS e successivamente, dopo il passaggio delle competenze stradali alla provincia, dalla Provincia autonoma di Bolzano. Nel 2010 la parte occidentale dell'opera pass\u00f2 in mano al Comune di Stelvio, mentre la parte orientale \u00e8 ancora di propriet\u00e0 della Provincia.\nIl 30 marzo 2017 la provincia di Bolzano ha stanziato 3 milioni di euro per un suo restauro che comprende la costruzione di un edificio per le esposizioni ed una mostra permanente.\nCuriosit\u00e0.\nAlle origini il forte era posizionato soltanto su un margine della strada, ed era difeso nelle vicinanze da una caponiera. Grazie ad essa aveva una visuale di 180\u00b0 che gli permetteva di tenere sotto controllo sia il Passo dello Stelvio che la direzione verso la Val Venosta.\nIl forte era disposto su tre piani con una rilevante copertura in cemento armato e presentava una forma alquanto singolare, data dal fatto che il forte aveva una duplice azione di difesa. \nRispetto al corpo di destra, quello di sinistra presentava un'immagine fortificata, infatti la pianta semicircolare offriva ben 10 feritoie per i cannoni sulla parete ricurva. \nSulla destra del forte era posto un campo minato.\nArmamenti.\nAllo scoppio della Prima guerra mondiale nel 1914 il forte era armato con:\nIl forte disponeva inoltre di tre riflettori, due da 30\u00a0cm e uno da 25\u00a0cm."}
{"id": "708124", "revid": "1305772", "url": "https://it.wikipedia.org/wiki?curid=708124", "title": "Formula di Jacobi", "text": "In matematica, la formula di Jacobi, che prende il nome dal matematico C. G. J. Jacobi, esprime la derivata del determinante di una matrice formula_1 attraverso la matrice dei cofattori (o \"matrice dei complementi algebrici\") di formula_1 e della derivata di formula_1 stessa. Il determinante di una matrice pu\u00f2 infatti considerarsi una funzione polinomiale:\nquindi essa \u00e8 differenziabile e il suo differenziale pu\u00f2 essere espresso mediante la formula di Jacobi:\ndove formula_6 denota la trasposta della matrice dei cofattori (detta anche \"matrice aggiunta\" e denotata come formula_7), mentre formula_8 \u00e8 la traccia.\nDunque la derivata rispetto a formula_9 del determinante si scrive:\nDimostrazione.\nL'espansione di Laplace per il determinante di una matrice formula_1 pu\u00f2 essere scritta come:\ndove la somma pu\u00f2 essere svolta su qualsiasi colonna formula_13 della matrice. Il determinante pu\u00f2 dunque essere espresso come una funzione formula_14 degli elementi della matrice:\nin modo che utilizzando la regola della catena si vede che il suo differenziale \u00e8:\ncon la somma che interessa tutti gli formula_17 elementi della matrice.\nPer calcolare formula_18 si sfrutta l'arbitrariet\u00e0 dell'indice formula_13 nel termine a destra della formula di Laplace, che pu\u00f2 essere scelto in modo da coincidere con il primo indice di formula_20:\ncos\u00ec che con la regola del prodotto:\nSe un elemento di formula_23 e un cofattore formula_24 di un elemento di formula_25 sono nella stessa riga (o colonna), allora il cofattore non \u00e8 una funzione di formula_23 dato che il cofattore di formula_25 \u00e8 espresso tramite termini che non sono nella sua stessa riga (o colonna). Dunque la derivata si annulla:\ne quindi:\nTutti gli elementi di formula_1 sono reciprocamente indipendenti:\ndove formula_32 \u00e8 il delta di Kronecker. Quindi:\nda cui segue:\nSi consideri ora il lemma:\nche segue da:\ne sfruttando il fatto che:\nUtilizzando il lemma si giunge infine alla formula di Jacobi:"}
{"id": "708128", "revid": "125635215", "url": "https://it.wikipedia.org/wiki?curid=708128", "title": "Rosco e Sonny", "text": "Rosco e Sonny sono una coppia di personaggi dei fumetti ispirati a Starsky e Hutch dell'omonimo telefilm e creati nel 1981 dallo sceneggiatore Claudio Nizzi con i disegni dapprima di Giancarlo Alessandrini e in seguito di Rodolfo Torti, il quale continuer\u00e0 sui testi di Rudy Salvagnini. La serie \u00e8 stata pubblicata sulla rivista \"Il Giornalino\", con cadenza periodica a partire dal n. 46 del 22 novembre 1981 fino al n. 19 del 6 maggio 2012.\nI due simpatici poliziotti sono in servizio al Quindicesimo Distretto di Mallaby Street, in una citt\u00e0 molto simile a New York. Il loro capo \u00e8 il capitano O'Connel.\nRosco Malloy \u00e8 biondo e ha i baffi, indossa sempre giacca e cravatta ed \u00e8 un tipo serio. Nel primo episodio ha 40 anni, \u00e8 scapolo e vive solo. \nSonny Rizzo \u00e8 ricciolo e coi capelli rossi, veste camicia, giubbotto, jeans e scarpe da ginnastica ed \u00e8 un giovane spigliato. Nel primo episodio si viene a sapere che ha 27 anni, che \u00e8 scapolo, che vive con la sorella Lydia e che anche suo padre era un poliziotto.\nNelle avventure non c'\u00e8 mai troppa violenza e il lieto fine \u00e8 sempre assicurato, visto che \"Il Giornalino\", della Edizioni San Paolo, si indirizza a un pubblico anche molto giovane.\nIn tempi piu recenti i due amici sono aiutati da un computer portatile che d\u00e0 loro molti suggerimenti.\nL'ultima storia, intitolata \"Missione finale\", li vede cambiare lavoro: Rosco annuncia che far\u00e0 lo scrittore e Sonny annuncia che si dedicher\u00e0 al baseball per allenare i giovani. Il capitano O'Connel, allora, li congeda cos\u00ec: \u00abComunque la Polizia sar\u00e0 sempre pronta ad accogliervi! E se avr\u00f2 bisogno di voi... voglio proprio vedere se avrete il coraggio di dirmi di no!\u00bb, a cui Sonny risponde: \u00abQuello mai, capo!\u00bb e ci\u00f2 lascia aperto uno spiraglio per possibili nuovi episodi."}
{"id": "708131", "revid": "106456", "url": "https://it.wikipedia.org/wiki?curid=708131", "title": "Fondiaria Sai", "text": "Fondiaria Sai (abbr. Fonsai) \u00e8 stata una compagnia assicurativa italiana con sede a Torino in corso Galileo Galilei 12, che faceva parte del Gruppo assicurativo Unipol. Il 6 gennaio 2014, a seguito della fusione con le altre societ\u00e0 assicurative del Gruppo Unipol, \u00e8 diventata UnipolSai.\nStoria.\nDa Sai a Fondiaria-Sai.\nLa Fondiaria-Sai divenne operativa il 31 dicembre 2002, dopo che La Fondiaria S.p.A., fondata il 15 gennaio 1879 a Firenze, si fuse per incorporazione nella Societ\u00e0 Assicuratrice Industriale S.p.A. (SAI), fondata il 29 settembre 1921 a Torino, che venne cos\u00ec rinominata dopo aver spostato la propria sede legale da Torino a Firenze.\nFondiaria-Sai era la compagnia italiana \"leader\" nei rami auto, con una posizione di assoluto rilievo nel settore danni.\nOperava capillarmente su tutto il territorio nazionale, con le due divisioni Fondiaria e Sai per un totale di circa 1200 agenzie, oltre alle controllate Milano Assicurazioni - gruppo anch'esso quotato - SIAT (Genova, specializzata nei rami trasporti), Pronto Assistance (assicurazione di tutela legale) e alla serba DDOR Novi Sad.\nIl 21 dicembre 2009 la sede legale del gruppo ritorn\u00f2 nuovamente a Torino.\nBilanci.\nA seguito delle catastrofiche perdite registrate negli esercizi 2009-2012 (a livello consolidato: ca. 400 milioni nel 2009, ca. 900 milioni nel 2010, ca. 700 milioni nel 2011, per via della variazione negativa delle riserve tecniche, e ulteriori 800 milioni nel 2012), Fondiaria-Sai fu costretta a una duplice ricapitalizzazione: una da 450 milioni nell'estate del 2011, e una da 1.100 milioni (a fronte di una capitalizzazione di borsa di circa 250 milioni che \u00e8 stata praticamente azzerata) nell'estate 2012; quest'ultima in concomitanza con un aumento di capitale di eguale importo della nuova controllante Unipol Gruppo Finanziario S.p.A., i cui maggiori azionisti sono le imprese del movimento cooperativo aderenti a Legacoop per il tramite della holding Finsoe S.p.A.\nI principali dati consolidati al 31/12/2012 erano:\nDal 2014 UnipolSai.\nNel dicembre 2013, viene approvata da parte delle rispettive assemblee, la fusione per incorporazione in Fondiaria-Sai di Milano Assicurazioni, Unipol Assicurazioni e Premafin, che viene rinominata UnipolSai con efficacia dal 6 gennaio 2014."}
{"id": "708132", "revid": "418630", "url": "https://it.wikipedia.org/wiki?curid=708132", "title": "Soffio cardiaco", "text": "In semeiotica medica, un soffio cardiaco \u00e8 un rumore \"aggiunto\" di durata maggiore se raffrontato ai toni cardiaci normali, rilevabile all'auscultazione del cuore negli intervalli fra gli stessi (piccola pausa o grande pausa), che pu\u00f2 talvolta coprirli. Possono essere prodotti da anomalie delle valvole cardiache, delle camere ventricolari o dei grossi vasi. Il riconoscimento di eventuali soffi durante l'esame obiettivo pu\u00f2 indirizzare il medico nel sospetto diagnostico di patologie sia cardiache sia a carico di altri organi; la diagnosi andr\u00e0 poi completata con ulteriori indagini strumentali come l'ecocardiografia.\nCaratteristiche dei soffi.\nPer descrivere i soffi devono essere individuati dei parametri caratterizzati da:\nTempo di comparsa.\nI soffi possono essere catalogati in:\nIntensit\u00e0.\nI soffi sistolici vengono graduati in base alla loro intensit\u00e0, che viene riconosciuta in sei diversi gradi, secondo la scala di Levine: il primo grado \u00e8 un soffio molto debole, difficilmente udibile; il secondo grado \u00e8, seppur debole, apprezzabile appena si incomincia l'auscultazione; il terzo e il quarto grado hanno un'intensit\u00e0 definita da moderata a forte, ma gi\u00e0 il quarto grado pu\u00f2 avere associato un fremito, che \u00e8 apprezzabile alla palpazione del torace; il quinto e il sesto grado sono i pi\u00f9 intensi e possono essere uditi con il fonendoscopio appena appoggiato o addirittura discostato dalla parete toracica.\nPunto di massima intensit\u00e0.\nPer ogni valvola si \u00e8 identificato un punto di massimo ascolto del rumore prodotto dall'apertura e chiusura dei lembi. I soffi udibili alla punta sono in genere di origine mitralica, quelli presenti nel secondo spazio intercostale destro spesso di origine aortica e nel secondo spazio intercostale sinistro, sulla margino-sternale, di origine polmonare. \u00c8 facilmente intuibile che le componenti in realt\u00e0 possono non essere disgiunte, pertanto la diagnosi di origine di un soffio non pu\u00f2 essere esclusivamente dipendente dal punto di massima intensit\u00e0 udibile.\nTrasmissibilit\u00e0.\nPer trasmissibilit\u00e0 o irradiazione di un soffio si intende \"la zona in cui \u00e8 pi\u00f9 facilmente udibile\" a partire dal punto di repere toracico della valvola interessata. I soffi prodotti alla base del cuore si irradiano, in alto, al collo e, in basso, lungo il margine dello sterno, verso l'apice. I soffi a partenza dalla mitrale, molto spesso, si irradiano verso il cavo ascellare sinistro (per tale motivo, il decubito laterale sinistro ne facilita l'identificazione).\nMeccanismi di genesi e diagnosi.\nI soffi cardiaci possono avere origine per diverse cause:\nIl soffio anorganico pu\u00f2 essere invece indotto dall'anemia e dalla febbre alta.\nUno degli apparecchi, ora sostituito dall'ecocolor Doppler e dall'ecocardiografia, utilizzato per la diagnostica dei rumori cardiaci era il fonocardiogramma."}
{"id": "708151", "revid": "599013", "url": "https://it.wikipedia.org/wiki?curid=708151", "title": "Forte Haideck", "text": "Il forte di Haideck (in tedesco \"Werk Haideck\") era un forte appartenente all'Impero austro-ungarico, costruito per proteggere il proprio territorio da una possibile invasione nemica proveniente dal Regno d'Italia. Il forte appartiene al grande sistema di fortificazioni austriache al confine italiano.\nIl forte si trova nella val di Sesto, presso il paese di Sesto, in val Pusteria, all'inizio della Val Fiscalina a una quota di 1413 metri e sbarrava la strada assieme al forte Mitterberg. La sua costruzione avvenne fra il 1884 e il 1889.\nDel forte oggi non restano che poche macerie.\nStoria.\nCon il forte Mitterberg e con le ridotte del monte Gasella di Dentro (\"Innergsellberg\") e del monte Arnese (\"Hornischegg\"), essi costituivano la chiusa di Sesto, con lo scopo di impedire un'ipotetica invasione italiana dal passo di Monte Croce di Comelico per la Val Pusteria, con la sua linea ferroviaria (ferrovia della Val Pusteria) di grande importanza per rifornire e muovere le truppe.\nIl forte tuttavia venne disarmato all'inizio delle ostilit\u00e0 dato che aveva una struttura antiquata e quindi non avrebbe resistito ai tiri dell'artiglieria italiana.\nInfatti dal 31 luglio il forte venne bombardato dall'artiglieria italiana, che usava obici da 280 millimetri.\nLe sue parti furono riutilizzate dai soldati austroungarici per edificare nuove postazioni per la fanteria. Il materiale giungeva dalla Croda Rossa di Sesto.\nAlla fine della guerra il forte fu minato e distrutto.\nInoltre per la ricostruzione dei paesi di Sesto e di Moso, vennero usate le grosse pietre del forte oramai distrutto.\nCuriosit\u00e0.\nIl forte era composto da una struttura compatta che si articola su 3 piani in superficie e con una copertura piatta che si inclina verso il fronte. La struttura \u00e8 una costruzione alquanto rozza.\nPer la sua edificazione furono montate 2 funivie e 2 linee a scartamento ridotto dal fondo valle per trasportare i materiali per la sua realizzazione.\nLe comunicazioni del forte avvenivano attraverso una linea telefonica che lo collegava al paese di Sesto e con telegrafi ottici di tipo M3.\nIn totale al forte era previsto che stanziasse una guarnigione di circa 160 soldati."}
{"id": "708155", "revid": "599013", "url": "https://it.wikipedia.org/wiki?curid=708155", "title": "Forte Mitterberg", "text": "Il forte Mitterberg (in tedesco \"Werk Mitterberg\") \u00e8 un forte austroungarico della Prima guerra mondiale che si trova presso il paese di Sesto, nella val di Sesto, in Alta Pusteria, in Alto Adige. Il forte appartiene al grande sistema di fortificazioni austriache al confine italiano.\nIl forte fu eretto negli anni 1885-1889, ad una quota di 1575 metri, ed assieme al Forte Haideck sbarrava l'accesso alla val di Sesto alle truppe italiane che avrebbero voluto accedere all'Impero austroungarico dal passo di Monte Croce di Comelico.\nIl forte \u00e8 una struttura di grandi dimensioni, disposto su tre livelli, corazzato con blocchi in granito, difeso da diverse postazioni di artiglieria fisse e vallo difensivo frontale verso il passo di Monte Croce di Comelico (\"Kreuzbergpass\").\nStoria.\nCon il Forte Haideck formava la chiusa di Sesto. Al momento della sua edificazione, il forte rappresentava una fortificazione tatticamente moderna ma, dopo che furono sviluppate le granate con forza dirompente e penetrante, esso perdette la sua modernit\u00e0 e quindi nel 1909 fu giudicato non pi\u00f9 cos\u00ec sicuro.\nFu cos\u00ec che nel gennaio del 1915 il forte venne disarmato e trasformato in un deposito; i suoi pezzi d'artiglieria furono quindi spostati all'aria aperta in una posizione pi\u00f9 elevata.\nIn totale, durante i combattimenti il forte fu bersagliato da circa 160 colpi, ma effettivamente colpito soltanto da 12 colpi di calibro 280.\nNegli anni della guerra il forte venne utilizzato come punto d'appoggio per la fanteria. Per ingannare le truppe italiane sull'efficienza del forte, i soldati austriaci di giorno facevano il fuoco utilizzando legna bagnata per produrre un denso fumo nero, mentre durante la notte tenevano le luci accese.\nDopo la disfatta di Caporetto il forte divenne nel 1918 un quartiere per le emergenze, utilizzato da alcune famiglie di sfollati mentre attendevano di farsi ricostruire la propria dimora.\nAlla fine del conflitto, il forte venne acquisito dal demanio militare italiano e utilizzato principalmente come deposito.\nAlla fine degli anni '60 l'associazione \"Dolomitenfreunde\" chiese l'autorizzazione per trasformare il forte in un museo, ma il permesso non fu concesso.\nNegli ultimi anni il comune di Sesto si \u00e8 interessato ad acquisire la propriet\u00e0 della fortezza per poter integrare il forte nelle infrastrutture culturali e storiche del paese."}
{"id": "708156", "revid": "1632387", "url": "https://it.wikipedia.org/wiki?curid=708156", "title": "The Cars", "text": "I The Cars sono stati un gruppo musicale rock/new wave statunitense formatosi nel 1976 a Boston. Il gruppo, guidato da Ric Ocasek, si \u00e8 sciolto nel 1988 per poi riunirsi nel 2010-2011 e nel 2018.\nBiografia.\nIl gruppo \u00e8 stato fondato a Boston (Massachusetts) dal chitarrista e cantautore Ric Ocasek, dal bassista e cantante Benjamin Orr, dal chitarrista Elliot Easton, dal tastierista Greg Hawkes e dal batterista David Robinson.\nIl gruppo, attivo dal 1976 al 1988, era famoso anche in Italia soprattutto grazie al singolo \"Drive\" che nel 1984 ebbe un enorme successo.\nL'album di debutto, l'eponimo \"The Cars\", \u00e8 uscito nel 1978 e ha avuto ottimi riscontri, cos\u00ec come le successive uscite. \nQuasi tutti i brani erano scritti da Ric Ocasek e soltanto in alcuni appariva Greg Hawkes come coautore. In ogni album c'erano almeno tre canzoni cantate da Benjamin Orr, la cui voce era soft e lineare, mentre quella di Ric Ocasek era pi\u00f9 nervosa ed inusuale.\nTutti gli album degli anni '70 e '80 sono usciti per la Elektra Records.\nVerso la fine del 2010, \u00e8 stata annunciata la loro riunione, nonostante la morte di Orr, avvenuta nel 2000 per cancro pancreatico.\nA distanza di ventiquattro anni dall'ultimo disco, il 10 maggio 2011 hanno pubblicato \"Move Like This\" (Hear Music). L'uscita del disco \u00e8 accompagnata da un tour negli Stati Uniti e in Canada, a seguito del quale il gruppo \u00e8 rimasto inattivo.\nNell'aprile 2018, i Cars si sono riuniti per esibirsi in occasione del loro inserimento nella Rock and Roll Hall of Fame. Questa \u00e8 stata l'ultima esibizione insieme ad Ocasek, morto il 15 settembre 2019.\nFormazione.\nAttuale\nEx membri"}
{"id": "708165", "revid": "1543377", "url": "https://it.wikipedia.org/wiki?curid=708165", "title": "Whoa, Nelly!", "text": "Whoa, Nelly! \u00e8 il primo album di Nelly Furtado prodotto da Gerald Eaton e Brian West. L'ammontare delle vendite mondiali \u00e8 di pi\u00f9 di 6.000.000 di copie.\nDescrizione.\n\"Whoa, Nelly!\" presenta uno stile eclettico con influenze hip hop e inclusione del fado portoghese e di sonorit\u00e0 giamaicane e brasiliane; Nelly inoltre suona la chitarra, il trombone e l'ukulele.\nIl disco mescola un gran numero di generi musicali. Stephen Thomas Erlewine su \"AllMusic\" afferma che gran parte delle canzoni sembrano folk-pop, influenzato dalla bossa nova e descrive lo stile dell'album come un misto di pop, folk, dance e musica latina. \"Billboard\" osserva come Nelly Furtado \u00abnon trovi ragione di separare chitarre rock da melodie pop da ritmi R&amp;B/hip hop dalla bossa nova\u00bb. Altri articoli su \"Billboard\" descrivono \"Whoa, Nelly!\" come un album trip-pop o worldbeat/rock. Sono inoltre presenti elementi alternative folk e soul."}
{"id": "708167", "revid": "2036605", "url": "https://it.wikipedia.org/wiki?curid=708167", "title": "Forte Nauders", "text": "Il forte Nauders (in ted. Strassensperre Nauders) \u00e8 uno dei pochi forti austro-ungarici che ancora oggi \u00e8 completamente intatto. Il forte appartiene al grande sistema di fortificazioni austriache al confine italiano.\nFu costruito dal 1834 al 1840 (come recita un'iscrizione dell'epoca sulla fortezza), sulla base di un piano del maggiore generale Franz von Scholl.\nLa fortezza sorge a circa 3 chilometri a nord del paese Nauders, in una stretta valle lungo la strada statale del passo Resia. Qui, tra rocce strette, sorge la fortezza di Nauders.\nStoria.\nFu costruita nello stesso periodo del forte di Fortezza, ovvero nel XIX secolo, sotto la guida del Generalmajor Georg Eberle, sulla base di un preesistente muro difensivo, il \"Niclas-Mauer\" edificato a partire dal 1513.\nLa chiusa doveva impedire il passaggio a eventuali nemici del Tirolo, ad esempio invasioni di eserciti lombardi. Nonostante sia una fortezza molto giovane \u00e8 comunque l'unica di quel periodo che si \u00e8 mantenuta.\nDato che \u00e8 intatta sia all'esterno sia all'interno, attualmente la fortificazione ospita un museo militare e una mostra permanente su \u00abIl traffico attraverso il passo Resia\u00bb.\nSugli spalti del forte e nel giardino dall'altra parte della strada sono esposti alcuni carri armati e cannoni."}
{"id": "708168", "revid": "254059", "url": "https://it.wikipedia.org/wiki?curid=708168", "title": "Upernavik", "text": "Upernavik \u00e8 uno dei principali centri della parte nordoccidentale della Groenlandia (1.144 abitanti nel 25 maggio 2000); si trova nel comune di Avannaata.\n\u00c8 posto a circa 700 km a nord del Circolo Polare Artico e il suo nome significa \"posto primaverile\", poich\u00e9 in estate si raggiungono i 5 gradi sopra lo zero. \n\u00c8 l'ultima fermata per i traghetti diretti nella Groenlandia settentrionale e le attivit\u00e0 principali sono la caccia alla foca e all'orso polare e l'industria ittica. Qui si trova il museo pi\u00f9 antico della Groenlandia, il Museo della Citt\u00e0 Vecchia, che ha raccolto le firme di molti famosi esploratori artici; si sta lavorando per incorporare nel museo l'intero centro storico. Il percorso da Inuusuussuaq (la vetta pi\u00f9 alta presso Upernavik) a Naajarsuit (la punta settentrionale) \u00e8 screziato dei vari colori delle rocce gialle, arancioni, rosse, verdi e viola, e la vallata ha una straordinaria acustica che permette di sentire un sussurro a distanza di molti chilometri.\nUpernavik \u00e8 collegata ad Ilulissat da tre elicotteri la settimana, che fanno scalo a Uummannaq; inoltre da queste due citt\u00e0 arrivano traghetti che nel mese di agosto hanno frequenza giornaliera.\nUpernavik fu a capo di un comune, il comune di Upernavik. Questo comune, istituito il 18 novembre 1950, cess\u00f2 poi di esistere il 1\u00ba gennaio 2009 dopo la riforma atta a cambiare il sistema di suddivisioni amministrative della Groenlandia; il comune di Upernavik si fuse insieme ad altri 7 comuni a formare il comune di Qaasuitsup, ora soppresso."}
{"id": "708169", "revid": "229617", "url": "https://it.wikipedia.org/wiki?curid=708169", "title": "LaGrande", "text": ""}
{"id": "708171", "revid": "897219", "url": "https://it.wikipedia.org/wiki?curid=708171", "title": "Mika\u00ebl Silvestre", "text": "Caratteristiche tecniche.\nEra capace di giocare sia come centrale, il ruolo che preferiva, che sulla fascia sinistra.\nCarriera.\nClub.\nCresciuto calcisticamente nel , con cui ha esordito nel 1995 rimanendovi fino al 1998, \u00e8 approdato all' in Serie A dopo un lungo braccio di ferro tra il club di provenienza e la societ\u00e0 meneghina, risolto dal direttore sportivo dei nerazzurri Sandro Mazzola, che \u00e8 riuscito ad aggiudicarsi il cartellino del giocatore, valutato 14 miliardi di lire. Con il team milanese non ha giocato buone partite - l'unico suo acuto avvenne nella partita casalinga contro il , esordio in stagione del nuovo allenatore Mircea Lucescu, in cui segn\u00f2 nei minuti di recupero il gol del definitivo 1-1 - ed \u00e8 presto preso di mira dalla tifoseria nerazzurra, tanto da costringerlo ad un immediato trasferimento.\nAcquistato il 10 settembre 1999 dal in Premier League per 4 milioni di sterline, \u00e8 diventato in breve tempo una pedina inamovibile della difesa dello United, specialmente nei periodi d'indisponibilit\u00e0 dell'inglese Rio Ferdinand. Il suo contratto con i Red Devils \u00e8 scaduto al termine della stagione 2007-2008 ed il 20 giugno del 2008 il giocatore si \u00e8 legato contrattualmente con l' per due stagioni.\nScaduto il contratto con l'Arsenal, dopo un breve periodo da svincolato, il 30 agosto 2010 Silvestre \u00e8 passato in Bundesliga, firmando un contratto biennale con il . La prima rete nel campionato tedesco \u00e8 arrivata alla penultima giornata in Werder Brema-, partita in cui ha siglato l'1-0 (il punteggio finale sar\u00e0 di 2-0 per i padroni di casa). Il 14 settembre 2012 si \u00e8 aggregato al per un periodo di prova insieme a John Mensah e Anthony Vanden Borre; successivamente \u00e8 stato comunicato il non superamento del provino con gli \"Hammers\".\nIl 20 febbraio 2013 ha firmato negli Stati Uniti con i . Il 2 maggio si \u00e8 infortunato all'anteriore dei legamenti del crociato sinistro. Il 29 gennaio 2014 ha rescisso il contratto e il 22 settembre dello stesso anno ha firmato con gli indiani del dove ha giocato 14 partite segnando 1 gol.\nNazionale.\nDal 2001 al 2006 ha giocato nella nazionale francese, con cui ha collezionato 40 presenze e 2 reti ed \u00e8 stato presente ai mondiali del 2002 e del 2006, oltre che alla Confederations Cup 2001 e 2003 e agli Europei del 2004.\nDopo il ritiro.\nDal luglio 2015 al dicembre 2016 ha ricoperto il ruolo di direttore sportivo del Rennes; successivamente \u00e8 diventato un procuratore sportivo."}
{"id": "708172", "revid": "842", "url": "https://it.wikipedia.org/wiki?curid=708172", "title": "Task", "text": ""}
{"id": "708176", "revid": "74173", "url": "https://it.wikipedia.org/wiki?curid=708176", "title": "Testimonianze", "text": "Testimonianze \u00e8 una rivista letteraria nata a Firenze nel 1958 per iniziativa di un gruppo di intellettuali cattolici (Ernesto Balducci, Lodovico Grassi, Mario Gozzini e Federigo Setti), che tuttora continua le pubblicazioni.\nApertura \nUn gruppo di cattolici lapiriani, popolari-democratici e maritainiani che si riunivano al circolo del Cenacolo di Firenze, tra i quali padre Balducci, Citterich, Gozzini, e Zolo, decidono nel 1958 di fondare una rivista che ribadisse il primato dello spirituale sul temporale e sul 1\u00ba numero della rivista verr\u00e0 messo in chiaro da padre Balducci quanto si proponeva \"Testimonianze\".\nTra il 1964 e il 1965 sulla rivista viene dibattuto il dialogo cattolici-marxisti e nello stesso tempo viene discussa la presenza conciliare della Chiesa nel mondo e sulla libert\u00e0 di coscienza. Le interpretazioni che \"Testimonianze\" d\u00e0 del Concilio e quelle che emergono dal convegno del 15-17 giugno 1966 sulla \"Responsabilit\u00e0 del laicato italiano dopo il Concilio\" appaiono alla Curia fiorentina troppo audaci e l\"'imprimatur\" alla rivista viene tolto.\nGli interessi del foglio vengono, con la nuova gestione laica, spostati verso le realt\u00e0 della chiesa locale. La rivista diventa maggiormente politicizzata e si dibatte sull'intervento nella guerra del Vietnam, sul tema della non violenza e degli obiettori di coscienza.\nSui numeri del 1967 e 1968 si apre il dibattito sui gruppi spontanei e viene affrontata la vicenda dell'Isolotto con un numero speciale. Nel 1970 la rivista affronta il problema della Chiesa locale e la Chiesa istituzionale, sull'ecumenismo di base e quello di vertice. Con il tempo, la rivista, pur nel saldo riferimento alla sua matrice cristiana, ha accentuato il suo carattere di laicit\u00e0 ed \u00e8 redatta da credenti e non credenti, in linea del resto con la sua vocazione originaria di strumento della cultura del dialogo. Tra i temi affrontati, nelle diverse fasi, dell'ormai lunga esperienza di \"Testimonianze\", quelli della pace dei diritti umani, del rapporto fede-storia, del dialogo fra culture e civilt\u00e0 e (soprattutto nell'ultima sua fase) dell'analisi critiche delle dinamiche del \"mondo globale\". Sui temi della pace e dei diritti umani, la rivista, negli anni ottanta, si \u00e8 fatta, in particolare, promotrice dei Convegni \"Se vuoi la pace prepara la pace\". Direttori della rivista, di cui Ernesto Balducci \u00e8 stato il pi\u00f9 eminente animatore fino alla sua scomparsa (25 Aprile 1992), sono stati, in successione, Danilo Zolo, Luciano Martini, Lodovico Grassi e (dal 1996) Severino Saccardi. La rivista, che continua regolarmente le pubblicazioni in versione cartacea con cadenza bimestrale, ha anche un sito (www. testimonianzeonline.com) e una pagina facebook ed \u00e8 associata al Cric (Coordinamento riviste italiane di cultura)."}
{"id": "708180", "revid": "228587", "url": "https://it.wikipedia.org/wiki?curid=708180", "title": "Edipo (Eschilo)", "text": "Edipo era una tragedia di Eschilo facente parte della trilogia \"Laio\", \"Edipo\" ed \"I sette contro Tebe\" (unica tragedia oggi rimasta). A tale trilogia seguiva il dramma satiresco \"La sfinge\", anch'esso perduto. Con tali opere Eschilo vinse le Grandi Dionisie del 467 a.C.\nTrama.\nL\"'Edipo\" \u00e8 una tragedia andata perduta: \u00e8 noto un solo frammento che nulla ci dice sulla trama dell'opera. Si \u00e8 ipotizzato che Eschilo per primo abbia legato il motivo dell'incesto di Edipo con quello della maledizione dei suoi figli Eteocle e Polinice, destinati a morire l'uno per mano dell'altro. Nelle precedenti versioni del mito, infatti, i figli di Edipo non sarebbero stati anche figli della madre di Edipo Giocasta ed Eschilo per primo avrebbe legato i due fatti.\nUn'altra ipotesi che \u00e8 stata fatta, \u00e8 che in quest'opera venisse messa in evidenza la colpa di Eteocle, figlio di Edipo, che non volendo cedere il trono di Tebe al fratello Polinice (i due si erano accordati per regnare un anno a testa), aveva causato lo scoppio della guerra raccontata nei \"Sette contro Tebe\"."}
{"id": "708182", "revid": "3115", "url": "https://it.wikipedia.org/wiki?curid=708182", "title": "Edipo (Euripide)", "text": "Edipo () \u00e8 una tragedia di Euripide, di cui restano solo 18 frammenti.\nTrama.\nSecondo un recente studio, la ricostruzione della trama della tragedia \u00e8 la seguente.\nLa madre adottiva di Edipo, Peribea, arriva a Tebe per dirgli che suo padre Polibo \u00e8 morto: Edipo, infatti, non \u00e8 a conoscenza che egli sia adottato e crede Peribea e Polibo i suoi genitori biologici. Edipo racconta con orgoglio a Peribea di come ha sconfitto la Sfinge, guadagnando per s\u00e9 il trono di recente vacante di Tebe e il matrimonio con la regina di recente vedova, Giocasta.\nPeribea, comunque, \u00e8 arrivata a Tebe in un carro che Edipo aveva inviato come regalo e che era appartenuto al re precedente Laio, che lo stava guidando quando \u00e8 stato ucciso. I servi di Laio riconoscono il carro, realizzando cos\u00ec che Edipo \u00e8 l'assassino di Laio e lo accecano come punizione per l'atto, forse con la complicit\u00e0 di Creonte. Dopo l'accecamento, Edipo parla con Giocasta e, eventualmente, Peribea e da tale chiarimento emerge che i suoi genitori biologici sono Laio e Giocasta: Menete, un altro servo di Laio che aveva originariamente esposto Edipo quando \u00e8 nato, potrebbe aver giocato un ruolo in questa scena del riconoscimento.\nA seguito di questa rivelazione, Creonte vuole l'esilio di Edipo: il re decaduto dunque fugge, con il supporto di Giocasta.\nCommento.\nProfondamente differente risulta, a quanto pare dai frammenti in nostro possesso, la trattazione del pentimento in Edipo per il parricidio e l'incesto di cui si rende protagonista: nella tragedia euripidea non \u00e8 lui stesso ad infliggersi l'accecamento, n\u00e9 esso avviene a causa della scoperta dell'incesto (che avviene dopo). In questo modo, il conflitto interiore \u00e8 presentato in maniera diversa.\nQuest'opera ebbe un notevole influsso sull\"Edipo a Colono\" di Sofocle."}
{"id": "708186", "revid": "287204", "url": "https://it.wikipedia.org/wiki?curid=708186", "title": "Edipo (Voltaire)", "text": "Edipo (\"\u0152dipe\") \u00e8 una tragedia scritta da Voltaire, rappresentata per la prima volta nel 1718.\nRispetto ai classici greci, l'opera contiene anche la storia d'amore tra Filottete e Giocasta. Sebbene l'opera possa risultare un eccessivo appesantimento delle tragedie che la ispirarono, essa fu accolta da un successo di pubblico, che segn\u00f2 l'inizio della fortuna teatrale di Voltaire.\nTrama.\nAtto primo.\nDopo una lunga assenza, Filottete ritorna a Tebe per annunciare la morte di Ercole. Apprende cos\u00ec che quattro anni prima il re Laio \u00e8 stato assassinato e che Edipo, risolti gli enigmi della Sfinge, \u00e8 asceso al trono sposando Giocasta. Filottete \u00e8 turbato; in passato vinse la sua passione per Giocasta autoesiliandosi e prendendo parte alle imprese di Ercole, ma ora deve nuovamente confrontarsi con i propri sentimenti. Un contagio seguito ad una carestia, intanto, funesta la citt\u00e0, e un sogno rivela al Gran Sacerdote che cesser\u00e0 solo quando l'assassino di Laio sar\u00e0 stato punito. Edipo allora interroga la moglie sull'omicidio, venendo a sapere che il solo Forbante, fedele servitore del re, lo accompagnava quando Laio cadde per mano ignota. Egli stesso ferito, torn\u00f2 a Tebe; il popolo e i potenti ne chiesero la testa ma Giocasta lo fece nascondere in un castello. Edipo ordina la sua liberazione e invoca l'ira degli d\u00e8i sull'uccisore di Laio.\nAtto secondo.\nIl popolo ha individuato in Filottete il colpevole. Giocasta piange il suo destino; costretta per due volte a sposare un uomo che non amava, ha dovuto soffocare i suoi sentimenti per Filottete, cui confessa la sua passione e cui rivela quali voci circolino a Tebe. Lo prega allora di partire, di tornare a condurre altrove le sue battaglie contro i tiranni, ma l'amico di Ercole \u00e8 ferito nell'onore e afferma ad Edipo la sua intenzione di farsi giudicare, al fine di dimostrare la propria innocenza.\nAtto terzo.\nGiocasta prega nuovamente Filottete di partire, di sollevarla da una situazione penosa che la metterebbe pubblicamente in difficolt\u00e0. Teme infatti di venir meno all'imparzialit\u00e0 richiesta dal suo ruolo, e che una eventuale assoluzione possa essere rivelatrice del suo amore. L'uomo per\u00f2 oppone un ulteriore rifiuto. Edipo gli rivela che gli d\u00e8i hanno deciso di svelare l'identit\u00e0 del colpevole. Pur ritenendo di dover essere creduto sulla parola, e interpretando ogni dubbio come un'offesa, Filottete accetta per il bene del popolo di ascoltare il verdetto del gran Sacerdote.\nIl ministro del culto pronuncia un nome che sconvolge tutti, quello di Edipo. Questi, indignato, lo accusa di approfittare dell'impunit\u00e0 per compiere un sacrilegio e mentire in nome degli d\u00e8i, mentre Filottete assicura al re tebano il proprio appoggio.\nAtto quarto.\nRimasti soli, Giocasta ed Edipo scoprono di nascondere entrambi un segreto con degli inquietanti punti in comune. La donna intende smitizzare le profezie degli oracoli e le affermazioni dei sacerdoti, ricordando che anni prima aveva fatto uccidere il figlio perch\u00e9 secondo la Pizia sarebbe stato un giorno l'assassino del padre e lo sposo della madre. Spera cos\u00ec di poter rassicurare il marito ma questi, raggelato, spiega come una voce divina gli avesse espresso il medesimo vaticinio in un tempio di Corinto. Giunge a quel punto Forbante, il quale riconosce in Edipo l'uccisore di Laio.\nAtto quinto.\nIl sovrano \u00e8 disperato e ha ormai deciso di lasciare il trono e la citt\u00e0, nonostante la moglie cerchi di mostrargli la sua innocenza. Irremovibile, designa Filottete come successore, quando giunge da Corinto il messaggero Icaro. Polibo \u00e8 morto, ma per Edipo la catena delle disgrazie deve ancora progressivamente snodarsi; infatti, il re di Corinto ha ammesso in punto di morte che Edipo non era suo figlio. Icaro ricorda di averlo soccorso in fasce sul monte Citerone, Forbante sopraggiunge e viene riconosciuto dal messaggero. \u00c8 lui - Icaro se lo ricorda - l'uomo che gli consegn\u00f2 il piccolo destinato alla morte, e lui svela l'identit\u00e0 del vero padre di Edipo, Laio. La profezia \u00e8 compiuta, il re tebano si acceca, il gran Sacerdote saluta il ritorno del favore divino e della serenit\u00e0 in Beozia mentre Giocasta, non potendo accettare un destino cos\u00ec crudele, si suicida.\nL'opera.\nL\"Edipo\", scritto nel 1717 durante la prigionia, \u00e8 la prima tragedia di Voltaire, oltre che la prima opera in cui lo scrittore fece uso del suo celebre pseudonimo. Nell'adattare l\"Edipo re\" sofocleo cerc\u00f2 di razionalizzare la trama e le azioni compiute dai personaggi.\nCompletata in undici mesi, la tragedia venne rappresentata il 18 novembre 1718 alla Com\u00e9die-Fran\u00e7aise, mentre l'autore si trovava in esilio a Ch\u00e2tenay-Malabry. Quinault-Dufresne interpretava Edipo, Charlotte Desmares Giocasta. Tra coloro che assistettero allo spettacolo figuravano anche il reggente Filippo II d'Orl\u00e9ans e la sua figlia primogenita Marie Louise \u00c9lisabeth, duchessa di Berry. Da tempo, si vociferava di una loro relazione incestuosa da cui sarebbe nato un bambino; la diceria cre\u00f2 attorno all\"Edipo\" un interesse che andava quindi al di l\u00e0 di una mera curiosit\u00e0 artistica. Nel maggio del 1717, oltretutto, Voltaire era stato arrestato dopo aver rivelato a un informatore della polizia che la giovane duchessa era ancora in stato interessante e rinchiusa nel suo castello di La Muette per partorire in segreto.\nTutto ci\u00f2 rese la \"pi\u00e8ce\" controversa e oggetto di attenzioni gi\u00e0 molto prima della sua rappresentazione. La sera dello spettacolo la duchessa era visibilmente in stato di gravidanza avanzata, cosicch\u00e9 i pettegolezzi e l'ironia conseguenti portarono ad affermare che il pubblico avrebbe assistito non solo alle disavventure di Edipo e Giocasta, ma anche alla nascita di Eteocle. La presenza allo spettacolo della nobildonna dest\u00f2 scandalo, contribuendo ulteriormente al successo dell'opera, replicata ben 44 volte e rimasta nel repertorio della Com\u00e9die-Fran\u00e7aise fino al 1852.\nFu il primo lavoro teatrale nella lunga produzione letteraria di Voltaire, prodiga di tragedie sino ai suoi ultimi anni. Il 7 maggio 1723 \"Edipo\" torn\u00f2 sulla scena, interpretato da Quinault-Dufrense e dalla celebre Adrienne Lecouvreur."}
{"id": "708190", "revid": "1305772", "url": "https://it.wikipedia.org/wiki?curid=708190", "title": "Timbaland", "text": "Si \u00e8 imposto all'attenzione del pubblico come produttore discografico durante la seconda met\u00e0 degli anni novanta, collaborando alla realizzazione di brani di successo per artisti come Aaliyah, Jay-Z, Ginuwine e Missy Elliott. Grazie al successo ottenuto nelle classifiche internazionali dai brani da lui prodotti, tra la fine degli anni novanta e l'inizio degli anni duemila \u00e8 diventato uno dei produttori pi\u00f9 richiesti e famosi del mondo hip-hop e R&amp;B. A partire dalla met\u00e0 degli anni duemila ha spostato il suo interesse anche verso la musica pop, producendo singoli di grande successo per, tra i tanti, Justin Timberlake, Madonna e Nelly Furtado. Nel 2007 ha riscosso successo come artista solista grazie al suo secondo album \"Shock Value\", che ha avuto un seguito nel 2009, anno di pubblicazione di \"Shock Value II\". A entrambi gli album hanno comunque collaborato alla realizzazione delle numerose tracce svariati artisti di rilievo.\nBiografia.\nGli esordi.\nNato e cresciuto a Norfolk in Virginia, Stati Uniti, ha iniziato la sua carriera come disc jockey con gli pseudonimi \"DJ Timmy Tim\" o \"DJ Tiny Tim\" e durante il liceo ha collaborato col rapper Melvin Barcliff, conosciuto come \"Magoo\".\nDopo aver sentito del suo materiale, la cantante Missy Elliott ha iniziato a lavorare con lui portandolo con s\u00e9 a New York, dove aveva sede la sua casa discografica, la Swing Mob, di propriet\u00e0 del produttore e cantante DeVante Swing. Fu DeVante a proporre il nome \"Timbaland\", prendendo spunto dal nome delle scarpe Timberland, con la quale viene spesso confuso il suo nome erroneamente, molto usate nella moda hip hop.\nTimbaland, Magoo e Missy Elliott, con il suo gruppo musicale Sista, divennero parte integrante della Swing Mob, permettendo al produttore di iniziare a lavorare alla realizzazione di molti album insieme a DeVante.\nI primi lavori come produttore.\nIl musicista ha iniziato ad ottenere consensi di critica e di pubblico nel 1996, grazie alle produzioni da lui curate per il secondo album di Aaliyah, \"One in a Million\", e il primo album di Ginuwine, \"Ginuwine...the Bachelor\". Da questi album sono stati pubblicati due singoli che hanno riscosso grande successo nelle classifiche statunitensi: \"If Your Girl Only Knew\" di Aaliyah e \"Pony\" di Ginuwine, entrambi al primo posto nella classifica Hot R&amp;B/Hip-Hop Songs di \"Billboard\" e tra i venti singoli pi\u00f9 venduti della classifica statunitense. I singoli in questione, oltre ad aver successo, hanno attirato l'attenzione della critica grazie a una composizione musicale e a un beat completamente diversi da tutte le canzoni in circolazione in quel periodo. Nel 1997 ha prodotto tutte le tracce dell'album di debutto in qualit\u00e0 di solista di Missy Elliott, dal quale sono stati estratti quattro singoli di successo tra cui \"Sock It 2 Me\" (quarta nella classifica R&amp;B e dodicesima in quella ufficiale). Grazie al successo e alle sonorit\u00e0 innovative delle sue prime produzioni, l'artista divent\u00f2 uno dei produttori pi\u00f9 richiesti della scena R&amp;B/Hip hop statunitense, producendo cos\u00ec brani per rapper di punta come Jay-Z, Nas e Snoop Dogg. Tra il 1997 e il 2003 l'artista ha inoltre pubblicato tre album con l'amico Magoo e ha collaborato alle colonne sonore di molti film, tra cui \"Why Do Fools Fall in Love?\", \"Soul Food\", \"Il dottor Dolittle\", \"Romeo deve morire\" e \"Moulin Rouge!\".\nGli anni duemila e la scomparsa di Aaliyah.\nDal 2000 Timbaland ha continuato la sua ascesa sfornando canzoni dal successo internazionale per molti artisti. Nel 2000 \"Try Again\" di Aaliyah, tratto dalla colonna sonora di \"Romeo deve morire\", \u00e8 stato il primo brano da lui prodotto a raggiungere la prima posizione della classifica ufficiale degli Stati Uniti, oltre ad essere il primo singolo della storia a raggiungere tale posizione solo grazie al passaggio in radio. Nel 2001 il musicista \u00e8 uscito per la prima volta dai confini della musica urban per produrre la cover di \"Diamond Dogs\" di David Bowie per Beck. Inoltre ha prodotto varie tracce per i terzi album di Aaliyah, Ginuwine e Missy Elliott, per Ludacris e per Petey Pablo. L'artista ha inoltre lanciato sul mercato discografico diversi talenti da lui scoperti, tra cui Bubba Sparxxx e Ms. Jade, e nel 2002 si \u00e8 ricongiunto con la vecchia amica Tweet, per la quale ha lavorato ad alcuni brani da inserire nell'album di debutto della cantante, \"Southern Hummingbird\". Da questo album \u00e8 stato pubblicato come singolo \"Oops (Oh My)\", che ha raggiunto la prima posizione della classifica R&amp;B di \"Billboard\" e si \u00e8 fatta notare per la sperimentazione musicale che lo caratterizzava. Nel gennaio dello stesso anno \"More Than a Woman\" di Aaliyah divenne il primo singolo prodotto da Timbaland a raggiungere la prima posizione della classifica britannica e il primo singolo di un artista deceduto a debuttare alla prima posizione. La tragica scomparsa della cantante, infatti, avvenuta a causa di un incidente nel 2001, colp\u00ec profondamente l'artista, che a causa del dolore blocc\u00f2 per un periodo la sua attivit\u00e0 musicale. Nel corso di un'intervista a MTV TRL dichiar\u00f2: \"Era come il sangue per me, e ho perso il mio sangue\".\nI primi successi mondiali con \"Cry Me a River\".\nTimbaland, dopo la pausa causata dalla morte di Aaliyah, ha prodotto il quarto e il quinto LP di Missy Elliott: \"Under Construction\" e \"This Is Not a Test!\". In questo periodo ha anche prodotto alcune canzoni per Lil' Kim e il rapper Pastor Troy. Collaborando col produttore Scott Storch, Timbaland \u00e8 riuscito a lavorare ad alcuni brani dell'album d'esordio da solista dell'ex leader degli *NSYNC Justin Timberlake, \"Justified\". Dall'album \u00e8 stato tratto il singolo \"Cry Me a River\", il quale ha avuto un grande successo in tutto il mondo.\nVerso la fine del 2003, Timbaland ha prodotto il secondo album di Bubba Sparxxx, \"Deliverance\" e il terzo album con Magoo, \"Under Construction, Part II\".\nNel 2004 Timbaland \u00e8 stata la volta di singoli per LL Cool J, Xzibit, Fatman Scoop, Jay-Z e Brandy e ha scritto due brani per l'album \"Exodus\" della popstar giapponese Utada Hikaru.\nIl periodo d'oro, le collaborazioni di prestigio e il successo personale con \"Shock Value\".\nIn quel periodo l'artista ha fondato una nuova etichetta discografica, la Mosley Music Group, alla quale sono entrati a far parte Nelly Furtado, Keri Hilson e il rapper D.O.E..\nNel 2006 Timbaland ha prodotto dei beat per il terzo album di Nelly Furtado, \"Loose\", e per il secondo di Justin Timberlake, \"FutureSex/LoveSounds\". Il successo enorme avuto dai singoli pubblicati da questi due album ha consacrato definitivamente Timbaland come uno dei maggiori produttori e autori della musica contemporanea; \"Promiscuous\", \"Maneater\" e \"Say It Right\" di Nelly Furtado e \"SexyBack\", \"My Love\" e \"What Goes Around...Comes Around\" di Timberlake hanno riscosso successo su scala mondiale e hanno raggiunto la prima posizione delle classifiche di diverse nazioni.\nTimbaland ha continuato a produrre successi pop, tra cui \"Wait a Minute\" delle Pussycat Dolls e \"Ice Box\" di Omarion. Ha inoltre lavorato anche a sette brani per il nuovo album di Bj\u00f6rk, ad alcune tracce dell'album \"Red Carpet Massacre\" dei Duran Duran e alla canzone \"AYO Technology\" di 50 Cent.\nIl 3 aprile 2007 Timbaland ha pubblicato l'album \"Shock Value\", che vedeva la collaborazione di artisti come 50 Cent, Dr. Dre, Elton John, Fall Out Boy, Justin Timberlake, Keri Hilson, Missy Elliott, Nelly Furtado e Nicole Scherzinger. I vari singoli estratti sono diventati dei successi mondiali e hanno permesso a Timbaland di ricevere vari premi e di diventare un nome anche come musicista, non solo come produttore.\nIl 26 novembre 2007 Timbaland e la sua fidanzata sono diventati genitori di una bambina di nome Reign.\nNel 2008, Timbaland ha prodotto svariati album tra i quali \"Imperial Blaze\" di Sean Paul, \"Hard Candy\" di Madonna, \"Human\" di Brandy, \"Bittersweet World\" di Ashlee Simpson, \"In a Perfect World...\" di Keri Hilson, \"Mail on Sunday\" di Flo Rida, \"Scream\" di Chris Cornell, \"All I Want Is Everything\" di JoJo, \"Block Party\" di Missy Elliott, \"Dirrty Pop\" di Keithian, \"Doll Domination\" delle Pussycat Dolls, \"l'album d'esordio\" di Jennifer Hudson, l'album d'esordio di Brittany Murphy e \"The Block\" dei New Kids on the Block.\n\"Shock Value II\".\nIl 29 settembre 2009 \u00e8 uscito un videogioco per PlayStation Portable intitolato \"Beaterator\" prodotto da Rockstar Games contenente suoni e loop prodotti da Timbaland.\nNel mese di settembre 2009 Timbaland ha annunciato l'uscita dell'album Shock Value II inizialmente prevista per il 23 novembre in Europa e il giorno seguente nel Nord America, poi posticipata al 4 dicembre in Europa e all'8 dello stesso mese negli Stati Uniti. L'uscita dell'album \u00e8 stata anticipata dal singolo \"Morning After Dark\", che vede le partecipazioni di SoShy e Nelly Furtado. Gli altri ospiti dell'album sono gli Attitude, Bran' Nu, Chad Kroeger, Daughtry, D.O.E., Drake, Esthero, Jet, JoJo, Justin Timberlake, Katy Perry, Keri Hilson, Miley Cyrus, OneRepublic, Sebastian, The Fray.\nIn seguito, l'album \u00e8 stato promosso dai singoli \"Say Something\", \"Carry Out\" e \"If We Ever Meet Again\", ma non ha bissato i risultati del precedente disco.\n\"Opera Noir\".\nNel novembre 2010 Timbaland ha annunciato via Twitter che stava lavorando al nuovo album e che probabilmente sarebbe stato il continuato dell'ultimo album \"Shock Value II\". Nello stesso mese invia un video a Demi Lovato per avere una collaborazione e lavorare su dei pezzi. Come primo singolo ufficiale da \"Shock Value III\" \u00e8 stato scelto \"Break Ya Back\" collaborazione con la cantante statunitense DEV.\nIl 15 novembre 2013, Timbaland rivela il suo nuovo singolo per il suo quarto album, \"Opera Noir\", chiamato \"Know Bout Me\" che vede il featuring di Drake, Jay-Z, e James Fauntleroy."}
{"id": "708191", "revid": "1934238", "url": "https://it.wikipedia.org/wiki?curid=708191", "title": "Ulcera", "text": "L'ulcera (dal latino \"ulcus\") \u00e8 una lesione della pelle o di un tessuto epiteliale, a lenta, difficoltosa o assente cicatrizzazione. Si definisce come una soluzione di continuo della superficie mucosale."}
{"id": "708194", "revid": "1516566", "url": "https://it.wikipedia.org/wiki?curid=708194", "title": "Villata", "text": "Villata (\"La Vilata\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nCentro agricolo della pianura vercellese, \u00e8 situato a breve distanza dalla riva sinistra del fiume Sesia. La superficie comunale \u00e8 di 14,37\u00a0km\u00b2.\nStoria.\nLe origini di Villata sono antecedenti il XIII secolo se gi\u00e0 nel 1225 si ha notizia di una Villanuova Casalegualonis, quindi di un aggregato di Casalvolone. La sua formazione \u00e8 da attribuirsi al fatto che alcuni abitanti appartenenti al borgo dei \"Casalgualone\", stanchi delle continue scorrerie a cui erano soggetti per via della contesa di quel territorio tra Vercelli e Novara, avessero deciso di trasferirsi in una sede pi\u00f9 tranquilla. In seguito il nuovo borgo prende il nome di Villata de Casalgualono (1315) e solo pi\u00f9 tardi Villata.\nNella seconda met\u00e0 del XIII secolo, per il progressivo aumento della popolazione, venne istituita la parrocchia di San Barnaba. Con l'erezione di Casalvolone a borgo franco (1223), i Casalgualone di Casalvolone, insieme ai Buronzo, altro ramo della stessa famiglia e proprietari in Villata, sottraggono le terre all'incolto per accrescere i loro poteri giurisdizionali ed esigere le decime ed assumono l'appellativo di \"de la Villata\". Inizia probabilmente la costruzione del castello, di cui si ha notizia in un documento del 1404, che proseguir\u00e0 nel corso del XV secolo.\nFin dal 1335, e pur con alterne vicende, Villata veniva riconosciuta tra le localit\u00e0 del vercellese appartenenti allo Stato Visconteo anche se politicamente la signoria restava alla famiglia degli Avogadro. Nel 1427 quando Vercelli, con il suo territorio e i suoi castelli, viene ceduta da Filippo Maria Visconti ad Amedeo VIII di Savoia, Villata resta esclusa dalla cessione e continua ad appartenere al Ducato di Milano ed \u00e8 formalmente riconosciuta come comune autonomo.\nVerso la met\u00e0 del XVI secolo la signoria su Villata si consolida nelle mani dei Ferrero Fieschi, principi di Masserano, e a loro rester\u00e0 fino al luglio del 1694 quando il feudo di Villata, cos\u00ec come quello di Casalvolone, viene venduto al giureconsulto avvocato Giovanni Battista Gibellini di Novara che ne manterr\u00e0 i diritti fino alla abolizione dei privilegi feudali.\nSotto il governo francese Villata perde la propria autonomia e, per pochi anni \u00e8 nuovamente aggregato al comune di Casalvolone. Con la restaurazione del 1814 ritorna infine comune autonomo della giudicatura di Borgo Vercelli.\nMonumenti e luoghi d\u2019interesse.\nIl castello.\nIl castello di Villata ha le caratteristiche, di una grande costruzione fortificata a difesa dei raccolti e delle famiglie. L'impianto del castello \u00e8 quadrilatero con un ingresso protetto da un'unica torre e una pustierla sul lato opposto. La torre, con porta e pustierla, era originariamente dotata di ponte levatoio, per varcare un fossato ora del tutto scomparso. L'insieme dell'edificio \u00e8 ancora in buone condizioni.\nSanto patrono.\nIl patrono di Villata \u00e8 l'Apostolo San Barnaba. La festa patronale si celebra nell'ultima domenica di agosto bench\u00e9 il santo venga ricordato dalla liturgia l'11 giugno.\nAltre informazioni.\nParte del comune di Villata \u00e8 compresa nel Parco naturale delle Lame del Sesia.\nVillata ha dato i natali a Carlo Allorio, vescovo di Pavia tra 1942 e 1968."}
{"id": "708196", "revid": "1543377", "url": "https://it.wikipedia.org/wiki?curid=708196", "title": "Elide (unit\u00e0 periferica)", "text": "L'unit\u00e0 periferica dellElide () \u00e8 una delle tre unit\u00e0 periferiche in cui \u00e8 divisa la periferia della Grecia Occidentale. Il capoluogo \u00e8 la citt\u00e0 di Pyrgos.\n\u00c8 situata nella parte occidentale del Peloponneso e conserva a grandi linee l'estensione dell'Elide classica.\nGeografia fisica.\nAffacciata sul Mar Ionio, la regione presenta una parte montuosa (orientale) ma \u00e8 prevalentemente pianeggiante, percorsa dai fiumi Alfeo e Peneo.\nEconomia.\nL'economia si basa sulla pesca e sull'agricoltura (basata sugli agrumi, sulla vite, sui cereali e sulla frutta).\nPrefettura.\nL'Elide era una prefettura della Grecia, abolita a partire dal 1\u00ba gennaio 2011 a seguito dell'entrata in vigore della riforma amministrativa detta Programma Callicrate\nLa riforma amministrativa ha anche modificato la struttura dei comuni che ora si presenta come nella seguente tabella:\nPrecedente suddivisione amministrativa.\nDal 1997, con l'attuazione della \"riforma Kapodistrias\", la prefettura di Elide era suddivisa in 22 comuni"}
{"id": "708198", "revid": "1494169", "url": "https://it.wikipedia.org/wiki?curid=708198", "title": "Ibsen (disambigua)", "text": ""}
{"id": "708202", "revid": "116572749", "url": "https://it.wikipedia.org/wiki?curid=708202", "title": "Uncinato", "text": "L'osso uncinato (o amato), detto cos\u00ec perch\u00e9 dalla sua superficie sporge un rilievo ricurvo che ricorda la forma di un uncino, \u00e8 un osso breve del carpo posto nella fila distale del carpo medialmente all'osso capitato e distalmente all'osso semilunare e all'osso piramidale. Si articola inoltre distalmente col quarto e quinto osso metacarpale.\nDescrizione.\nL'osso uncinato ha forma irregolarmente cubica. Offre alla descrizione sei facce, delle quali una prossimale, una mediale, una distale, una laterale, una dorsale ed una palmare.\nLa faccia prossimale dell'uncinato presenta due superfici articolari continue e rivestite di cartilagine, delle quali una laterale, si articola col semilunare ed \u00e8 detta \"superficie articolare semilunare\" dell'uncinato, ed una mediale, si articola con l'osso piramidale ed \u00e8 detta \"superficie articolare piramidale\" dell'uncinato.\nLa faccia laterale invece presenta una superficie articolare piatta, la \"superficie articolare capitata\" dell'uncinato che, rivestita di cartilagine, stabilisce una artrodia con l'osso capitato.\nLe faccette articolari delle superfici laterale e prossimale del' semilunare, tra loro continue, contribuiscono tutte a formare parte dell'articolazione mediocarpale e delle articolazioni intercarpali dell'articolazione mediocarpale. La superficie distale presenta due \"superfici articolari metacarpali\" continue e rivestite di cartilagine, delle quali una laterale ed una mediale. Di queste quella mediale, pi\u00f9 ampia, si articola col quinto osso metacarpale e quella laterale, pi\u00f9 piccola, contribuisce, assieme alla superficie articolare metacarpale laterale dell'osso capitato, a formare la cavit\u00e0 glenoidea per il quarto osso metacarpale nell'articolazione carpo-metacarpale mediale.\nLa faccia mediale riceve l'attacco del legamento collaterale mediocarpale mediale e del legamento collaterale carpo-metacarpale mediale.\nInfine le superfici palmare e dorsale offrono attacco ai legamenti mediocarpali amato-piramidali, ai legamenti intercarpali capitato-uncinati ed ai legamenti carpo-metacarpali dell'articolazione carpo-metacarpale mediale.\nDalla superficie palmare sporge inoltre un rilievo ricurvo della forma di un uncino e per questo detto \"uncino\" dell'uncinato, sul quale si inserisce il legamento trasverso del carpo."}
{"id": "708205", "revid": "81195", "url": "https://it.wikipedia.org/wiki?curid=708205", "title": "Glenn Seaborg", "text": ""}
{"id": "708207", "revid": "111476288", "url": "https://it.wikipedia.org/wiki?curid=708207", "title": "Efialte di Atene", "text": "Biografia.\nEfialte, indicato da Plutarco come prostate (capo) della fazione popolare di Atene, \u00e8 noto per la riforma dell'Areopago della \"polis\" che, nel 462 a.C., riusc\u00ec a fare approvare, dando inizio all'epoca della \"democrazia radicale\" ateniese del V secolo a.C.\nLa riforma consisteva nella riduzione delle prerogative politiche dell'Areopago, che vennero distribuite fra Eliea (tribunale popolare) e boul\u00e9 (consiglio legislativo; tra le prerogative da esso acquisite rientrava l'euthyna, ossia il compito di giudicare l'operato dei magistrati giunti alla fine del mandato). Tale istituzione perse, inoltre, la \"nomophylak\u00eca\" (la sorveglianza sulla costituzione) e forse anche la custodia dei testi delle leggi. L'Areopago mantenne solamente la funzione di giudicare nelle cause di sacrilegio e di omicidio volontario di un cittadino ateniese. Queste riforme vennero sentite dalle ali moderate come eccessive, in quanto l'Areopago, consiglio degli ex arconti, era rivestito di un'aura di sacralit\u00e0. Anche per questo motivo, Efialte fu assassinato alcuni mesi dopo. L'esecutore dell'attentato mortale contro Efialte \u00e8 individuato da Aristotele in Aristodico di Tanagra e da Idomeneo di Lampsaco addirittura in Pericle, che pure ne avrebbe raccolto l'eredit\u00e0 politica.\nIncorruttibile (\"adorodoketos\") e giusto (\"dikaios\"), Efialte fu l'incubo del partito oligarchico: si sbarazz\u00f2 di molti giudici dell'Areopago intentando processi per corruzione e tolse al Consiglio tutti i poteri aggiunti (\"epitheta\") che esso aveva accumulato durante l'epoca delle guerre persiane. La riforma costituzionale di Efialte fu abrogata dal governo dei Trenta.\nSecondo il giudizio aristotelico, sotto il governo successivo alla settima costituzione ateniese, avviata da Aristide e perfezionata da Efialte, la citt\u00e0 avrebbe commesso moltissimi errori a causa dei demagoghi e dell'impero marittimo.\nPer la sua fama di incorruttibilit\u00e0 Efialte \u00e8 spesso raffigurato come un Robespierre \"ante litteram\"."}
{"id": "708211", "revid": "599013", "url": "https://it.wikipedia.org/wiki?curid=708211", "title": "Srd", "text": ""}
{"id": "708214", "revid": "174925", "url": "https://it.wikipedia.org/wiki?curid=708214", "title": "Emirati Arabi Uniti", "text": "Gli Emirati Arabi Uniti (, \"Dawlat al-Im\u0101r\u0101t al-\u02bfArabiyya al-Mutta\u1e25ida\") sono uno Stato nel sud-est della Penisola araba, nell'Asia sud-occidentale. Esso \u00e8 composto da sette emirati: Abu Dhabi, Ajman, Dubai, Fujaira, Ras al-Khaima, Sharja e Umm al-Qaywayn. Prima del 1971, erano noti come gli Stati della Tregua (\"Trucial States\"), con riferimento a una tregua imposta nel XIX secolo dai britannici ad alcuni sceicchi arabi che non contrastavano, e anzi foraggiavano, attivit\u00e0 piratesche miranti a colpire il naviglio transitante nel tratto di mare di loro competenza. La nazione confina con l'Oman a sud-est, con l'Arabia Saudita a sud-Ovest ed \u00e8 bagnata dal Golfo Persico a nord.\nStoria.\nGli Emirati Arabi Uniti (abbreviato EAU, o in inglese UAE) sono stati formati da un gruppo di sceicchi della Penisola araba, lungo il litorale del sud del Golfo Persico e il litorale nordoccidentale del golfo dell'Oman. La zona ha accolto l'Islam nel VII secolo.\nPi\u00f9 tardi, durante il XVI secolo, parte dell'area cadde sotto l'influenza diretta dell'Impero Ottomano. Da allora la regione \u00e8 stata conosciuta come \"Costa dei Pirati\" a causa dell'attivit\u00e0 depredatoria delle popolazioni costiere; altra attivit\u00e0 della popolazione era la raccolta delle perle.\nNel 1820 un primo trattato di pace fu firmato dal Regno Unito con tutti gli sceicchi del litorale. Le incursioni per\u00f2 continuarono in maniera intermittente.\nNel maggio 1853 gli \"Shaykh\" firmarono un nuovo trattato con il Regno Unito, che si fece carico della protezione militare e di regolare le dispute fra gli sceicchi; gli \"Stati della Tregua\" (Trucial States) diventarono cos\u00ec un protettorato del Regno Unito. Ad esempio, nel 1955, il Regno Unito sostenne Abu Dhabi nella sua disputa con l'Oman circa l'oasi di Buraymi e un altro territorio al sud.\nNel 1968, il Regno Unito annunci\u00f2 la decisione, riaffermata nel marzo 1971, di concludere i rapporti del trattato con i sette Stati che si trovavano, insieme con Bahrein e Qatar, sotto protezione britannica. Il Bahrein divent\u00f2 indipendente nell'agosto dello stesso anno, il Qatar in settembre e i sette emirati il 1\u00ba dicembre 1971, data ufficiale di scadenza del trattato. I nove Paesi tentarono di formare un'unione di emirati arabi senza riuscirci. Il 2 dicembre 1971 sei di loro istituirono un'unione politica denominata \"Emirati Arabi Uniti\"; il settimo, Ra\u02bes al-Khayma, vi si associ\u00f2 all'inizio del 1972.\nCi fu un accordo del 1974 fra Abu Dhabi e Arabia Saudita sui confini di Ab\u016b Dhabi; l'accordo, tuttavia, \u00e8 stato annullato nel 2006. Il confine con l'Oman rimane ufficialmente non fissato: i due governi acconsentirono di delinearlo nel maggio 1999.\nNel 1990-91 gli Emirati Arabi Uniti parteciparono alla Prima Guerra del Golfo.\nIl 2 novembre 2004 mor\u00ec il primo presidente, Zayed bin Sultan Al Nahyan. Gli successe il primo figlio, Khalifa bin Zayed Al Nahayan, scelto dal Consiglio Supremo.\nIl petrolio \u00e8 la principale fonte economica degli Emirati Arabi Uniti ed \u00e8 il componente essenziale del loro PIL.\nIl petrolio fu scoperto ad Abu Dhabi nel 1958 e a Dubai nel 1966.\nGli introiti hanno fatto prosperare il Paese al punto che la citt\u00e0 pi\u00f9 importante, Dubai, \u00e8 considerata la \"New York del Golfo Persico\".\nGeografia.\nGli Emirati Arabi Uniti sono situati nel sud-ovest dell'Asia, bagnati dal Golfo di Oman e dal Golfo Persico e incastonati tra Oman e Arabia Saudita, sono un punto di transito fondamentale per il trasporto del greggio.\nLa superficie totale degli Emirati Arabi Uniti \u00e8 di circa 83.000\u00a0km\u00b2. Il pi\u00f9 grande emirato \u00e8 quello di Abu Dhabi, che rappresenta l'87% della superficie totale. Il pi\u00f9 piccolo emirato, invece, \u00e8 quello di Ajman, che include solo 259\u00a0km\u00b2.\nIl confine con l'Arabia Saudita, a ovest, sud e sud-est, \u00e8 lungo circa 530\u00a0km mentre il confine con l'Oman a sud-est e nord-est \u00e8 di 450\u00a0km. Il confine con il Qatar a nord-ovest \u00e8 di circa 19\u00a0km, ma \u00e8 fonte di controversie ancora in corso tra Arabia Saudita ed Emirati Arabi Uniti.\nLa lunghezza totale della costa degli Emirati Arabi Uniti \u00e8 di 1.318\u00a0km. La costa degli Emirati Arabi Uniti sul Golfo Persico \u00e8 di oltre 650\u00a0km. Numerose isole si trovano nel Golfo Persico, e la sovranit\u00e0 di alcune di esse \u00e8 stata oggetto di controversie internazionali tra Iran, Qatar ed Emirati Arabi Uniti. Gli Emirati Arabi Uniti hanno anche un tratto di costa del Golfo di Oman, anche se la Penisola del Musandam \u00e8 un'enclave dell'Oman nel territorio EAU.\nQuasi la totalit\u00e0 del territorio \u00e8 occupata dal deserto. Solo nell'estremit\u00e0 orientale sono presenti formazioni montuose, la Catena del Hajar (in Arabo \u062c\u0628\u0627\u0644 \u0627\u0644\u062d\u062c\u0631, \"Jib\u0101l al-\u1e24ajar\", \"montagne di roccia\"), a ridosso del confine con l'Oman. Al confine con l'Oman nel Ras al-Khaimah, si trova lo Jebel Jais, la pi\u00f9 alta montagna degli Emirati Arabi Uniti. A sud e a ovest della capitale Abu Dhabi il deserto si fonde nel Rub' al-Khali dell'Arabia Saudita. La zona del deserto di Abu Dhabi comprende due importanti oasi con un'adeguata quantit\u00e0 d'acqua sotterranea per insediamenti permanenti e per la coltivazione.\nGli Emirati Arabi Uniti hanno una popolazione di circa 9.230.000 abitanti. La maggior parte della popolazione vive lungo le coste del Golfo Persico, dove si trovano le principali citt\u00e0 del Paese e le principali attivit\u00e0 economiche. L'emirato di Abu Dhabi \u00e8 il pi\u00f9 popolato degli Emirati Arabi Uniti, con il 38% della popolazione totale.\nClima.\nIl clima degli Emirati Arabi Uniti \u00e8 subtropicale arido, con inverni miti ed estati calde. I mesi pi\u00f9 caldi dell'anno sono luglio e agosto, periodo in cui le temperature medie raggiungono massime di oltre 48\u00a0\u00b0C sulla pianura costiera. Sulle montagne del Hajjar, le temperature sono notevolmente inferiori, a causa della maggiore altitudine. Le temperature medie di gennaio e febbraio raggiungono minime tra i 10 e i 14\u00a0\u00b0C. Durante i mesi di fine estate, sulla regione costiera soffia un vento umido sud-orientale conosciuto come Sharqi (che significa \"orientale\"). La media annua delle precipitazioni nella zona costiera \u00e8 meno di 120\u00a0mm, anche se le precipitazioni sono torrenziali, ma in alcune zone di montagna le precipitazioni annuali spesso raggiungono i 350\u00a0mm. La regione costiera \u00e8 soggetta a occasionali ma violente tempeste di polvere, che possono ridurre notevolmente la visibilit\u00e0.\nPopolazione.\nDemografia.\nLa popolazione degli EAU \u00e8 di circa 9.700.000, di cui solo l'11,32% cittadini degli Emirati Arabi Uniti, e quasi il 90% stranieri. Il tasso migratorio netto del Paese \u00e8 al 21,71%, il pi\u00f9 alto al mondo.\nIl 27,15% degli immigrati proviene dall'India, il 12,53% dal Pakistan e il 7,31% dal Bangladesh. Con il 3,13% ciascuno da Nepal e Sri Lanka, ci\u00f2 significa che oltre la met\u00e0 (il 53,25%) degli abitanti del paese provengono dal subcontinente indiano.\nAltre comunit\u00e0 largamente presenti sono quelle di persone provenienti da Filippine (5,5%) Iran (circa il 5%), Egitto (4,18%), Siria (2,6%), Cina e Giordania (2,09% ciascuno).\nLa citt\u00e0 pi\u00f9 popolata del Paese \u00e8 Dubai, con circa 3,2 milioni di abitanti. Altre citt\u00e0 importanti sono Abu Dhabi, al-\u02bfAyn, Sharja e Fujayra. Circa l'88% della popolazione degli Emirati Arabi Uniti risiede in agglomerati urbani. Il restante 12% della popolazione vive in piccoli villaggi sparsi in tutto il Paese o presso i campi petroliferi nel deserto.\nL'aspettativa di vita media \u00e8 di 75 anni, superiore a qualsiasi altro paese arabo.\nReligione.\nL'islam \u00e8 la religione ufficiale dello Stato e la pi\u00f9 professata, anche se il governo segue una politica di tolleranza verso le altre religioni e interferisce raramente nelle attivit\u00e0 dei non-musulmani.\nTuttavia, \u00e8 illegale negli Emirati Arabi Uniti diffondere le idee di una religione (a parte l'islam) attraverso qualsiasi forma di media in quanto \u00e8 considerato una forma di proselitismo. Ci sono circa 31 chiese in tutto il Paese, due templi sikh e un tempio ind\u00f9 nella regione di B\u016br Dubai (Porto di Dubai). \nIl 76% della popolazione totale \u00e8 musulmana (85% sunniti, 15% sciiti), il 9% \u00e8 cristiana, mentre il 15% professa altre religioni, principalmente induismo e buddismo. Le religioni al di fuori dell'islam sono seguite principalmente dagli stranieri residenti negli EAU o espatriati.\nLingua.\nDal 2009 l'arabo \u00e8 la lingua ufficiale \"de iure\" del paese (prima era ufficiale solo \"de facto\"). L'inglese, lingua ufficiale fino al 1971, \u00e8 tuttavia la lingua prevalente nel turismo, nel commercio e negli affari ed \u00e8 ampiamente diffusa fra la popolazione (a parte qualche rara eccezione nelle zone rurali), al punto che la toponomastica e tutta la segnaletica stradale e turistica sono interamente bilingue arabo/inglese, e i canali televisivi hanno sempre una versione in inglese, cos\u00ec come radio e quotidiani.\nOrdinamento dello Stato.\nGli Emirati Arabi Uniti sono una monarchia assoluta. Capo assoluto \u00e8 il Presidente della Federazione. Egli \u00e8 scelto dal Consiglio supremo federale tra i suoi membri per un mandato di cinque anni, consiglio questo composto dagli emiri che sono al vertice degli Stati federati. Egli esercita i supremi poteri con l'ausilio del Primo ministro che di regola \u00e8 lo \"Shaykh\" di Dubai a cui spetta anche la carica di vicepresidente della federazione. \u00c8 invece consuetudine che la carica di presidente spetti allo sceicco di Abu Dhabi. Esiste inoltre un Consiglio Federale Nazionale consultivo composto di 40 membri scelti sulla base di candidature individuali.&lt;br&gt;\nLa Costituzione degli Emirati Arabi Uniti (\u062f\u0633\u062a\u0648\u0631 \u062f\u0648\u0644\u0629 \u0627\u0644\u0627\u0645\u0627\u0631\u0627\u062a \u0627\u0644\u0639\u0631\u0628\u064a\u0629 \u0627\u0644\u0645\u062a\u062d\u062f\u0629\u200e) risale al 2 dicembre 1971. Se confrontato con gli altri Stati arabi, per esempio l'Arabia Saudita, gli Emirati Arabi Uniti hanno leggi relativamente liberali. Il Paese ha una giurisdizione civile. Tuttavia, la Shar\u012b\u02bfa \u00e8 applicata ad aspetti del diritto di famiglia, di successione e ad alcuni atti criminali. Le donne possono guidare autovetture.\nUn sistema di corte federale si applica in tutti gli emirati eccetto negli emirati di Dubai e di Ra\u02bes al-Khayma, che non sono pienamente integrati nel sistema giudiziario federale. Tutti gli emirati hanno \"tribunali secolari\" che si pronunciano su aspetti penali, civili e commerciali, e \"tribunali islamici\" che si pronunciano su controversie familiari e religiose. La competenza dei \"tribunali della Shar\u012b\u02bfa\" in alcuni emirati, in particolare in quello di Abu Dhabi, \u00e8 stata estesa in modo da includere, oltre alle questioni di stato personale, tutti i tipi di controversie civili e commerciali, nonch\u00e9 gravi reati. Pertanto, in aggiunta ai tribunali civili, ciascuno dei sette emirati mantiene un sistema parallelo di tribunali della Shar\u012b\u02bfa, che sono organizzati localmente.\nIl paese ha attraversato un periodo di liberalizzazione e di modernizzazione durante il regno di Sheikh Zayed bin Sultan Al Nahyan. Le leggi degli Emirati Arabi Uniti tollerano l'uso dell'alcol in una certa misura.\nSuddivisioni amministrative.\nGli Emirati Arabi Uniti sono divisi in sette emirati. L'emirato di Abu Dhabi \u00e8 il pi\u00f9 popolato con il 38% della popolazione totale degli Emirati Arabi Uniti, mentre nell'Emirato di Dubai vive il 30% della popolazione totale. Quindi oltre i due terzi della popolazione (il 68%) vive nei due principali emirati (Abu Dhabi e Dubai).\nL'emirato di Abu Dhabi ha una superficie di \u00a0km\u00b2 (l'86,7% della superficie totale del Paese), escluse le isole. Ha una costa che si estende per oltre 400\u00a0km e si divide per scopi amministrativi in tre regioni principali. L'Emirato di Dubai si estende lungo la costa del Golfo Persico per circa 72\u00a0km e ha una superficie di 3.885\u00a0km\u00b2 (che equivale al 5% della superficie totale del paese), escluse le isole. L'emirato di Sharja conta circa 16\u00a0km di litorale sul Golfo Persico e continua per pi\u00f9 di 80\u00a0km verso l'interno.\nGli altri emirati di Fujaira, Ajman, Ras al-Khaima, e Umm al-Qaywayn hanno una superficie complessiva di 3.881\u00a0km\u00b2. Ci sono due aree sotto il controllo congiunto: una \u00e8 controllata da Oman e Ajman, l'altra da Fujairah e Sharjah.\nNel territorio degli Emirati Arabi Uniti \u00e8 presente un'exclave dell'Oman, noto come Madha. Si trova a met\u00e0 strada tra la Penisola del Musandam e il resto del Oman. Si estende per circa 29\u00a0km\u00b2 e il confine \u00e8 stato stabilito nel 1969. Al suo interno sopravvive la piccola enclave di Nahwa, dell'Emirato di Sharjah.\nSistema di governo degli Emirati.\nOgni emirato \u00e8 guidato da uno sceicco.\nI singoli Emirati conservano una considerevole autonomia politica, giuridica ed economica e pertanto il loro \u201ccongresso\u201d, il Consiglio Federale Nazionale, \u00e8 un organo esclusivamente consultivo, avendo il Governo di ogni Emirato potere legislativo sulla maggior parte delle questioni.\nEmiri.\nDi seguito un elenco degli emiri attualmente regnanti:\nIstituzioni.\nNel paese \u00e8 presente la sede dell'Incontro Mondiale dei Governi, un'organizzazione mondiale per il dialogo globale con il tentativo di rivoluzionare come i governi operano e come vengono attuate le loro politiche.\nUniversit\u00e0.\nLa United Arab Emirates University \u00e8 la pi\u00f9 antica universit\u00e0 degli Emirati Arabi Uniti, fondata, dopo l'indipendenza dalla Gran Bretagna, dallo sceicco Zayed bin Sultan Al Nahyan, padre fondatore degli Emirati Arabi Uniti, nel 1976. L'universit\u00e0 si trova ad al-'Ayn.\nOrdinamento scolastico.\nIl sistema di istruzione degli Emirati Arabi Uniti si compone di scuole elementari, scuole medie e scuole superiori. Le scuole pubbliche sono finanziate dal governo e il curriculum \u00e8 stato creato per soddisfare gli obiettivi di sviluppo degli Emirati Arabi Uniti. Il mezzo di insegnamento nella scuola pubblica \u00e8 l'arabo, con la lingua inglese come seconda lingua. Le scuole pubbliche nel Paese sono gratuite per i cittadini degli Emirati Arabi, mentre le spese per le scuole private possono variare. Il sistema di istruzione superiore \u00e8 monitorato dal Ministero dell'Istruzione Superiore.\nC'\u00e8 stato un significativo miglioramento nel campo dell'istruzione privata. A Dubai il 50% di tutti gli studenti studia ed \u00e8 iscritto in scuole private, mentre ad Abu Dhabi la percentuale si aggira intorno al 40%.\nUn recente sondaggio ha mostrato che il tasso di analfabetismo \u00e8 in declino negli Emirati Arabi Uniti, ed \u00e8 ora intorno al 7%. Ci\u00f2 \u00e8 dovuto principalmente ai programmi di lotta contro l'analfabetismo tra la popolazione adulta.\nIl Governo ha varato numerosi programmi e iniziative per migliorare la qualit\u00e0 dell'istruzione nelle scuole di tutto il paese. Gli Emirati Arabi Uniti hanno mostrato un forte interesse per il miglioramento dell'istruzione e della ricerca.\nRelazioni internazionali.\nDal 2015, gli Emirati prenderanno parte alla guerra civile dello Yemen all'interno della coalizione guidata dall'Arabia Saudita. Le forze speciali degli Emirati, impegnate sul terreno, collaborano con le milizie salafite. Abu Dhabi ha anche fatto in modo che uno di essi continui ad essere sostenuto militarmente e finanziariamente, nonostante la sua inclusione in una \"lista nera\" di terroristi ricercati dagli Stati Uniti per la sua vicinanza ad al-Q\u0101\u02bfida nella Penisola Arabica (AQPA).\nGli Emirati Arabi Uniti investono pesantemente in Cecenia e hanno stretti legami con il regime di Ramzan Kadyrov.\nGli Emirati Arabi Uniti parteciperanno alla guerra del 2011 guidata dalla NATO contro la Libia. Le forze speciali degli EAU hanno sostenuto alcune milizie ribelli e gli F-16 degli EAU hanno bombardato i soldati libici.\nNel giugno 2017, gli Emirati Arabi Uniti si allineano alla politica estera dell'Arabia Saudita e interrompono le relazioni diplomatiche con il Qatar. Anche i cittadini del Qatar sono espulsi dagli EAU. Mostrare simpatia per il Qatar su Internet \u00e8 considerato un crimine informatico ed \u00e8 punibile con una reclusione da tre a quindici anni.\nIl 13 agosto 2020, Israele e gli Emirati Arabi Uniti hanno annunciato un accordo negoziato guidato dagli Stati Uniti, destinato a portare alla piena normalizzazione delle relazioni diplomatiche.\nCultura.\nProduzione letteraria.\nNella produzione letteraria emiratina, tra il XX e il XXI secolo, si afferma l'opera poetica di Nujoom Al-Ghanem, anche affermata regista cinematografica, che ha scritto diversi volumi di poesie ispirate spesso al patriottismo e alle condizioni della donna nel mondo quotidiano.\nMusica.\nUna tradizionale danza emiratina \u00e8 costituita dalla Yowlah.\nIn campo musicale nel XXI secolo, ricordiamo, tra gli altri, il cantante Hussain Al Jassmi.\nPatrimoni dell'umanit\u00e0.\nNel 2011 un sito del patrimonio culturale degli Emirati Arabi Uniti \u00e8 entrato a far parte della Lista dei patrimoni dell'umanit\u00e0 dell' UNESCO: infatti sono stati inseriti nella lista anche i Siti culturali di Al Ain, siti archeologici degli Emirati Arabi di rilevante importanza storico e culturale\nFestivit\u00e0 nazionale.\nAltre ricorrenze nazionali.\nNota*: Il 1\u00ba dicembre 1971 cessarono di esistere gli Stati della Tregua (1820-1971): termin\u00f2 il Protettorato britannico: gli emirati di Abu Dhabi, Ajman, Dubai, Fujairah, Sharjah e Umm al-Quwain si unirono cos\u00ec per formare gli Emirati Arabi Uniti (2 dicembre 1971)\nNota*: Il primo soldato degli Emirati Arabi Uniti a perdere la vita, (durante la \"battaglia del Grande Tunb\", contro le forze iraniane poco prima della formazione degli Emirati Arabi Uniti) fu Salem Suhail bin Khamis, il 30 novembre 1971.\nEconomia.\nGli Emirati Arabi Uniti hanno un'economia aperta, con il decimo reddito pro-capite del mondo. Le esportazioni di petrolio e di gas naturale svolgono un ruolo importante nell'economia dello Stato, soprattutto in quella di Abu Dhabi. Oltre l'85% dell'economia degli Emirati Arabi Uniti si basa sulle esportazioni di risorse naturali. Il petrolio, soprattutto, \u00e8 la principale fonte di reddito dell'Emirato di Abu Dhabi, che pu\u00f2 vantare, al momento, riserve per altri 150 anni. L'Emirato di Dubai, invece, ha risorse di petrolio che sono state calcolate fino al 2025 circa, per questa ragione, quest'emirato ha gi\u00e0 cominciato una politica di diversificazione della propria economia puntando in particolar modo sul commercio, il turismo e i servizi. Gli altri emirati, per il proprio sostentamento, necessitano invece di appoggio economico dai due Emirati principali. L'industria metallurgica (soprattutto dell'alluminio e dell'acciaio) insieme con il settore tessile sono capaci di produrre una quantit\u00e0 molto significativa del PIL e si prevede che entro i prossimi 40-60 anni, di superare le entrate derivanti dal petrolio e le esportazioni di gas naturale.\nIl boom edilizio ha portato il governo del Paese a investire in infrastrutture molto costose che includono il Burj Dubai, il cui nome \u00e8 stato cambiato nel 2011 in Burj Khalifa, l'edificio pi\u00f9 alto del mondo, il Dubai World Central International Airport, che, \u00e8 l'aeroporto pi\u00f9 costoso mai costruito, e le tre Palm Islands, le isole artificiali pi\u00f9 grandi al mondo. Altri progetti riguardano il Dubai Mall, il centro commerciale pi\u00f9 grande del mondo, e un arcipelago artificiale chiamato The World, che mira ad aumentare l'industria del turismo, in rapida crescita a Dubai. Per quanto riguarda il settore dello spettacolo \u00e8 in costruzione Dubailand, che dovrebbe essere due volte pi\u00f9 grande di Disney World, e la Dubai Sports City, che non solo fornir\u00e0 la \"casa\" per le squadre sportive locali, ma pu\u00f2 far parte della futura offerta olimpica degli Emirati Arabi Uniti. Tuttavia, la preoccupazione principale \u00e8 che questo boom edilizio, costruito sul debito e sulla speculazione, possa creare una crisi del bilancio statale, come \u00e8 accaduto a Dubai.\nLe importazioni principali degli Emirati sono i manufatti, i macchinari, le attrezzature e i mezzi di trasporto.\nPi\u00f9 di 200 aziende operano nel complesso di Jebel Ali a Dubai, che include un porto in acque profonde e una zona di libero scambio per la produzione e distribuzione di tutti i beni prodotti dallo Stato e un impianto di dissalazione dell'acqua di grande potenza, una fonderia d'alluminio, e un'unit\u00e0 di montaggio dell'acciaio. Il complesso \u00e8 attualmente in fase di espansione, con sezioni di terreni vuote, \"prenotate\" per i diversi settori dell'industria. L'aeroporto pi\u00f9 grande del Paese \u00e8 Dubai World Central International Airport.\nGli Emirati Arabi Uniti fanno parte del Consiglio di Cooperazione del Golfo (GCC).\nLa valuta degli Emirati Arabi Uniti \u00e8 il Dirham degli Emirati Arabi Uniti.\nGli Emirati Arabi Uniti sono considerati un \"paradiso fiscale\". Il sistema fiscale italiano, col Decreto Ministeriale 4 maggio 1999, ha inserito gli Emirati Arabi Uniti tra gli Stati o Territori aventi un regime fiscale privilegiato, nella cosiddetta Lista nera o Black List (come viene pi\u00f9 comunemente indicata), ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio. Successivamente con il Decreto del 21 novembre 2001 ha modificato la Lista nera. In particolare nell'art. 2 inserisce gli Emirati Arabi Uniti tra i Paradisi con esclusioni: le societ\u00e0 operanti nei settori petrolifero e petrolchimico e le banche estere sono infatti regolarmente assoggettate a imposta.\nCrisi.\nA seguito della crisi immobiliare, nel 2008 negli Emirati Arabi Uniti le banche locali hanno dichiarato il taglio dei prestiti. Ci\u00f2 ha colpito il mercato immobiliare a Dubai. Le imprese locali hanno avviato campagne di marketing molto convenienti per tentare di sbarazzarsi degli appartamenti. L'azienda che ha lanciato la campagna \"due al prezzo di uno\" \u00e8 la Imad Real Estate, che ha spiegato che chi acquista un bilocale con un soggiorno per circa $ 600.000 riceve un monolocale senza alcun costo aggiuntivo. Recentemente alcune aziende hanno promosso acquisti di ville di diverse dimensioni a prezzi convenienti (per i locali), e con l'aggiunta di un'auto in regalo, di modello diverso secondo la tipologia di villa acquistata.\nNonostante gli EAU, come tutti gli altri paesi del Golfo Persico, siano stati colpiti da un forte declino nei ricavi a causa della riduzione dei prezzi del petrolio nei mercati mondiali, l'esercito degli Emirati ha annunciato alla pi\u00f9 grande mostra di armi in Medio Oriente - IDEX 2010 - che sarebbe stato firmato un accordo con una societ\u00e0 tedesca per la creazione di un centro di formazione per il suo corpo di fanteria. L'accordo \u00e8 stato stimato di circa 125 milioni di euro.\nAmbiente.\nFlora e fauna.\nNelle oasi abbondano le palme da dattero, acacie ed eucalipti. Nel deserto la flora \u00e8 molto scarsa e si compone soltanto di erbe, rovi e cespugli. La fauna autoctona era a rischio d'estinzione a causa della caccia intensiva, che ha portato a un programma di conservazione della fauna sull'isola di Bani Yas avviata dallo sceicco Zayed bin Sultan Al Nahyan nel 1970, salvando, per esempio, l'orice o il leopardo.\nSport.\nTiro a volo.\nNella specialit\u00e0 sportiva di tiro a volo da segnalare Ahmed Al-Maktoum, primo emiratino a vincere una medaglia d'oro olimpica e medaglia d'oro mondiale nel double trap individuale a Lonato del Garda 2005, dove ha vinto anche un argento a squadre.\nCalcio.\nLa Nazionale di calcio degli Emirati Arabi Uniti ha ottenuto un secondo posto nella Coppa d'Asia del 1996 e ha come capocannoniere Adnan Al-Talyani, con 52 reti\nCricket.\nLa squadra nazionale di cricket degli Emirati Arabi Uniti, \u00e8 membro associato dell'Asian Cricket Council.\nNel settembre del 2018 si \u00e8 svolto il torneo internazionale di cricket Asia Cup 2018.\nAutomobilismo.\nDal 2009, sul Circuito di Yas Marina, si disputa il Gran Premio di Abu Dhabi di Formula 1. Nel mondo delle corse automobilistiche Ed Jones, pilota inglese ma nato negli Emirati, corre attualmente nella Indycar, dove \u00e8 riuscito a conquistare 3 podi nella sua carriera, contando un terzo posto alla 500 miglia di Indianapolis.\nGiochi olimpici.\nLa prima medaglia olimpica per gli Emirati Arabi Uniti fu la medaglia d'oro conquistata da Ahmed Al-Maktoum, nel tiro a volo, ad Atene 2004."}
{"id": "708223", "revid": "125109605", "url": "https://it.wikipedia.org/wiki?curid=708223", "title": "Uova Faberg\u00e9", "text": "Le Uova Faberg\u00e9 furono una realizzazione di gioielleria ideata presso la corte dello zar di tutte le Russie ad opera di Peter Carl Faberg\u00e9, della omonima compagnia.\nStoria.\nFra il 1885 e il 1917 furono realizzate ben 52 (59 contando anche quelle per Kelch) di queste uova di Pasqua in oro, preziosi e materiali pregiati, ogni anno all'approssimarsi della festivit\u00e0.\nFaberg\u00e9 e i suoi orafi hanno progettato e costruito il primo uovo nel 1885. L'uovo fu commissionato dallo zar Alessandro III di Russia, come sorpresa di Pasqua per la moglie Maria F\u00ebdorovna.\nL'uovo, di colore bianco con smalto opaco, aveva una struttura a scatole cinesi o a matrioske russe: all'interno vi era un tuorlo tutto d'oro, contenente a sua volta una gallinella colorata d'oro e smalti con gli occhi di rubino. Quest'ultima racchiudeva una copia in miniatura della corona imperiale contenente un piccolo rubino a forma d'uovo. \nLa zarina fu cos\u00ec contenta di questo regalo che Faberg\u00e9 fu nominato da Alessandro \"gioielliere di corte\", e fu incaricato di fare un regalo di Pasqua ogni anno da quel momento in poi, con la condizione che ogni uovo doveva essere unico e doveva contenere una sorpresa.\nA partire dal 1895, anno in cui mor\u00ec Alessandro III e sal\u00ec al trono il figlio Nicola II vennero prodotte due uova ogni anno, uno per la nuova zarina Aleksandra F\u00ebdorovna Romanova e uno per l'imperatrice madre. Nessun uovo venne fabbricato nel 1904 e nel 1905 per via delle restrizioni imposte dalla Guerra russo-giapponese.\nLa preparazione delle uova occupava un intero anno: una volta che un progetto veniva scelto, una squadra di artigiani lavorava per montare l'uovo.\nI temi e l'aspetto delle uova variavano ampiamente. Per esempio, sulla parte esterna, l'uovo del 1900 (dedicato alla costruzione della Transiberiana) era decorato da una fascia grigia metallica con inciso il programma dell'itinerario della ferrovia e all'interno aveva un treno in oro in miniatura.\nA partire dal 2006, appena ventuno uova erano ancora in Russia, per la maggior parte in esposizione nel Palazzo dell'Armeria del Cremlino di Mosca. Nel mese di febbraio del 2004 l'imprenditore russo Viktor Vekselberg acquist\u00f2 nove uova precedentemente possedute dall'editore americano Forbes, facendole ritornare cos\u00ec in Russia. Altre collezioni pi\u00f9 piccole sono nel museo delle belle arti della Virginia, nel museo di New Orleans dell'arte e in altri musei nel mondo. Quattro uova sono nelle collezioni private mentre sette mancano ancora.\nNuovamente, dal 1989 al 2009, sono state prodotte, su licenza, altre uova Faberg\u00e9 dalla fabbrica di gioielli Pforzheim Victor Mayer.\nUova Faberg\u00e8 per Kelch.\nIl nobiluomo russo Alexander Kelch ha commissionato a Faberg\u00e9 sette uova di Pasqua gioiello, una ogni anno dal 1898 al 1904, per regalarle alla moglie Barbara.\nFurono realizzate sotto la supervisione di Michael Perkhin, all'epoca secondo mastro orafo della Faberg\u00e9, che si ispir\u00f2 a quelle imperiali.\nBarbara vendette le uova nel 1920.\nLe uova di Faberg\u00e9 nella cultura di massa.\nAttorno alle uova Faberg\u00e9 ruota la trama di numerose opere. Tali oggetti o loro imitazioni compaiono inoltre in diversi film, cartoni animati, fumetti e videogiochi.\nIn opere come \"Octopussy - Operazione piovra\" (1983) e \"Ocean's Twelve\" (2003) viene inscenato il furto dell'Uovo dell'incoronazione. Il tema del furto di un uovo viene riproposto anche nell'episodio \"L'uovo di mezzanotte\" del serial televisivo \"La signora in giallo\", nell'episodio \"Le allegre comari di Rossor\" (2005) della serie \"i Simpson\", nel film d'animazione \"Detective Conan - L'ultimo mago del secolo\" (1999), trasposto poi come fumetto, nel film Quasi amici - Intouchables, nel film \"The Code\" (2009), nelle serie Le avventure di Hooten &amp; the Lady, nella terza stagione della serie \"Peaky Blinders\". White Collar e nel videogioco Maize.\nNe Il Segreto Francisca Montenegro regala un uovo Faberg\u00e9 a Maria Castaneda. Nel terzo episodio del videogioco \u00e8 possibile intravedere un uovo in casa di Selina Kyle. Nel terzo episodio della quarta stagione di Riverdale, Veronica consegna 4 uova faberg\u00e8 a Betty dal valore di 250.000 dollari. Nel capitolo 5, 1 stagione Lupin (Netflix) ne viene rubato uno a casa di una ricca donna."}
{"id": "708225", "revid": "640277", "url": "https://it.wikipedia.org/wiki?curid=708225", "title": "11 Leonis Minoris", "text": "11 Leonis Minoris \u00e8 una stella di classe spettrale G8-V, distante 36,5 anni luce dal Sistema solare. Si tratta di una stella binaria composta da una nana gialla simile al Sole e da un debole nana rossa."}
{"id": "708226", "revid": "1543377", "url": "https://it.wikipedia.org/wiki?curid=708226", "title": "Coccige", "text": "Il coccige \u00e8 un osso impari e simmetrico, ultimo verso il basso della colonna vertebrale.\nDeriva il suo nome dal greco \u03ba\u03cc\u03ba\u03ba\u03c5\u03be (\"k\u00f2kkyx\"), propriamente \"cuculo\", per via della somiglianza con il becco di tale uccello. Il primo a utilizzare il termine con tale significato fu il medico Galeno nel II secolo d.C.\nStruttura.\nIl coccige \u00e8 l'ultimo segmento rudimentale della colonna vertebrale ed \u00e8 formato da 4 a 6 segmenti fusi tra loro, che per\u00f2 non presentano le normali caratteristiche delle vertebre. Sono, al contrario, soltanto abbozzi di queste ultime; infatti, solo la prima vertebra coccigea presenta ancora qualche caratteristica comune alle vertebre precedenti. Si notano solo in questa gli abbozzi dei processi trasversi e dei processi articolari, definiti corni del coccige, situati posteriormente alla base e che si articolano con i corni dell'osso sacro.\nNell'insieme l'osso ha forma triangolare con una base superiore, un vertice inferiore, una faccia anteriore, una posteriore e due margini laterali. La base si articola con l'apice dell'osso sacro. Le facce anteriore e posteriore presentano dei solchi orizzontali che segnano i punti di fusione dei segmenti primitivi.\n\u00c8 l'ultima testimonianza della coda che caratterizzava i nostri antenati in epoca remota. A prova di ci\u00f2 si riscontra, anche se molto raramente, in alcuni nascituri la presenza di ulteriori vertebre (generalmente 2-3 ma anche 5) al di sotto di esso che formano una \"piccola coda\".\nInserzioni muscolari.\nSulla superficie dorsale del coccige si inserisce il grande gluteo, verso l'apice del coccige si inserisce invece lo sfintere esterno dell'ano."}
{"id": "708228", "revid": "287204", "url": "https://it.wikipedia.org/wiki?curid=708228", "title": "Gliese 505", "text": "Gliese 505 \u00e8 una stella binaria distante 36,6 anni luce dal Sistema solare, situata nella costellazione della Chioma di Berenice, a meno di 2\u00ba da Alfa Comae Berenices (Diadem).\nLa componente principale del sistema \u00e8 una nana arancione di classe spettrale K1V avente una massa 0,79 volte quella del Sole, la secondaria \u00e8 una nana rossa di classe M1V, con massa 0,55 volte quella solare. Le due stelle sono separate da 7,2 secondi d'arco, il che implica una distanza reale di 81 UA. La metallicit\u00e0 della primaria, secondo Anderson (2012), \u00e8 di molto inferiore rispetto a quella del Sole, mentre la luminosit\u00e0 \u00e8 pari al 35% rispetto a quella solare.\nLa stella pi\u00f9 vicina a Gliese 505 \u00e8 una debole nana rossa, , a 4,4 anni luce, mentre a poco meno di 6 anni luce si trova Mufrid, che a quella distanza brillerebbe di magnitudine -1,38. La stella pi\u00f9 luminosa del cielo sarebbe per\u00f2 di gran lunga Arturo, che dista 9 a.l. e avrebbe una magnitduine di -3,10. Particolarmente brillante sarebbe anche Denebola, che a 13 a.l. brillerebbe di magnitudine -0,02, quarta stella pi\u00f9 luminosa vista dal sistema di Gliese 505, dopo Arturo, Mufrid e Canopo.\nNomenclature alternative sono: HD-115404, HIP-64797, LHS-2713/2714, SAO-100491."}
{"id": "708231", "revid": "648716", "url": "https://it.wikipedia.org/wiki?curid=708231", "title": "Theta Persei", "text": "Theta Persei \u00e8 una stella di classe spettrale F7-V, distante 36,6 anni luce dal Sistema solare, con una magnitudine apparente +4,12. \nFa parte di un sistema binario situato nella costellazione Perseo. La componente principale del sistema, Theta Persei A (GJ 107 A), \u00e8 una nana gialla di tipo spettrale F7V con una temperatura effettiva di circa , circa 520 K superiore a quella del Sole. Brilla con una luminosit\u00e0 di circa 2,44 volte maggiore quella del Sole e la sua massa \u00e8 di un 25% superiore. La sua metallicit\u00e0, ovvero l'abbondanza relativa di elementi pi\u00f9 pesanti dell'idrogeno, \u00e8 comparabile a quella del Sole. Di conseguenza le quantit\u00e0 relative di altri elementi come il sodio, magnesio, alluminio, silicio sono molto simili a quelle del Sole.\nTheta Persei B (GJ 107 B) \u00e8 una nana rossa di tipo spettrale M1,5V la cui massa stimata \u00e8 stimata tra il 43% e il 51% della massa solare. Visivamente a 20,5 arcosecondi dalla sua compagna, la separazione effettiva tra le due stelle \u00e8 circa cio\u00e8 circa 8 volte la distanza tra Nettuno e il Sole, essendo il periodo orbitale di 2720 anni. L'orbita del sistema \u00e8 leggermente eccentrica (e=0,13)."}
{"id": "708233", "revid": "123304383", "url": "https://it.wikipedia.org/wiki?curid=708233", "title": "Eucalyptus", "text": "Gli eucalipti o eucalitti (Eucalyptus ) sono un genere di piante arboree appartenente alla famiglia delle Myrtaceae, originario di Oceania (soprattutto Tasmania, Australia e Nuova Guinea) e Filippine.\nIl nome deriva dal greco , \"bene\", e , \"nascondere\", in riferimento al fatto che i petali nascondono il resto del fiore.\nDescrizione.\nGli eucalipti sono sempreverdi; la specie \"Eucalyptus regnans\" in Australia pu\u00f2 superare anche i 90 metri; in Italia queste piante raggiungono dimensioni inferiori, solitamente non pi\u00f9 di 25 metri. Il fusto ha la corteccia liscia. Il fiore \u00e8 formato da un calice a forma di coppa chiusa che si stacca con la fioritura; il frutto \u00e8 a forma di capsula con all'interno molti piccoli semi.\nTassonomia.\nAll'interno del genere \"Eucayptus\", descritto per la prima volta Charles Louis L'H\u00e9ritier nel suo libro \"Sertum Anglicum\", sono incluse oltre 700 specie.\nImportanza economica.\nDelle numerose specie classificate, solo una sessantina hanno anche interesse economico e provengono tutte dalle zone costiere dell'Australia, le zone caratterizzate da clima mite e da ricchezza di precipitazioni atmosferiche.\nGli impieghi prevalenti delle specie di eucalipti riguardano l'uso farmacologico e fitoterapico dell'olio essenziale, l'utilizzo del legno come legna da opera o da ardere o per la fabbricazione della carta, l'allestimento di apprestamenti protettivi (frangiventi) e, infine, come pianta ornamentale e in floricoltura per la produzione di fronde.\nL'eucalipto \u00e8 inoltre una fonte nettarifera importante per la sopravvivenza delle api in Sardegna. Qui il miele di eucalipto rappresenta il 50% della produzione di miele isolano.\nDurante e dopo la bonifica dell'Agro pontino (Lazio meridionale) e di altre zone paludose italiane, avvenute durante il ventennio fascista, vennero piantati numerosi esemplari di eucalipti, per diverse ragioni: come \"linee frangivento\", quale valida protezione contro il forte vento e le trombe d'aria (piuttosto comuni nel Pontino, specialmente nel periodo autunnale) sia per mantenere il pi\u00f9 possibile \"in asciutto\" i limitrofi canali di scolo delle acque ed evitare i ristagni d'acqua responsabili della prolificazione della zanzara anofele. Gli alberi di eucalipto infatti necessitano di un fabbisogno d'acqua piuttosto elevato se paragonato alla vegetazione autoctona.\nAd oggi, nell'Agro Pontino, l'eucalipto \u00e8 considerato una specie spontaneizzata.\nUsi.\nI principi attivi sono presenti nelle foglie che vengono essiccate e conservate, quindi utilizzate per uso interno in infuso, per uso esterno in suffumigi. Molto diffusa \u00e8 la preparazione di caramelle o pastiglie a base di eucalipto per tosse e bronchi e anche l'utilizzo di olio essenziale da vaporizzare negli ambienti o in preparati per aerosol. L'eucalipto \u00e8 indicato per fluidificare ed eliminare le secrezioni bronchiali, come trattamento della febbre e per combattere l'asma.\nViene consigliato contro le infiammazioni dell'apparato urogenitale ed intestinale.\nInoltre possiede propriet\u00e0 antivirali ed antinfiammatorie e viene indicato contro i reumatismi; come insetticida pu\u00f2 essere utile per eliminare i parassiti, stimola il sistema immunitario ed \u00e8 antinevralgico. \u00c8 utilizzato nella cura delle vesciche causate da varicella, herpes labiale e fuoco di Sant'Antonio.\nL'eucalipto \u00e8 una pianta mellifera che \u00e8 bottinata dalle api, consentendo loro di produrre abbondante miele, anche monoflora e con le stesse propriet\u00e0 balsamiche della pianta.\nNell'ambito dell'interior design, si sta diffondendo sempre pi\u00f9 l'utilizzo dei rami di eucalipto come elemento di design per realizzare centrotavola, segnaposto e ghirlande."}
{"id": "708234", "revid": "1604512", "url": "https://it.wikipedia.org/wiki?curid=708234", "title": "Mufrid", "text": "Mufrid (Eta Bo\u00f6tis / \u03b7 Boo / \u03b7 Bo\u00f6tis) \u00e8 una stella di classe spettrale G0-IV, distante 37 anni luce dal sistema solare, nella costellazione di Boote. Mufrid appare vicina alla stella di spicco di Boote, Arturo (Alpha Bootis) nel cielo della Terra, e Arturo \u00e8 in realt\u00e0 il suo pi\u00f9 prossimo vicino stellare, in quanto entrambe le stelle sono quasi alla stessa distanza dal Sole.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a 2,7 le permette di essere facilmente individuata anche da centri urbani di dimensioni medie.\nIl periodo migliore per la sua osservazione nel cielo serale ricade nei mesi compresi fra fine marzo e agosto; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nMufrid \u00e8 una subgigante gialla avente una massa del 60% superiore a quella del Sole, ed un raggio 2,7 volte superiore. Ha cessato da poco la fusione dell'idrogeno nel suo nucleo ed ora, con un nucleo d'elio inerte sta bruciando l'idrogeno degli strati pi\u00f9 esterni, e in un futuro prossimo entrer\u00e0 nella fase di gigante rossa.\nOsservazioni del suo spettro suggeriscono la presenza di una compagna vicina di piccola massa con un periodo orbitale di 1,35 anni. Probabilmente si tratta di una nana bianca, la cui distanza dalla principale \u00e8 circa la stessa che separa Marte dal Sole.\nMufrid ha anche una compagna ottica a 2 minuti d'arco di distanza di nona magnitudine, non legata gravitazionalmente alla stella principale."}
{"id": "708235", "revid": "538762", "url": "https://it.wikipedia.org/wiki?curid=708235", "title": "Gliese 902", "text": "Gliese 902 \u00e8 una stella di classe spettrale K3-V, distante circa 37 anni luce dal Sistema solare e di magnitudine apparente +7,09. Di tipo spettrale K3V, si tratta di una stella che, come il Sole, fonde idrogeno all'interno del suo nucleo. Rispetto al Sole \u00e8 pi\u00f9 piccola e fredda, con una massa che \u00e8 circa il 72% di quella solare."}
{"id": "708237", "revid": "287204", "url": "https://it.wikipedia.org/wiki?curid=708237", "title": "Gliese 169", "text": "Gliese 169 \u00e8 una stella della costellazione del Toro di classe spettrale K7-V o M0.5V, come citato in altre fonti, distante circa 37 anni luce dal sistema solare.\nLa stella \u00e8 una nana arancione pi\u00f9 piccola e fredda del Sole, con una massa 0,66 volte quella solare ed una luminosit\u00e0 0,13 volte quella della nostra Stella."}
{"id": "708238", "revid": "183483", "url": "https://it.wikipedia.org/wiki?curid=708238", "title": "DE Bo\u00f6tis", "text": ""}
{"id": "708239", "revid": "287204", "url": "https://it.wikipedia.org/wiki?curid=708239", "title": "Cratere Omar Khayyam", "text": "Omar Khayyam \u00e8 il nome di un cratere lunare da impatto intitolato al matematico, astronomo, poeta e filosofo persiano Omar Khayyam. Questo cratere \u00e8 situato subito oltre il bordo nordoccidentale della luna, nell'emisfero lunare pi\u00f9 distante dalla terra (faccia nascosta), in una zona che diviene talvolta visibile a causa delle librazioni lunari. Comunque, anche nelle pi\u00f9 favorevoli condizioni di illuminazione, l'effetto prospettico \u00e8 tale da permettere di rilevare pochissimi dettagli, e la nostra attuale conoscenza deriva dal lavoro delle sonde orbitali.\nOmar Khayyam si trova all'estremit\u00e0 occidentale del grande cratere Poczobutt, ed al suo bordo nordoccidentale \u00e8 sovrapposto quello del cratere Zsigmondy. La porzione est-sud-est del pianoro interno \u00e8 coperta da un cratere pi\u00f9 recente, mentre il resto della superficie interna \u00e8 divis ain due da una cresta che parte dall'esterno del bordo occidentale.\nIl bordo esterno \u00e8 fortemente eroso ed ha una larga interruzione verso sud-est. Un cratere minore si sovrappone al margine occidentale, mentre numerosi piccoli impatti sono sparsi nell'interno e sulle pendici. La zona sudoccidentale sembra essere la meno irregolare."}
{"id": "708240", "revid": "287204", "url": "https://it.wikipedia.org/wiki?curid=708240", "title": "Zeta Doradus", "text": "Zeta Doradus (\u03b6 Doradus / \u03b6 Dor) \u00e8 una stella appartenente alla costellazione del Dorado. Si tratta di un sistema binario, ove la componente pi\u00f9 brillante \u00e8 una stella bianco gialla di sequenza principale di classe spettrale F9V. Dista 38 anni luce dal Sistema solare e la sua magnitudine apparente \u00e8 +4,72.\nOsservazione.\nLa sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate meridionali e alla fascia tropicale. La sua magnitudine pari a +4,72, fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine ottobre e aprile; nell'emisfero sud \u00e8 visibile anche per un periodo maggiore, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi dell'inverno boreale.\nCaratteristiche fisiche.\nZeta Doradus \u00e8 una stella binaria larga; la principale ha infatti una compagna a 0,06 anni luce di distanza, equivalenti a 12.400 UA.\nLa principale \u00e8 una stella molto simile al Sole, poco pi\u00f9 massiccia (1,1 masse solari), avente circa lo stesso raggio e una temperatura pi\u00f9 alta della nostra stella (6125\u00a0K); la sua metallicit\u00e0 \u00e8 stimata essere del 60% superiore alle abbondanze di elementi pesanti presenti nel Sole, mentre la luminosit\u00e0 bolometrica \u00e8 30% superiore. La secondaria, pi\u00f9 debole, \u00e8 una nana arancione di classe K7V con una massa 0,53 volte quella del Sole.\nZeta Doradus ha un'et\u00e0 compresa tra 1,4 e 3,5 miliardi di anni; un eccesso nella radiazione infrarossa emessa nella lunghezza d'onda dei 70 micron indica la presenza di un disco di polveri attorno alla stella, che per questa ragione \u00e8 inserita negli obiettivi prioritari del Terrestrial Planet Finder (TPF) per la ricerca di pianeti terrestri in grado di ospitare la vita."}
{"id": "708241", "revid": "287204", "url": "https://it.wikipedia.org/wiki?curid=708241", "title": "Lambda Serpentis", "text": "Lambda Serpentis ((\u03bb Ser, \u03bb Serpentis) \u00e8 una stella della costellazione del Serpente di magnitudine 4,42, distante 39,5 anni luce dal sistema solare. La velocit\u00e0 radiale (-66\u00a0km/s) indica che la stella si sta velocemente avvicinando alla Terra, e tra circa 172.000 anni raggiunger\u00e0 la distanza minima, a circa 7,9 anni luce dal Sole. In quel periodo la stella sar\u00e0 molto pi\u00f9 brillante di quanto lo sia nell'epoca attuale, e la sua magnitudine apparente sar\u00e0 di circa +0,9.\nCaratteristiche fisiche.\nSi tratta di una nana gialla molto simile al Sole, di classe spettrale G0-V, anche se alcuni cataloghi la indicano come subgigante. Si tratta di una nana gialla molto simile al Sole, con una massa e un raggio di poco superiori a quelli della nostra stella, mentre la luminosit\u00e0 \u00e8 oltre 2 volte superiore. La temperatura superficiale \u00e8 attorno ai 5950 K e un'altra similitudine con il Sole \u00e8 la sua metallicit\u00e0, che \u00e8 praticamente la stessa, mentre l'et\u00e0 della stella appare superiore a quella del Sole ed \u00e8 stimata sui 6 miliardi di anni o poco pi\u00f9.\nIn passato fu suggerito che la stella avesse una compagna spettroscopica con un periodo di 1837 giorni; tuttavia osservazioni successive esclusero la presenza di compagne stellari, confermando che si tratta di una stella singola."}
{"id": "708243", "revid": "287204", "url": "https://it.wikipedia.org/wiki?curid=708243", "title": "Iota Pegasi", "text": "Iota Pegasi (\u03b9 Peg / 24 Pegasi) \u00e8 una stella binaria appartenente alla costellazione di Pegaso distante 38,3 anni luce dal Sistema solare\nCaratteristiche.\nIota Pegasi \u00e8 una binaria spettroscopica; la stella principale \u00e8 una stella bianco-gialla di sequenza principale di tipo spettrale F5 poco pi\u00f9 massiccia del sole (1,32 volte) e 3,3 volte pi\u00f9 luminosa.\nA 0,119 U.A. dalla principale, cio\u00e8 a circa un terzo della distanza di Mercurio dal Sole, si trova una nana gialla di classe spettrale G8V, con una massa pari a 0,8 volte quella del Sole.\nIota Pegasi B ruota attorno alla principale, in un'orbita quasi circolare, in un tempo di 10 giorni, 5 ore e 3 minuti.\nTra circa 4 miliardi di anni, Iota Pegasi A diventer\u00e0 una gigante rossa, e a quel punto la sua superficie uscir\u00e0 dal proprio lobo di Roche, iniziando a trasferire massa alla compagna. Questo potrebbe portare la compagna a divenire la componente primaria del sistema dopo un certo tempo. Una volta che entrambe saranno passate dal proprio stadio di gigante, tra circa otto miliardi di anni, si verr\u00e0 a formare un sistema binario composto da due nane bianche."}
{"id": "708244", "revid": "1543377", "url": "https://it.wikipedia.org/wiki?curid=708244", "title": "Croup", "text": "Il croup (o laringotracheobronchite) \u00e8 una malattia dell'apparato respiratorio umano solitamente innescata da un'infezione virale acuta delle vie aeree superiori. L'infezione porta a gonfiore all'interno della gola che interferisce con la normale respirazione e ai classici sintomi: una tosse \"abbaiante\", stridore e raucedine. Si pu\u00f2 avere una sintomatologia lieve, moderata o grave che spesso si acuisce di notte. Solitamente la patologia viene trattata grazie alla somministrazione di una singola dose di steroidi per via orale. Occasionalmente l'adrenalina pu\u00f2 essere utilizzata nei casi pi\u00f9 gravi. Tuttavia l'ospedalizzazione si rende raramente necessaria.\nIl croup viene diagnosticato su base clinica una volta che le altre potenziali cause pi\u00f9 gravi dei sintomi sono state escluse (cio\u00e8 epiglottite o un corpo estraneo nelle vie aeree). Solitamente non sono necessari ulteriori esami diagnostici. Si tratta di una condizione relativamente comune che colpisce circa il 15% dei bambini pi\u00f9 comunemente tra i 6 mesi e 5-6 anni di et\u00e0. Quasi mai \u00e8 stata osservata negli adolescenti o negli adulti.\nNel mondo occidentale la causa principale del croup era la difterite, ma ci\u00f2 oggi assume soltanto una connotazione storica, grazie al successo della vaccinazione e al miglioramento degli standard di vita e di igiene.\nStoria.\nIl termine \"croup\" viene dal verbo inglese \"croup\", che significa \"gridare con voce rauca\". La malattia ha preso questo nome in Scozia e si \u00e8 diffuso nel XVIII secolo rendendosi popolare. Il croup difterico \u00e8 conosciuto fin dai tempi dell'antica Grecia di Omero, ma l'eziologia virale non \u00e8 stato differenziata da quella batterica della difterite fino al 1826, quando gli studi di Pierre Bretonneau ne permisero la distinzione. Il croup virale \u00e8 stato poi chiamato \"faux-croup\" dai francesi mentre con \"croup\" si faceva riferimento alla malattia causata dal batterio della difterite. Il croup causato dalla difterite \u00e8 diventato oggi una patologia quasi sconosciuta per via dell'introduzione di una efficace immunizzazione.\nEpidemiologia.\nIl croup colpisce circa il 15% dei bambini. Solitamente si presenta tra i 6 mesi e i 5-6 anni di et\u00e0, rappresentando circa il 5% dei ricoveri ospedalieri in questa popolazione. In rari casi, pu\u00f2 verificarsi in bambini di appena tre mesi e in ragazzi fino ai 15 anni. I maschi sono colpiti il 50% pi\u00f9 spesso rispetto alle femmine e non vi \u00e8 un aumento della prevalenza su base stagionale.\nEziologia.\nIl croup \u00e8 di solito causato da una infezione virale. Tuttavia alcuni clinici usano il termine in senso pi\u00f9 ampio, includendo la laringo-tracheite acuta, il croup spasmodico, la difterite laringea, la tracheite batterica e la laringotracheobronchite. Le prime due condizioni implicano una infezione virale e sono generalmente pi\u00f9 miti rispetto alla sintomatologia, le ultime tre sono dovute a infezioni batteriche e di solito presentano gravit\u00e0 maggiore.\nEziologia virale.\nIl croup virale - o laringotracheite acuta - \u00e8 causato da virus parainfluenzali, principalmente di tipo 1 e 2, nel 75% dei casi. Altre eziologie virali includono l'Influenzavirus A e B, il morbillo, l'adenovirus e il virus respiratorio sinciziale. Il croup spasmodico \u00e8 causato dallo stesso gruppo di virus della laringotracheite acuta ma non appaiono i classici segni di infezione, come febbre, mal di gola e un aumento dei globuli bianchi. Il trattamento e la risposta a esso, sono simili.\nEziologia batterica.\nIl croup batterico pu\u00f2 essere diviso in difterite laringea, tracheite batterica, laringotracheobronchite e laringotracheobroncopneumonite. La difterite laringea \u00e8 dovuta al \"Corynebacterium diphtheriae\" mentre gli altri sono causati da una infezione virale primaria con uno sviluppo batterico secondario. I pi\u00f9 comuni batteri implicati sono i cocchi gram positivi \"Staphylococcus aureus\" e \"Streptococcus pneumoniae\" e i proteobatteri \"Haemophilus influenzae\" e \"Moraxella catarrhalis\".\nPatogenesi.\nL'infezione virale, causa del croup, porta al gonfiore della laringe, della trachea e dei bronchi per via di infiltrazioni di leucociti del sangue (soprattutto istiociti, linfociti, plasmacellule e neutrofili). Il gonfiore produce un'ostruzione delle vie aeree che, quando \u00e8 significativo, porta a un aumento del lavoro respiratorio e il caratteristico turbolento e rumoroso flusso d'aria, noto come \"stridore\".\nClinica.\nSegni e sintomi.\nIl croup \u00e8 caratterizzato da un inizio improvviso e da una tosse \"abbaiante\", stridore, raucedine e difficolt\u00e0 nella respirazione che, spesso, peggiora durante la notte per la posizione supina obbligata. Il colpo di tosse \"abbaiante\" \u00e8 spesso descritto come simile al richiamo di un pinnipede Otariidae. Lo stridore \u00e8 spesso aggravato dall'agitazione o dal pianto e, se pu\u00f2 essere ascoltato a riposo, pu\u00f2 indicare restringimento critico delle vie aeree. Tuttavia, se il croup peggiora, lo stridore pu\u00f2 diminuire notevolmente.\nAltri sintomi includono febbre, congestione nasale (sintomi tipici del raffreddore comune) e retrazione della parete toracica. La presenza di bava alla bocca e un aspetto clinico complessivamente non sano, sono indice di altre condizioni mediche.\nDiagnosi.\nIl croup \u00e8 diagnosticabile dalla sola clinica. Il primo passo \u00e8 quello di escludere altre patologie ostruttive delle vie aeree superiori, soprattutto epiglottite, un corpo estraneo nelle vie aeree, stenosi sottoglottica, angioedema, ascesso retrofaringeo, ascesso peritonsillare, reazione allergica, difterite laringea e tracheite batterica.\nUn radiografia frontale del collo non viene eseguita di routine, ma se viene prescritta pu\u00f2 mostrare un caratteristico restringimento della trachea, chiamato il \"segno del campanile\" poich\u00e9 ne ricorda la forma. Il segno del campanile \u00e8 suggestivo della diagnosi ma \u00e8 tuttavia assente nella met\u00e0 dei casi.\nAltre indagini (come le analisi del sangue e la coltura virale) sono sconsigliati, in quanto possono causare inutile agitazione e quindi peggiorare la gi\u00e0 compromessa perviet\u00e0 delle vie respiratorie. Le colture virali, ottenute attraverso l'aspirazione del rinofaringe, possono essere usate per confermare la causa esatta, esse sono comunque di solito limitate ai contesti di ricerca. L'infezione batterica dovrebbe essere considerata se una persona non migliora con il trattamento standard. A questo punto possono essere indicate indagini pi\u00f9 approfondite.\nClassificazione di gravit\u00e0.\nIl sistema pi\u00f9 comunemente usato per classificare la gravit\u00e0 del croup \u00e8 il punteggio di Westley. \u00c8 utilizzato principalmente per scopi di ricerca piuttosto che nella pratica clinica. Esso consiste nella somma dei punti assegnati per cinque fattori: livello di coscienza, cianosi, stridore, ingresso dell'aria e retrazione del torace. Nella tabella seguente sono indicati i dati per ogni fattore.\nL'85% dei bambini che si presentano al pronto soccorso per croup accusano una manifestazione lieve di malattia. Il croup grave \u00e8 raro (&lt;1% dei casi).\nTrattamento.\nI bambini con croup sono generalmente mantenuti calmi il pi\u00f9 possibile. Gli steroidi vengono somministrati di routine, con l'adrenalina utilizzata nei casi pi\u00f9 gravi. Ai bambini con saturazione arteriosa sotto il 92% deve essere dato ossigeno, e in quelli che presentano una forma grave pu\u00f2 essere necessario un ricovero in ospedale per osservazione. Se \u00e8 necessario l'ossigeno, una somministrazione di tipo \"blow-by\" (la fonte dell'ossigeno posta vicino al viso del bambino) \u00e8 consigliata, in quanto provoca meno agitazione rispetto all'uso di una maschera. Con il trattamento, meno dello 0,2% dei pazienti con la condizione necessita di intubazione endotracheale.\nSteroidi.\nI corticosteroidi, come il desametasone e il budesonide, hanno dimostrato di migliorare gli esiti nei bambini con le complicanze da croup. Un significativo sollievo si ottiene gi\u00e0 sei ore dopo la somministrazione. Sebbene possano essere somministrati sia per via orale, parenterale sia per inalazione, la via orale rimane quella preferibile. Una singola dose \u00e8 solitamente sufficiente ed \u00e8 generalmente considerata molto sicura. Dosi di desametasone da 0,15, 0,3 e 0,6\u00a0mg/kg sembrano essere tutte ugualmente efficaci.\nAdrenalina.\nUn croup da moderato a grave pu\u00f2 essere temporaneamente migliorato con adrenalina nebulizzata. L'adrenalina produce tipicamente una riduzione della gravit\u00e0 entro 10-30 minuti, i benefici durano solo circa 2 ore. Se il miglioramento permane dopo 2-4 ore a seguito del trattamento senza ulteriori complicazioni, il bambino viene generalmente dimesso dall'ospedale.\nAltri.\nMentre altri trattamenti per il croup sono stati studiati, nessuno ha prove sufficienti per sostenere il loro uso. L'inalazione di vapore o aria umidificata \u00e8 un trattamento di auto-cura tradizionale, ma gli studi clinici non hanno dimostrato l'efficacia e attualmente viene utilizzato raramente. L'uso di farmaci per la tosse, che di solito contengono destrometorfano e/o guiafenesin, sono sconsigliati. L'inalazione di \"heliox\" (una miscela di elio e ossigeno) per diminuire il lavoro respiratorio \u00e8 stato un trattamento utilizzato in passato ma tuttavia vi sono poche prove scientifiche per sostenerne l'utilizzo. Poich\u00e9 il croup \u00e8 di solito una malattia virale, gli antibiotici non sono utilizzati, a meno che non si sospetti un'infezione batterica secondaria. In questi casi si raccomanda l'assunzione di vancomicina e cefotaxime. Nei casi pi\u00f9 gravi associati a influenza A o B, gli antivirali inibitori della neuraminidasi possono essere somministrati.\nPrognosi.\nIl croup virale \u00e8 di solito una malattia auto-limitata, ma tuttavia raramente pu\u00f2 provocare la morte per insufficienza respiratoria e/o arresto cardiaco. I sintomi di solito migliorano entro due giorni ma possono durare anche fino a sette giorni. Altre complicazioni, tuttavia non frequenti, includono la tracheite batterica, la polmonite e l'edema polmonare.\nPrevenzione.\nMolti casi di croup sono stati evitati grazie all'immunizzazione per l'influenza e la difterite. Grazie proprio alla vaccinazione il croup da difterite \u00e8 ormai raro nel mondo sviluppato."}
{"id": "708245", "revid": "1652635", "url": "https://it.wikipedia.org/wiki?curid=708245", "title": "Scheletro (anatomia)", "text": "Il sistema scheletrico \u00e8 l'insieme delle ossa, delle cartilagini e delle articolazioni del corpo di diversi animali. La cartilagine \u00e8 un tessuto connettivo solido e flessibile, forma la gran parte dello scheletro di un bambino e, con la crescita, viene sostituita in gran parte dal tessuto osseo. Lo scheletro costituisce la struttura portante del corpo, ed \u00e8 formato dall'insieme delle ossa, variamente unite tra di loro da formazioni dette articolazioni. Queste si possono classificare in 3 gruppi:\nL'unico osso che non possiede articolazioni \u00e8 l'osso ioide.\nClassificazione delle ossa.\nEsistono due tipi di architettura ossea: l'osso compatto che appare omogeneo; l'osso spugnoso, composto da una rete di sbarrette e lamine ossee che racchiudono cavit\u00e0 pi\u00f9 o meno ampie.\nLe ossa lunghe sono pi\u00f9 lunghe che larghe. Constano di una diafisi, costituita da tessuto compatto, e di due epifisi che sono costituite da tessuto osseo spugnoso.\nLe ossa corte sono generalmente cuboidali e sono costituite da osso spugnoso, e sono per esempio quelle del polso e della caviglia.\nLe ossa piatte sono laminari, sottili e incurvate. Sono composte da due strati sottili di osso compatto tra i quali \u00e8 presente uno strato di osso spugnoso. Sono ossa piatte la maggior parte delle ossa del cranio, le scapole, lo sterno e le costole.\nL'osso \u00e8 dotato di una resistenza alla tensione. La superficie di un osso \u00e8 costituita da uno strato compatto di lamelle. Internamente, al livello delle epifisi, le trabecole non sono compatte ma si intersecano tra loro formando l'osso spugnoso. Il periostio \u00e8 una membrana biancastra che riveste l'esterno dell'osso, attraversata da numerosi vasi linfatici e sanguigni e da fibre nervose. Nelle ossa lunghe e in alcune ossa piatte \u00e8 presente il midollo osseo che produce le cellule sanguigne. Nelle ossa lunghe l'endostio riveste la cavit\u00e0 midollare.\nLe ossa contengono midollo osseo rosso, organo implicato nella produzione dei globuli rossi e bianchi del sangue. Nelle ossa lunghe la parte centrale, definita \"diafisi\" \u00e8 invece occupata dal midollo osseo giallo, una riserva di lipidi. Possono essere ossee o cartilaginee: le prime hanno un comportamento rigido e le ultime elastico.\nAnatomia comparata.\nCorda dorsale e colonna vertebrale.\nIl sistema delle vertebre \u00e8 costituito e da:\nArti.\nNei chiridi, ovvero i vertebrati terrestri tetrapodi, lo scheletro \u00e8 costituito essenzialmente da tre elementi:\nCranio.\nL'unica parte non mobile. \nL'arcata mandibolare \u00e8 data da:\nL'arcata ioidea \u00e8 invece data da:\nL'arcata branchiale \u00e8 data da:\nAnatomia umana.\nLo scheletro di un uomo adulto \u00e8 formato da 206 ossa circa (si pu\u00f2 avere una vertebra in pi\u00f9 e molte ossa del piede sono in numero variabile; durante lo sviluppo le ossa cambiano di numero, evolvendosi e diventando pi\u00f9 fragili dopo i 45 anni), che formano i due segmenti dello scheletro:\nLe connessioni tra scheletro assile e appendicolare prendono il nome di cinture:"}
{"id": "708246", "revid": "767487", "url": "https://it.wikipedia.org/wiki?curid=708246", "title": "Deneb Algedi", "text": "Deneb Algedi (\u03b4 Cap / \u03b4 Capricornii / Delta Capricorni), o Scheddi (: ), \u00e8 un sistema stellare situato nella costellazione del Capricorno. Avendo una magnitudine di 2,81, \u00e8 la stella pi\u00f9 luminosa della costellazione. Dista 38,7 anni luce dal Sistema solare.\nOsservazione.\nSi tratta di una stella situata nell'emisfero celeste australe; grazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano pi\u00f9 avvantaggiati. Nei pressi dell'Antartide appare circumpolare, mentre resta sempre invisibile solo in prossimit\u00e0 del circolo polare artico. La sua magnitudine pari a 2,8 le consente di essere scorta anche dai piccoli e medi centri urbani senza difficolt\u00e0.\nIl periodo migliore per la sua osservazione nel cielo serale ricade nei mesi compresi fra fine giugno e novembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche.\nDelta Capricorni \u00e8 sospettata essere una variabile Delta Scuti, ed \u00e8 certamente anche una binaria a eclisse di tipo Algol; una compagna la occulta ogni 1,023 giorni, causando una diminuzione della luminosit\u00e0 di 0,24 magnitudini, mentre quando \u00e8 la secondaria ad essere occultata, la diminuzione \u00e8 di 0,09 magnitudini.\nLa componente primaria del sistema \u00e8 classificata a volte come gigante bianca, altre come subgigante e altre ancora come stella bianca di sequenza principale. Probabilmente \u00e8 una stella che sta terminando ora l'idrogeno nel suo nucleo e sta entrando nello stadio di subgigante. Presenta linee metalliche nel suo spettro, di conseguenza viene catalogata anche fra le stelle Am. La secondaria, probabilmente una nana arancione, non \u00e8 ben conosciuta e pare avere una massa simile a quella del Sole.\nEtimologia.\nIl nome tradizionale 'Deneb Algedi' deriva dall'arabo \u0630\u0646\u0628 \u0627\u0644\u062c\u062f\u064a (\u00f0anab al-Jady), che significa \"la coda della capra\". La stessa origine ha un nome alternativo, Scheddi, nome usato fra l'altro anche per la stella . Insieme a quest'ultima era conosciuta nel mondo arabo come \"Al Sa'd al Nashirah\", \"la fortunata\".\nNell'astronomia cinese, \u00e8 nota come \u5792 \u58c1 \u9635 \u56db (LEI BI zhen SI), che significa 'la quarta stella della linea dei bastioni . Ci\u00f2 \u00e8 riferito alla sua presenza in mezzo a un asterismo noto come 'La linea di bastioni ', che comprende anche , , , , , , , 27 Piscium, 29 Piscium, 33 Piscium e 30 Piscium."}
{"id": "708248", "revid": "115244411", "url": "https://it.wikipedia.org/wiki?curid=708248", "title": "Porrima", "text": "Porrima \u00e8 la stella \u03b3 Virginis (\u03b3 Vir / 29 Virginis), la seconda stella pi\u00f9 brillante della costellazione della Vergine, dopo la stella Spica (\u03b1 Virginis). Si trova a circa 38 anni luce di distanza dalla Terra.\nPorrima \u00e8 una stella binaria e fu una delle prime stelle multiple scoperte. Un missionario in India, tale Richaud, la scopr\u00ec nel 1689. William Herschel misur\u00f2 il suo angolo di posizione nel 1781, e suo figlio, John Herschel, calcol\u00f2 la sua orbita nel 1833. \nFino agli inizi degli anni 90 del novecento era un oggetto facile da osservare, ma la distanza apparente tra le due stelle del sistema binario \u00e8 andata diminuendo fino al 2007, per poi tornare ad aumentare.\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0. Essendo di magnitudine 2,7, la si pu\u00f2 osservare anche dai piccoli centri urbani senza difficolt\u00e0, anche sotto cieli moderatamente inquinati.\nIl periodo migliore per la sua osservazione nel cielo serale ricade durante i mesi della primavera boreale, che corrispondono alla stagione autunnale nell'emisfero australe. Il periodo di visibilit\u00e0 rimane indicativamente lo stesso, grazie alla posizione della stella posta a poco pi\u00f9 di 1\u00b0 dall'equatore celeste.\nCaratteristiche fisiche.\nPorrima \u00e8 composta da due stelle praticamente identiche nel valore della magnitudine apparente (+3,48 e +3,50), entrambe con una massa una volta e mezzo quella solare. Entrambe sono stelle della sequenza principale di tipo spettrale F0V\n con una temperatura di 7000 K.\nLa luminosit\u00e0 delle due stelle, prese singolarmente, \u00e8 4 volte maggiore di quella solare. Il periodo orbitale del sistema \u00e8 di 170 anni mentre la separazione media tra le due stelle \u00e8 di 40 UA, approssimativamente la distanza tra Plutone e il Sole, l'orbita eccentrica porta per\u00f2 le due stelle da distanze comprese fra 5 e 81 U.A.. La magnitudine congiunta del sistema \u00e8 di +2,74.\nEtimologia.\nIl nome Porrima deriva dal latino e si riferisce ad una dea della mitologia romana, invocata per la prevenzione e la protezione dei parti dei nascituri.\nLa stella era conosciuta come Prorsa e Prosa nel II secolo.\nIn Babilonia era conosciuta come Kakkab Dan-nu, \"la Stella dell'eroe\", mentre in Cina veniva chiamata Shang Seang, l'\"Alto ministro dello Stato\"."}
{"id": "708249", "revid": "287204", "url": "https://it.wikipedia.org/wiki?curid=708249", "title": "Gliese 542", "text": "Gliese 542 \u00e8 una stella nella costellazione del Centauro di magnitudine apparente +6,66, quindi non \u00e8 una stella visibile ad occhio nudo. \nLa stella \u00e8 una nana arancione di tipo spettrale K3V, talvolta classificata di tipo K3IV, quindi come subgigante, comunque pi\u00f9 piccola e fredda del Sole. Dista 38,5 anni luce dal Sistema solare."}
{"id": "708251", "revid": "640277", "url": "https://it.wikipedia.org/wiki?curid=708251", "title": "Zeta Trianguli Australis", "text": "Zeta Trianguli Australis \u00e8 una stella della costellazione del Triangolo Australe distante 39,5 anni luce dal Sistema solare.\nOsservazione.\nLa sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale. La sua magnitudine pari a +4,91, fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra maggio e settembre; nell'emisfero sud \u00e8 visibile anche per gran parte della primavera, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi estivi boreali.\nCaratteristiche.\nSi tratta di una binaria spettroscopica composta da due stelle di sequenza principale; la primaria \u00e8 una stella di classe spettrale F9-V di poco pi\u00f9 massiccia del Sole (1,06 volte) mentre la secondaria \u00e8 una stella nana che le orbita attorno in un periodo di 13 giorni, su un'orbita quasi circolare. La metallicit\u00e0 \u00e8 di poco inferiore a quella del Sole ([Fe/H]=-0.10), mentre l'et\u00e0 stimata si aggira intorno ai 2 miliardi di anni.\nLa secondaria \u00e8 probabilmente una nana rossa con massa compresa tra le 0,09 e 0,45 masse solari, di tipo spettrale da M1V a M7V ."}
{"id": "708252", "revid": "640277", "url": "https://it.wikipedia.org/wiki?curid=708252", "title": "Wolf 635", "text": "Wolf 635 (conosciuta anche come HD 154363, HIP 83591 e Gliese 653) \u00e8 una stella binaria situata nella costellazione dell'Ofiuco distante circa 35 anni luce dal Sistema Solare. Le sue componenti sono una nana arancione, chiamata Wolf 635 A e la nana rossa Wolf 635 B (o \"Wolf 636\").\nOsservazione.\nSi tratta di una stella situata nell'emisfero celeste australe, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto molto oltre il circolo polare artico. Nell'emisfero sud invece appare circumpolare solo nelle aree pi\u00f9 interne del continente antartico. Le due stelle possiedono una magnitudine combinata di poco inferiore a +8 e pertanto non sono osservabili ad occhio nudo; per poterle scorgere \u00e8 sufficiente comunque anche un binocolo di piccole dimensioni, a patto di avere a disposizione un cielo buio.\nIl periodo migliore per la sua osservazione nel cielo serale ricade nei mesi compresi fra maggio e settembre; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche del sistema.\nLa distanza visuale tra le due stelle \u00e8 di 184,5 secondi d'arco, pari ad una distanza effettiva di almeno 2500 UA; il sistema \u00e8 formato da:"}
{"id": "708254", "revid": "287204", "url": "https://it.wikipedia.org/wiki?curid=708254", "title": "Beta Trianguli Australis", "text": " \nBeta Trianguli Australis (\u03b2 Trianguli Australis / \u03b2 TrA) (detta anche \"Betria\"), \u00e8 una stella subgigante di classe spettrale F1 IV, distante circa 40 anni luce dal Sistema solare.\nOsservazione.\nLa sua posizione \u00e8 fortemente australe e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate meridionali e alla fascia tropicale. La sua magnitudine pari a +2,83 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra fine marzo e agosto; nell'emisfero sud \u00e8 visibile anche verso l'inizio della primavera, grazie alla declinazione australe della stella, mentre nell'emisfero nord pu\u00f2 essere osservata in particolare durante i mesi tardo-primaverili boreali.\nCaratteristiche fisiche.\nLa stella \u00e8 classificata sia come stella bianco-gialla di sequenza principale sia come subgigante bianco-gialla di classe spettrale F1V-F1IV; possiede una temperatura superficiale pari a 7220 K, una luminosit\u00e0 8,5 volte maggiore di quella solare e un raggio 90% superiore a quello del Sole. La massa \u00e8 stimata essere 1,65 volte superiore a quella solare.\nL'analisi elementare mostra delle piccole differenze rispetto alle quantit\u00e0 degli elementi nel Sole: l'ossigeno \u00e8 in quantit\u00e0 comparabili ([O / H]=0,11), cos\u00ec come per il vanadio e per il cobalto ([Co / H] = 0,45); l'europio, al contrario \u00e8 cinque volte pi\u00f9 abbondante, ma in generale la maggior parte degli elementi (come sodio, calcio, nichel, cromo e manganese) hanno valori comparabili a quelli del Sole o leggermente inferiori: lo zinco \u00e8 tre volte meno abbondante, mentre la metallicit\u00e0 misura [Fe / H]= -0,29.\nHa un compagno di 14\u00aa magnitudine, la cui natura non \u00e8 ancora stata stabilita: potrebbe essere anche una doppia ottica, cio\u00e8 \nsenza legami gravitazionali con \u03b2 TrA.\nSecondo alcune misurazioni farebbe parte dell'Associazione di \u03b2 Pictoris, formata da altre 16 stelle nate dalla stessa nube molecolare: se ci\u00f2 fosse confermato, la stella avrebbe 12 milioni di anni.\nAl termine della sua esistenza diventer\u00e0 una nana bianca al carbonio-ossigeno. Osservazioni con il Telescopio spaziale Spitzer rivelano un eccesso di radiazione infrarossa, che indicherebbe la presenza di un disco circumstellare attorno alla stella."}
{"id": "708255", "revid": "287204", "url": "https://it.wikipedia.org/wiki?curid=708255", "title": "85 Pegasi", "text": "85 Pegasi \u00e8 un sistema stellare nella costellazione di Pegaso, distante 40,5 anni luce dal Sistema solare.\nCaratteristiche.\nLa componente principale, 85 Pegasi A, \u00e8 una nana gialla di tipo spettrale G5V di magnitudine apparente 5,81 e una massa 0,88 volte quella solare. Ad una distanza di 10,3 U.A. orbita 85 Pegasi B, una nana arancione di nona magnitudine che impiega poco pi\u00f9 di 26 anni ad orbitare attorno al comune centro di massa del sistema. \n85 Pegasi B potrebbe essere a sua volta una binaria stretta, composta da 2 stelle con la massa rispettivamente di 0,15 e 0,11 masse solari. La separazione delle due componenti dovrebbe essere di circa 2 U.A.\nNel The Washington Visual Double Star Catalog compaiono anche C e D, tuttavia studi sul moto proprio di queste stelle hanno escluso che siano legate gravitazionalmente al sistema.\nPare essere un sistema pi\u00f9 vecchio del Sole, l'et\u00e0 stimata \u00e8 infatti di circa 10 miliardi di anni."}
{"id": "708257", "revid": "287204", "url": "https://it.wikipedia.org/wiki?curid=708257", "title": "Gliese 435", "text": "Gliese 435 \u00e8 una stella di classe spettrale K5-V situata nella costellazione del Centauro, distante 40,4 anni luce dal Sistema solare. \nLa sua massa \u00e8 circa il 70% di quella del Sole e la temperatura superficiale \u00e8 attorno ai 4645 K. Con un raggio 0,65 volte quello solare emette appena il 17% della luce emessa dalla nostra stella."}
{"id": "708260", "revid": "729019", "url": "https://it.wikipedia.org/wiki?curid=708260", "title": "Elmintiasi", "text": "L'elmintiasi \u00e8 una parassitosi, nella quale una parte del corpo \u00e8 infestata da vermi.\nIn genere gli elminti risiedono nell'apparato gastrointestinale, ma possono trovarsi anche nel fegato o in altri organi."}
{"id": "708261", "revid": "767487", "url": "https://it.wikipedia.org/wiki?curid=708261", "title": "Giuseppe Olivieri", "text": "Professionista dal 1912 al 1928, vinse una tappa al Giro d'Italia 1920.\nCarriera.\nInizi\u00f2 la carriera come pistard a Marsiglia, dove la famiglia si era trasferita. Ottenne i migliori risultati nel 1919, con un terzo posto alla Milano-Sanremo ed un secondo alla Milano-Torino e nel 1920, anno in cui vinse la tappa di Torino al Giro d'Italia. Nel 1924 fu secondo alla Sei giorni di Berlino, in coppia con Alessandro Tonani.\nFu anche lo scopritore e poi allenatore del suo conterraneo Giuseppe Olmo."}
{"id": "708264", "revid": "123230450", "url": "https://it.wikipedia.org/wiki?curid=708264", "title": "Angelus Novus", "text": "Angelus Novus fu una rivista nata nell'autunno del 1964 come trimestrale di estetica e critica a Firenze edita da La Nuova Italia a cura di Massimo Cacciari e Cesare De Michelis.\nIl titolo \u00e8 un chiaro riferimento al dipinto \"Angelus Novus\" di Paul Klee.\nLa rivista attraversa fasi differenti contraddistinte da diverse periodicit\u00e0, da direttori diversi e passa attraverso tre case editrici. &lt;br&gt; Dopo l'inizio a cura di Cacciari e De Michelis, Angelus Novus passa con il n. 11 del 1968 sotto la direzione del solo De Michelis per la casa editrice Dedalus. Dalla fine del 1969 al 1970 vengono interrotte le pubblicazioni che riprendono nel 1971 con il n. 19 come \"quaderni quadrimestrali di critica\" a cura di De Michelis editi dall'editore Marsilio.\nSul primo numero del 1964 non apparivano editoriali ma il fascicolo si apriva con un saggio di Cacciari, \"Note di estetica hegeliana, I. Storia del sistema\" che impostavano il lavoro del periodico. Nel n. 2 apparivano, accanto alle riflessioni di Cacciari sulla II parte di Storia del sistema, un saggio di H. M. Enzensberger dal titolo \"Le aporie dell'avanguardia\" che contenevano una \"Postilla ad Enzensberger\" di C. De Michelis e sul n. 3 gli articoli di Chiarini, Plebe, Chiaretti e Saltini su \"Avanguardia e marxismo\", tema che avrebbe avuto maggiore importanza con il proseguimento della rivista.\nNella primavera del 1968 la rivista, con un editoriale sul n.11, cercava di rispondere al quesito sulle reali prospettive di un lavoro culturale, tale da poter esercitare una funzione critica nella societ\u00e0 del capitalismo, e al quesito sul bilancio delle attuali proposte di analisi storico-scientifica del sistema.&lt;br&gt; Sulla rivista apparvero cos\u00ec i saggi di Chiarini sulla letteratura tedesca del dopo guerra, il saggio di Adorno su \"Dialettica dell'Impegno\", il saggio di Giuseppe Vacca su \"Althusser: materialismo storico e materialismo dialettico\", lo studio di Boris Arvatov su \"Utopia e scienza\".\nNel 1969 con il n. 15-18 la rivista sospendeva le pubblicazioni e le riprendeva nel 1971 con il n. 19 in veste graficamente rinnovata ma in sostanza con il programma precedente. Subito dopo Angelus Novus inizi\u00f2 a diradare l'uscita dei fascicoli e concludeva la sua esperienza."}
{"id": "708268", "revid": "767487", "url": "https://it.wikipedia.org/wiki?curid=708268", "title": "Agente 007 - Licenza di uccidere", "text": "Agente 007 - Licenza di uccidere (\"Dr. No\") \u00e8 un film del 1962 diretto da Terence Young.\nSi tratta del primo capitolo della serie dedicata all'agente segreto britannico James Bond. Ispirato al romanzo \"Licenza di uccidere\" di Ian Fleming pubblicato nel 1958, \u00e8 stato adattato da Richard Maibaum, Johanna Harwood e Berkeley Mather e prodotto da Harry Saltzman e Albert R. Broccoli.\nNonostante sia stato il primo libro a essere portato sullo schermo, \"Licenza di uccidere\" non \u00e8 il primo romanzo di Fleming: la nascita di James Bond avvenne infatti in \"Casino Royale\", uscito nel 1953.\nSebbene realizzata a basso costo, la pellicola si rivel\u00f2 un grande successo commerciale e la prima di una longeva serie. Gi\u00e0 da questo primo capitolo sono presenti alcuni dei marchi di fabbrica dei film di 007 come la cosiddetta sequenza \"gunbarrel\" e la raffinata elaborazione stilistica dei titoli di testa.\nTrama.\nIl film si apre con la notissima sequenza \"gunbarrel\" e con i titoli di testa, che passano poi ad una colorata sequenza in cui tre uomini di colore, presumibilmente ciechi, s'incamminano per Kingston, nella Giamaica britannica. La scena passa a delle riprese normali dei tre, che avvicinano John Strangways, un Ufficiale della Stazione J dell'MI6, il quale gli d\u00e0 del denaro come elemosina. I tre gli sparano e lo nascondono nel carro funebre di un complice. In seguito, irrompono nello studio della segretaria di Strangways, uccidono anch'ella, mentre si trova in una comunicazione radiofonica con l'Inghilterra, e trafugano delle cartelle di documenti contrassegnate \"Crab Key\" e \"Doctor No\". Come contromossa, James Bond, una spia dell'MI6 appartenente alla Sezione Doppio 0 con nome in codice \"007\", viene convocato nell'ufficio del suo superiore, M, il quale lo recluta al fine di scoprire i misteri che si nascondono dietro la scomparsa di Strangways e quali siano stati i suoi rapporti con la CIA in un caso di sabotaggio di un lancio missilistico statunitense per mezzo di onde radio. L'agente segreto, il cui status all'interno dei Servizi segreti gli garantisce la licenza di uccidere con assoluta libert\u00e0, viene anche avvisato della presenza di un agente statunitense sul luogo, un certo Felix Leiter, con cui dovr\u00e0 collaborare.\nCostretto quindi a sostituire la sua vecchia Beretta con una potente Walther PPK (che gli viene consegnata da un certo maggiore Boothroyd), Bond parte per la Giamaica: arrivato all'aeroporto di Kingston una ragazza sospetta cerca di fotografarlo e un tassista si offre di accompagnarlo a casa del governatore Pleydell-Smith. I sospetti di Bond riguardo l'identit\u00e0 dell'autista sono fondati e infatti si tratta di un scagnozzo del misterioso dottor Julius No che, in seguito allo scontro con l'agente, si suicida con del cianuro contenuto nelle sigarette.\nSubito dopo 007 si incontra con il governatore e il generale Potter, che abitualmente giocava a carte con Strangways: Bond scopre che quest'ultimo era un grande appassionato di pesca e che spesso affittava la barca di un certo Quarrel, un pescatore della zona; questi, inizialmente, non essendo sicuro delle intenzioni della spia, decide di non collaborare ma dopo che Bond mette al tappeto lui e Pussfeller, proprietario del bar locale, Quarrel scopre grazie all'intervento di Felix Leiter stesso, che 007 \u00e8 del servizio segreto britannico.\nMentre indaga in casa di Strangways Bond trova il biglietto da visita di un certo professor Dent, che aiutava il primo a identificare dei campioni di rocce provenienti da un'isola vicino a Kingston chiamata Crab Key: Dent disse a Strangways che i campioni erano delle semplici piriti, ma Bond scopre che in realt\u00e0 si tratta di materiale radioattivo. Dent \u00e8 infatti al servizio del Dr. No, un eccentrico scienziato germano-cinese con delle protesi di acciaio al posto delle mani, nonch\u00e9 proprietario di Crab Key, che ha ordinato l'uccisione di Bond. Dopo aver fallito l'impresa con una tarantola Dent approfitta della segretaria del governatore, Miss Taro, per attirare 007 in un'altra trappola: la donna chiama Bond per invitarlo nella sua residenza, ma quando l'agente sta per arrivare viene attaccato da un'auto; Bond riesce a seminarli e gli inseguitori precipitano gi\u00f9 da un burrone mentre Miss Taro, dopo aver ceduto al fascino di Bond, viene arrestata. \u00c8 ormai notte e Bond capisce che Dent arriver\u00e0 da un momento all'altro e ricorrendo a uno stratagemma si salva; il professore tenta inutilmente di ucciderlo, ma viene ucciso dalla spia.\nBond e Quarrel si recano quindi a Crab Key dove incontrano la bella cercatrice di conchiglie Honey Ryder, il cui padre \u00e8 stato ucciso dal dottor No, ma vengono attaccati da una barca. Dopo essersi nascosti lungo un fiume, i tre si avvicinano al centro dell'isola quando si trovano faccia a faccia con il \"Drago\" del Dr. No, che non \u00e8 altro che un carrarmato dotato di lanciafiamme; Quarrel muore bruciato mentre Bond e Honey vengono catturati dal dottore. I due vengono ospitati da No in una lussuosa residenza dotata di stanze senza uscita e durante la cena lo scienziato rivela che in passato era il vicepresidente della Tong e che ora lavora con la SPECTRE, una potente multinazionale del crimine, allo scopo di sabotare le missioni spaziali americane e vendicarsi contemporaneamente dell'Oriente e dell'Occidente, entrambi rei di aver rifiutato le sue conoscenze in passato.\nDopo la cena Bond viene stordito dal Dr. No e portato in cella, ma 007 riesce a scappare attraverso le condutture d'aerazione; grazie poi ad un travestimento da tecnico di laboratorio riesce a sovraccaricare il reattore utilizzato per il dirottamento delle navi spaziali. Bond uccide quindi il Dr. No facendolo cadere nella vasca di raffreddamento del reattore nucleare e riesce a scappare con Honey prima che la base esploda. I due, a bordo di una barca, vengono infine recuperati da Felix Leiter e altri agenti della CIA, che gli gettano una cima. Nonostante ci\u00f2, Bond lascia volontariamente andare la cima, lasciando, romanticamente, se stesso e Honey in balia delle onde.\nProduzione.\nQuando Harry Saltzman acquist\u00f2 i diritti dei romanzi di Fleming, non aveva ancora idea di come realizzarli. Un altro produttore, Albert R. Broccoli, cerc\u00f2 di farsi vendere da Saltzman i diritti, ma quest'ultimo non ne aveva intenzione. Allora i due decisero di fondare una societ\u00e0, dopo aver ottenuto l'autorizzazione dalla United Artists per produrre la serie, che avrebbe esordito sugli schermi nel 1962. Saltzman e Broccoli crearono due compagnie: la Danjaq (dai nomi delle due mogli dei produttori, Dani e Jacqueline), detentrice dei diritti, e la EON Productions, destinata alla realizzazione dei film.\nIn cerca di un regista, i due proposero la direzione del film a Guy Green, Guy Hamilton e Ken Hughes, che declinarono l'offerta. Si fece avanti invece Terence Young, che sarebbe stato considerato, anni dopo, il padre del vero James Bond cinematografico.\nIl primo film della serie avrebbe dovuto essere \"Agente 007 - Thunderball (Operazione tuono)\", ma in quegli anni era in corso un'aspra battaglia legale con Kevin McClory, cosceneggiatore dello script originale da cui Fleming aveva tratto il suo omonimo romanzo. Quindi Saltzman e Broccoli decisero di esordire con \"Licenza di uccidere\".\nScelta del protagonista.\nPer aumentare la fama dei romanzi di Fleming, che non avevano ottenuto una larga popolarit\u00e0 nel corso degli anni, i due produttori decisero di cercare un attore noto. Cary Grant fu la prima scelta di Broccoli (di cui \u00e8 stato testimone di nozze) e Saltzman, ma il contratto con lui prevedeva che sarebbe stato interprete di un film soltanto; alla fine fu lo stesso Grant ad abbandonare il progetto poich\u00e9, avendo gi\u00e0 58 anni, si riteneva troppo vecchio per prendere parte a una serie di cui erano previsti fin dal principio vari capitoli successivi. Fra gli altri attori proposti ci furono anche Patrick McGoohan, che sarebbe divenuto protagonista della serie televisiva \"Il prigioniero\", James Mason e David Niven, quest'ultimo una proposta di Fleming, e che avrebbe poi interpretato il film parodia \"James Bond 007 - Casino Royale\" nel 1967.\nSeconda proposta di Fleming era Roger Moore, che all'epoca era l'interprete della serie \"Il Santo\", mentre il regista Young preferiva Richard Johnson. L'autore avrebbe anche voluto l'amico No\u00ebl Coward nella parte del dottor No e, in sostituzione di Moore, Niven. Il nome di Moore come candidato al ruolo di Bond non fu reso pubblico prima del 1967, quando Saltzman afferm\u00f2 che avrebbe potuto essere un ottimo 007; l'attore sar\u00e0 scelto solo nel 1973 per il film \"Agente 007 - Vivi e lascia morire\".\nAlla fine i produttori decisero di puntare su Sean Connery, un giovane attore scozzese all'epoca praticamente sconosciuto al grande pubblico. Sopravvive la leggenda secondo cui Connery avrebbe ottenuto la parte vincendo un concorso: all'epoca fu effettivamente indetto un concorso da parte del giornale \"London Express\" per la scelta del James Bond cinematografico, e Connery vi partecip\u00f2, ma si classific\u00f2 \"solo\" al 3\u00ba posto; il vincitore risult\u00f2 invece tale Peter Anthony, attore pubblicitario, che, secondo Broccoli, assomigliava per capacit\u00e0 a Gregory Peck. \nDeterminanti alla scelta finale a favore di Connery tre fattori: per primo, l'aver gi\u00e0 lavorato con Young nel 1957 in \"Il bandito dell'Epiro\"; poi la partecipazione di Peter Hunt, che lavorer\u00e0 al montaggio di \"Licenza di uccidere\" e a vari ruoli nei primi sei film della serie, oltre ad aver curato il montaggio di \"A 077, dalla Francia senza amore\", altra pellicola interpretata da Connery; e infine la somiglianza del suo volto con quello conferito a Bond da John McLusky nella trasposizione a fumetti dei romanzi di Fleming.\nCast.\nIl resto del cast \u00e8 composto da Bernard Lee, interprete dell'ammiraglio Miles Messervy alias M, capo dell'MI6, ruolo che ricoprir\u00e0 fino al 1979 nel film \"Moonraker - Operazione spazio\". La parte di Miss Moneypenny viene data all'attrice canadese Lois Maxwell che rivestir\u00e0 il ruolo della segretaria di M per ventitr\u00e9 anni e quattordici film della serie ufficiale, fino all'abbandono di Roger Moore. Il maggiore Boothroyd della sezione Q \u00e8 interpretato per la prima e unica volta da Peter Burton (nei seguenti film verr\u00e0 sostituito da Desmond Llewelyn che girer\u00e0 in totale diciassette episodi, dal 1963 al 1999).\nIl ruolo della Bond girl principale del film, Honey Ryder, viene dato a Ursula Andress, che sfoggia un leggendario bikini bianco da lei stessa disegnato. L'attrice, che a quell'epoca era la moglie di John Derek, \u00e8 una delle poche attrici che abbiano esordito in un film di James Bond ad avere poi avuto una carriera di successo. La strada della Andress si intreccer\u00e0 nuovamente con quella di 007 nel parodistico \"Casino Royale\" (1967). Quanto al bikini di Ursula, sar\u00e0 messo all'asta da Christie's nel 2001 e venduto per 60.000 euro.\nL'avversario eponimo della vicenda \u00e8 il dottor No. Tra i primi candidati alla parte c'\u00e8 No\u00ebl Coward, amico di Ian Fleming e suo vicino di villa in Giamaica. Coward non viene mai veramente preso in considerazione, anche perch\u00e9 quest'ultimo rifiut\u00f2 il ruolo. Quando scrisse il libro Fleming pensava a suo cugino Christopher Lee (che interpreter\u00e0 il killer Francisco Scaramanga in \"Agente 007 - L'uomo dalla pistola d'oro\" nel 1974). Lee declina il ruolo a causa di altri impegni. Alla fine la parte va all'attore americano Joseph Wiseman, che esibisce un make-up orientale, mani artificiali (in luogo delle chele metalliche che il personaggio sfoggiava nel libro) e una giacca dal collo alla coreana che diverr\u00e0 il principale capo di abbigliamento nel guardaroba dei cattivi bondiani.\nIl primo avversario della carriera cinematografica di Bond \u00e8 il professor Dent, geologo reclutato come assassino dal dottor No. La parte viene data all'attore Anthony Dawson che sar\u00e0 l'interprete non accreditato di Ernst Stavro Blofeld nei film \"A 007, dalla Russia con amore\" (1963) e \"Thunderball\" (1965).\nNel film viene inserito il personaggio di Felix Leiter, agente della Central Intelligence Agency e compagno di Bond in alcuni dei successivi film della serie. Per la parte viene scelto Jack Lord. Nel corso della serie il personaggio verr\u00e0 continuamente interpretato da attori diversi. Spalla di Bond nel romanzo e nel film \u00e8 un isolano delle Cayman, Quarrel, impersonato da John Kitzmiller. L'attrice Eunice Gayson interpreta infine il ruolo di Sylvia Trench, la prima Bond girl assoluta ad apparire sullo schermo; il personaggio comparir\u00e0 anche nelle prime scene del successivo capitolo \"A 007, dalla Russia con amore\".\nRiprese.\nLa pellicola fu girata in location come Londra (Inghilterra) e Kingston (Giamaica); qui venne ricreata e ambientata Crab Key, un'isola fittizia ma collocata nella zona.\nGli interni sono stati filmati nei Pinewood Studios di Londra, dove attualmente esiste ancora lo \"007 Stage\".\nTemi.\n\"Licenza di uccidere\" introdusse i classici marchi di fabbrica della serie di James Bond. Dal \"James Bond Theme\", il celebre tema musicale di Monty Norman, alla sequenza \"gunbarrel\" ideata da Maurice Binder, dalla SPECTRE alla Walther PPK. Tutte caratteristiche distintive della serie, insieme alla licenza di uccidere, agli ambiziosi cattivi e ai loro enormi scagnozzi, fino agli alleati di Bond come Felix Leiter, l'agente CIA che qui fa la prima apparizione.\nAccoglienza.\nPubblico.\n\"Licenza di uccidere\" venne presentato in anteprima mondiale a Londra il 5 ottobre 1962. Girato con un \"budget\" di 1 milione di dollari, ne incass\u00f2 16 solo negli Stati Uniti d'America. Attualmente la pellicola \u00e8 situata al quarto posto della classifica dei film di James Bond di maggior successo..\nIl film usc\u00ec in Italia, tra le altre citt\u00e0, il 17 gennaio 1963 a Torino e il giorno seguente a Milano; in piena estate \u2013 secondo gli usi distributivi dell'epoca \u2013 era ancora in programmazione, piazzandosi poi quattordicesimo nella classifica incassi della stagione 1962-1963. L'anno dopo \"A 007, dalla Russia con amore\" risulter\u00e0 terzo, mentre nella stagione seguente \"Agente 007 - Missione Goldfinger\" sar\u00e0 primo.\nTra le \"re-release\" italiane del film si contano una nel 1971 e un'altra nel 1972, in occasione del festival \"Tutti contro James Bond\".\nCritica.\n\"Licenza di uccidere\" ottenne globalmente reazioni miste da parte della critica. Gli oppositori criticarono perlopi\u00f9 l'umorismo sardonico di Connery, ritenendolo inappropriato, e affermarono che Ursula Andress non era abbastanza attraente.\nIn Italia i giornali non prestarono molta attenzione al film appena uscito: il \"Corriere d'Informazione\" lo liquid\u00f2 con un colonnino di poche righe, quasi tutte dedicate alla trama; l'unico giudizio \u00e8 che \u00abil finale \u00e8 inverosimile\u00bb. Anche \"Stampa Sera\" gli dedic\u00f2 poche e talvolta erronee battute, definendo Connery \u00abattore irlandese\u00bb, chiamando \u00abispettore Bond\u00bb il personaggio, collocando la pellicola nel genere \u00abpoliziesco\u00bb e attribuendo a Cape Canaveral \u00abattivit\u00e0 nucleare\u00bb di cui non v'\u00e8 traccia nella pellicola (e nemmeno nella realt\u00e0).\nDecenni dopo, le raccolte di recensioni pubblicate da vari critici recuperarono il film, visto anche il successo duraturo della serie cui diede il via. Su tutti Leonard Maltin, secondo cui \u00abil primo film di James Bond \u00e8 il meno pretenzioso e, al contempo, quello con la storia pi\u00f9 densa; la miglior produzione tratta dalla storia di Ian Fleming\u00bb.\nSimile rivalutazione si ebbe da parte della critica italiana. Per \"Il Morandini\" \u00e8 un film di spionaggio \u00abdove le dosi dell'avventura, della stravaganza e di un'aguzza parodia tra le righe sono abilmente calcolate. E la giovane Ursula che esce dal mare \u00e8 diventata memoranda\u00bb. Paolo Mereghetti scrive che \u00abin questo folgorante esordio di 007 [...] lasciarono il segno anche la sensualit\u00e0 della Andress che pesca in bikini bianco, gli sfondi esotici, i metodi da brivido con cui i nemici di Bond provano a eliminarlo, i bellissimi titoli di testa\u00bb.\nEdizione italiana.\nNella versione italofona alcune parole inglesi sono state tradotte con termini italiani oggigiorno d'uso raro: \u00abindipendente\u00bb traduce \"freelance\" (la fotografa bloccata nel caff\u00e8), \u00abtransist\u00f2ri\u00bb traduce, invece, \"transistor\". Non mancano, tuttavia, alcune libert\u00e0 di adattamento, come l'aver chiamato \u00ab\"Telegraph\"\u00bb il giornale cui la fotografa dice di collaborare, che nell'originale \u00e8 \"The Daily Gleaner\", antica testata giamaicana tuttora esistente. Altra curiosit\u00e0 di particolare spicco \u00e8 che nel doppiaggio in lingua italiana il nome \u00abStrangways\u00bb viene sempre pronunciato omettendo la \"s\" finale."}
{"id": "708270", "revid": "450700", "url": "https://it.wikipedia.org/wiki?curid=708270", "title": "Cirrosi", "text": ""}
{"id": "708272", "revid": "62004", "url": "https://it.wikipedia.org/wiki?curid=708272", "title": "Feijenoord", "text": ""}
{"id": "708274", "revid": "62748", "url": "https://it.wikipedia.org/wiki?curid=708274", "title": "Colorado", "text": "Il Colorado (in inglese , ) \u00e8 uno Stato federato degli Stati Uniti d'America situato nella Regione delle Montagne Rocciose. Confina a nord con il Wyoming e il Nebraska, a sud con l'Oklahoma e il Nuovo Messico, a ovest con lo Utah, a est con il Kansas, in un solo punto tocca l'Arizona, nel suo angolo a sud-ovest (\u00e8 il famoso punto del confine quadruplo che d\u00e0 origine a quelli che gli statunitensi usano chiamare i \"Four corner states\"). \u00c8 l'8\u00ba Stato degli USA per superficie e il 21\u00b0 per popolazione.\nSoprannominato Centennial State perch\u00e9 diventato uno Stato federato nel 1876, cento anni dopo la Dichiarazione d'indipendenza degli Stati Uniti, la capitale e citt\u00e0 pi\u00f9 popolosa \u00e8 Denver, ed \u00e8 uno dei due soli stati degli Stati Uniti d'America a essere un \"rettangolo\" perfetto (applicato sulla sfera planetaria e non con geometria euclidea, e per conseguenza con quattro confini rettilinei, per meridiani e paralleli; l'altro Stato \u00e8 il Wyoming).\nL'animale simbolo \u00e8 il Bighorn, una specie di pecora nordamericana che deve il suo nome alle corna.\nStoria.\nLa regione che \u00e8 l'attuale Colorado fu abitata per pi\u00f9 di 13.000 anni dai Nativi Americani, fatto dimostrato dal ritrovamento di manufatti che risalgono tra gli 11.200-8000 a.C.\nNello specifico, questi territori furono la casa di popoli nativi come Arapaho e Cheyenne.\nI primi europei ad arrivare nella zona furono degli esploratori spagnoli nel XVI secolo. Erano in cerca di oro, ma non lo trovarono e lasciarono presto l'area senza tentare di colonizzarla. Nel 1682 l'esploratore francese Robert Cavalier reclam\u00f2 per la Francia un'area che ora \u00e8 il Colorado orientale. Nel 1705 Juan de Ulibarr\u00ed, un ufficiale dell'esercito spagnolo, reclam\u00f2 l'area per la Spagna.\nNel 1803 gli Stati Uniti comprarono dalla Francia gran parte dell'attuale Colorado come parte della Louisiana Purchase (tutta la parte a oriente delle montagne Rocciose). Nei successivi vent'anni molti americani esplorarono l'area. Tra i primi ci fu Zebulon M. Pike, un ufficiale dell'esercito, che entr\u00f2 in Colorado nel 1806. Il primo insediamento permanente fu il \"Bent's Fort\", costruito nel 1833. Era usato come base anche dal famoso avventuriero Kit Carson. Nel 1821 il Messico strapp\u00f2 alla Spagna il controllo del Colorado occidentale. Durante la guerra tra Stati Uniti e Messico del 1846-1848 la zona pass\u00f2 sotto il controllo degli Stati Uniti.\nNel 1858 furono trovati diversi filoni d'oro vicino all'attuale Denver, e molti cercatori affluirono nella zona. Lo slogan \"\"Pikes Peak or Bust\" (arrivare a Pikes Peak o scoppiare) era usato per invogliare altri americani a diventare cercatori d'oro. Verso la fine del 1859 circa 100.000 persone si erano stabilite nell'area. Ci furono problemi con diverse trib\u00f9 di Indiani, che avevano ricevuto tramite vari trattati diverse riserve. I cercatori d'oro ignorarono i trattati e istituirono quello che chiamarono il \"Jefferson Territory\". Il Congresso non riconobbe questo territorio e cre\u00f2 il \"Colorado Territory\" nel 1861. Vi furono in seguito diversi scontri tra gli Indiani e le truppe governative, che culminarono nel massacro di Sand Creek, in cui vennero uccise diverse centinaia di uomini, donne e bambini della trib\u00f9 dei Cheyenne.\nIl 1\u00ba agosto 1876 il Colorado fu annesso all'Unione come 38\u00ba Stato, e John L. Routt fu eletto come primo governatore.\nIl 20 aprile 1914, nella cittadina di Ludlow, nel corso delle lotte dei minatori delle miniere del Colorado, avvenne il massacro di Ludlow: le guardie private dei Rockefeller, proprietari della \"Colorado Fuel and Iron Company\" uccisero almeno venti persone, fra cui dodici fra donne e bambini. \u00c8 il momento pi\u00f9 tragico della lotta dei minatori, che coinvolse fino a dodicimila lavoratori, e dur\u00f2 dall'autunno del 1913 fino al dicembre 1914.\nGeografia fisica.\nIl Colorado \u00e8 uno dei soli tre Stati (gli altri sono Wyoming e Utah) i cui confini sono esclusivamente tracciati su meridiani e paralleli, sempre insieme col Wyoming \u00e8 esattamente di forma rettangolare. Si va dal 37\u00ba al 41\u00ba parallelo Nord in latitudine, e dal meridiano 102\u00b003' a quello 109\u00b003' Ovest in longitudine (dal 25\u00ba al 32\u00ba meridiano a ovest del meridiano di Washington D.C.). Confina in un solo punto con l'Arizona, famoso per essere il punto di confine di 4 Stati detto \"Four Corners\"\" (quattro angoli). \u00c8 lo Stato con la pi\u00f9 alta quota media del territorio (2.073\u00a0m). \u00c8 anche l'unico Stato a essere interamente al di sopra dei 1.000 m s.l.m. di quota. Il punto pi\u00f9 basso (1.010\u00a0m) \u00e8 dove il fiume Arikaree supera il confine Colorado-Kansas.\nA est delle Montagne Rocciose meridionali c'\u00e8 appunto un vastissimo altopiano (\"Colorado Eastern Plains\"), parte di quella regione degli altopiani (\"High Plains\") che \u00e8 la continuazione della regione delle Grandi Pianure. L'urbanizzazione di quest'area pianeggiante \u00e8 molto diradata, con l'eccezione delle zone lungo i fiumi South Platte e Arkansas e del corridoio della strada interstatale I-70, che attraversa tutto lo Stato da est a ovest. Le piogge sono scarse, con una media di 300 - 450 millimetri l'anno. Ci sono fattorie irrigate, ma la maggior parte dello sfruttamento agricolo si basa su colture appositamente studiate per i terreni secchi (\"dryland farming\"), o per il pascolo e allevamento di bestiame (\"ranching\").\nI maggiori centri urbani dello Stato si trovano a est del cosiddetto \"Front Range\", la catena di monti che segna in maniera netta il confine tra il paesaggio montuoso dell'ovest e le pianure dell'est. In particolare, la popolazione si concentra lungo il corridoio della strada interstatale I-25 che attraversa tutto lo Stato da nord a sud, incrociandosi con la I-70 nei pressi di Denver.\nA ovest ci sono le Montagne Rocciose, i cui picchi maggiori sono Longs Peak, Mount Evans, Pikes Peak e Spanish Peaks vicino a Walsenburg nel sud. Quest'area presenta molte foreste ed \u00e8 parzialmente urbanizzata. Lo sfruttamento delle foreste per il legname e per il pascolo \u00e8 stato rallentato dall'urbanizzazione. Gli incendi delle foreste, seguiti alla grande siccit\u00e0 del 2002, hanno sconvolto quest'area.\nA ovest del \"Front Range\" c'\u00e8 lo spartiacque continentale. Pi\u00f9 a ovest c'\u00e8 il \"Western Slope\" del Colorado, una regione montuosa ancor meno abitata del \"Front Range\". A ovest dello spartiacque continentale le acque sono raccolte dal bacino del fiume Colorado e finiscono cos\u00ec nell'Oceano Pacifico.\nNella regione delle Montagne Rocciose vi sono numerosi ampi parchi e vasti bacini fluviali. A nord, a est dello spartiacque continentale, c'\u00e8 il North Park. Il North Park \u00e8 bagnato dal North Platte River, che scorre verso nord fino al Wyoming. Poco pi\u00f9 a sud ma a ovest dello spartiacque continentale, c'\u00e8 il Middle Park, attraversato dal fiume Colorado. South Park sta a monte del South Platte River. A sud, nella San Luis Valley, ci sono le sorgenti del Rio Grande, che poi scorre nel Nuovo Messico. Attraverso il massiccio montuoso del Sangre de Cristo Range, a est della San Luis Valley, giace la Wet Mountain Valley. Tutti questi bacini, in particolare la San Luis Valley, giacciono lungo la spaccatura del Rio Grande e le sue ramificazioni.\nLe Montagne Rocciose presentano decine di picchi al di sopra dei 4.000\u00a0m. La vegetazione \u00e8 costituita da conifere, che possono arrivare fino ai 4.000\u00a0m nel sud dello Stato, e fino ai 3.200\u00a0m nel nord; al di sopra di queste quote resiste solo la vegetazione di tipo alpino. Le montagne sono innevate solo in inverno. Ad agosto si scioglie pressoch\u00e9 tutto, con l'eccezione di qualche piccolo ghiacciaio. La \"Cinta mineraria del Colorado\" (\"Colorado Mineral Belt\"), che si estende dai Monti San Juan nel sud-ovest, verso Boulder e Central City nel \"Front Range\", conserva la maggior parte degli storici distretti di miniere d'oro e d'argento del Colorado.\nNel sud vanno segnalati i Monti San Juan, una catena montuosa estremamente impervia, e a ovest di questi, l'Altopiano del Colorado, un'area semidesertica in quota che prosegue nello Utah. Grand Junction \u00e8 la maggiore cittadina del \"Western Slope\" ed \u00e8 attraversata dalla I-70. A sud-est di Grand Junction c'\u00e8 la Grand Mesa, la pi\u00f9 grande montagna al mondo con cima piatta. Pi\u00f9 a est, grosso modo al centro dello Stato, vi sono le rinomate localit\u00e0 sciistiche di Aspen, Vail, Crested Butte e Steamboat Springs. L'angolo nord-occidentale al confine con Utah e Wyoming \u00e8 montuoso e spopolato.\nMount Elbert (4.399\u00a0m s.l.m.) \u00e8 la cima pi\u00f9 alta delle Montagne Rocciose, per la parte continentale degli Stati Uniti. Il famoso Pikes Peak a ovest di Colorado Springs, nei giorni tersi, \u00e8 visibile fin dalla zona al confine con il Kansas.\nOrigini del nome.\nIl nome deriva dallo spagnolo \"colorado\", che significa \"colorato (di rosso)\", ed era stato dato all'inizio al fiume Colorado, le cui acque sono rosse quando scorre in fase di piena attraverso i terreni erosi delle gole dei Canyon.\nClima.\nIl clima \u00e8 in generale molto arido, con scarse precipitazioni piovose.\nLe estati sono calde e secche con temperature che possono raggiungere facilmente i 40 gradi Celsius. In inverno il clima rimane mite nella parte est, mentre nella parte ovest pi\u00f9 a ridosso delle Montagne Rocciose si hanno temperature medie di 6\u00a0\u00b0C e notevoli precipitazioni, inclusa la capitale Denver, dove non \u00e8 raro vedere le prime nevicate gi\u00e0 ad ottobre.\nIl Colorado, tra Stati Uniti e Messico.\nDalla sorgente nel Wyoming alla foce nel golfo di California, il Colorado fornisce acqua agli Stati del Sud-Ovest (Arizona, Nuovo Messico, California, Nevada, Utah, Wyoming e Colorado).\nPer lungo tempo gli Stati Uniti hanno gestito e controllato le acque del Colorado, entrando in conflitto con i bisogni e gli interessi degli agricoltori e gli abitanti del Messico. A partire dal 1944 ebbe inizio una serie di negoziazioni e trattati. Fu cos\u00ec costruito un sistema di canalizzazione che garant\u00ec al Messico il 10% delle acque del fiume. Dagli anni 1970, per\u00f2, i messicani fecero rilevare che l'acqua a loro destinata conteneva una grande concentrazione di fitofarmaci e un elevato tasso di salinit\u00e0, tanto da non poter essere utilizzata n\u00e9 per consumi umani, n\u00e9 per l'irrigazione. La situazione non \u00e8 ancora completamente risolta e i rischi di conflitto restano latenti.\nSuddivisione amministrativa.\nLo Stato \u00e8 suddiviso in 64 contee.\nSociet\u00e0.\nCitt\u00e0.\nLa citt\u00e0 pi\u00f9 popolosa \u00e8 la capitale Denver. L'area metropolitana di Denver-Aurora-Lakewood occupa il territorio di ben 5 contee ed \u00e8 stimata in circa 2.932.415 abitanti nel 2018, vale a dire pi\u00f9 o meno la met\u00e0 esatta dell'intera popolazione dello Stato. Delle maggiori citt\u00e0 dello Stato, solo Colorado Springs, Fort Collins e Pueblo non appartengono a questo grande agglomerato urbano.\nDa una stima del 2018 queste sono le prime 10 citt\u00e0 per numero di abitanti:\nQualit\u00e0 della vita.\nTramite accurati studi, \u00e8 stato verificato che la popolazione del Colorado ha la percentuale pi\u00f9 bassa di persone obese dell'intera nazione. Inoltre, secondo una ricerca che risale al 2014, i residenti del Colorado hanno un'aspettativa di vita di 80.5 anni, la pi\u00f9 alta di ogni altro stato.\nInfrastrutture e trasporti.\nLo Stato \u00e8 servito, per quanto riguarda il trasporto aereo, principalmente dall'Aeroporto Internazionale di Denver e dall'Aeroporto di Colorado Springs.\nCultura.\nNel novembre del 1932, lo Stato del Colorado abroga la legge, del 1919, che proibiva la fabbricazione, vendita, importazione e il trasporto di alcol nello Stato, un anno in anticipo rispetto alla promulgazione del XXI Emendamento della Costituzione degli Stati Uniti.\nNel 2012, gli elettori, tramite referendum, hanno modificato la costituzione dello Stato per permettere l'uso personale di marijuana a scopo ricreativo per gli adulti. La legge regolamenta l'utilizzo della cannabis in un modo simile a quello dell'alcool. I primi negozi di marijuana a scopo ricreativo in Colorado, e per estensione negli Stati Uniti, hanno aperto le porte il 1\u00ba gennaio 2014.\nAmbiente.\nParchi e foreste Nazionali:\nUniversit\u00e0 e College.\nQui elencati alcuni dei pi\u00f9 importanti istituti:\nSport.\nLe franchigie del Colorado che partecipano al \"Big Four\" (le quattro grandi leghe sportive professionistiche americane) hanno tutte sede a Denver e sono:\nOltre ai Colorado Rapids della MLS, e i Colorado Mammoth della NLL.\nDal 1894 la citt\u00e0 di Colorado Springs \u00e8 sede del Comitato Olimpico degli Stati Uniti, l'organizzazione sportiva che rappresenta gli atleti statunitensi al Comitato Olimpico Internazionale.\nDal 1916 in Colorado si disputa annualmente, in occasione del Giorno dell'Indipendenza degli Stati Uniti d'America, la Pikes Peak International Hill Climb, una celebre cronoscalata che nel panorama dell'automobilismo americano per data di fondazione \u00e8 seconda solo alla 500 Miglia di Indianapolis (che si disputa dal 1911).\nNelle varie discipline sportive della NCAA competono:\nInstallazioni Militari.\nNei pressi della citt\u00e0 di Colorado Springs \u00e8 situata la Peterson Air Force Base, una struttura della United States Space Force (USSF) che funge da quartier generale del 21st Space Wing e del United States Northern Command (USNORTHCOM). La base \u00e8 stata sede sin dal settembre 1987 dell'Air Force Space Command, prima che quest'ultimo diventasse la Space Force nel dicembre 2019.\nInoltre, un edificio di questa base \u00e8 la sede del NORAD (North American Aerospace Defense Command), un'organizzazione congiunta di Stati Uniti e Canada che ha il compito di sorvegliare la zona aerospaziale del Nord America.\nNello stato sono presenti altre due strutture della Space Force. \nLa Buckley Air Force Base \u00e8 sede del 460th Space Wing e del 140th Wing della Air National Guard. La Schriever Air Force Base \u00e8 il quartier generale del 50th Space Wing e del 310th Space Wing.\nNon lontano da Colorado Springs ha anche sede la United States Air Force Academy (L'Accademia Aeronautica degli Stati Uniti), che si trova nella Contea di El Paso, a nord della citt\u00e0.\nL'esercito degli Stati Uniti (US Army) \u00e8 presente a sud di Colorado Springs con Fort Carson, mentre la Colorado Army National Guard ha base nella citt\u00e0 di Centennial."}
{"id": "708277", "revid": "78273", "url": "https://it.wikipedia.org/wiki?curid=708277", "title": "GSXR1000 K7", "text": ""}
{"id": "708279", "revid": "1543377", "url": "https://it.wikipedia.org/wiki?curid=708279", "title": "Gilbert e Sullivan", "text": "Con Gilbert e Sullivan si indica la collaborazione tra il librettista William Schwenck Gilbert (1836 - 1911) e il compositore Arthur Sullivan (1842 - 1900) che insieme produssero una serie di quattordici opere comiche (od operette) fra il 1871 e il 1896.\nLe opere di Gilbert e Sullivan furono apprezzate e mantennero un grande successo specialmente fra il pubblico di lingua inglese.\n\"H.M.S. Pinafore\", \"The Pirates of Penzance\" e \"The Mikado\", in particolare, introdussero delle innovazioni, nel contenuto e nella forma, che influenzarono lo sviluppo del teatro musicale del XX secolo. I loro lavori furono conosciuti come Savoy Opera, essendo rappresentati al Savoy Theatre di Londra che venne costruito dal loro produttore Richard D'Oyly Carte, nel 1881, per la rappresentazione delle loro opere.\nGilbert, che scriveva i testi, inseriva dei vocaboli fantasiosi, dove le assurdit\u00e0 erano prese come logica conclusione. Nelle sue storie le fate davano di gomito ai Lord inglesi, amoreggiare era un'offesa mortale, i gondolieri diventavano re ed i pirati tornavano ad essere dei nobiluomini che avevano sbagliato. Le liriche erano realizzate con doppie e triple rime e furono prese come modello da tutti i librettisti dei lavori teatrali di Broadway per tutto il XX secolo. Ad esempio P.G. Wodehouse, Cole Porter, Ira Gershwin, e Lorenz Hart. Sullivan, il compositore, autore anche di molti inni, oratori, canzoni e lavori orchestrali, scrisse delle memorabili ed orecchiabili melodie che riuscivano ad esprimere umorismo e pathos insieme; la sua ingenuit\u00e0 musicale abbinata ad altri elementi, gli fece raggiungere e superare la fama di molti compositori classici.\nGilbert e Sullivan in alcune occasioni ebbero dei rapporti molto tesi, sia per il fatto che ognuno, nel proprio lavoro, vede se stesso soggiogato dagli altri, che per le opposte personalit\u00e0 dei due artisti: Gilbert era spesso portato allo scontro (nonostante mostrasse un'eccezionale gentilezza), mentre Sullivan odiava i conflitti. In aggiunta Gilbert infarciva i suoi libretti con situazioni scompaginate in cui l'ordine sociale era messo sottosopra. Dopo un certo tempo questi soggetti spesso erano in disaccordo col desiderio di Sullivan di realismo e contenuto emotivo.. Inoltre, la satira politica di Gilbert si soffermava sui vizi delle classi privilegiate, mentre Sullivan era per la socializzazione fra le classi.\nPer oltre un secolo, fino alla sua chiusura nel 1982, la D'Oyly Carte Opera Company rappresent\u00f2 le opere di Gilbert e Sullivan (mantenendo il copyright per l'Inghilterra fino al 1961) esercitando una grande influenza sullo stile di rappresentazione di questi lavori. Ancora oggi, nei paesi di lingua inglese, molte citt\u00e0, chiese, scuole e universit\u00e0 hanno dei loro gruppi di dilettanti che rappresentano tali opere. Le opere pi\u00f9 popolari di Gilbert e Sullivan vengono spesso rappresentate, anche ai nostri giorni, dai maggiori teatri d'opera, e vi sono delle compagnie di professionisti specializzate nel loro repertorio. Inoltre, ogni estate, si svolge a Buxton in Inghilterra l'International Gilbert e Sullivan Festival.\nGli inizi.\nLa storia di Gilbert prima dell'incontro con Sullivan.\nGilbert nacque il 18 novembre 1836. Suo padre William Gilbert, fu un chirurgo navale che poi divenne romanziere ed autore di brevi racconti. W. S. Gilbert illustr\u00f2 alcune delle storie scritte dal padre e nel 1861, inizi\u00f2 a scrivere storie illustrate, poemi ed articoli in prima persona, allo scopo di incrementare i suoi guadagni. I poemi, pubblicati come Bab Ballads, ed i racconti brevi vennero poi usati come spunto per la scrittura dei suoi lavori successivi, comprese le opere di Gilbert e Sullivan. Nelle \"Bab Ballads\", Gilbert svilupp\u00f2 uno stile unico, dove la comicit\u00e0 derivava dall'impostare una premessa ridicola e lavorarvi sopra, fino alle logiche conseguenze per quanto assurde potessero essere. Gilbert produsse circa la met\u00e0 dei suoi settantacinque lavori dal 1871, oltre ad essere stato un innovatore nell'arte della regia, seguendo le riforme di Tom Robertson.\nI teatri, al tempo in cui Gilbert inizi\u00f2 a scrivere, erano in uno stato di netta decadenza, e Gilbert aiut\u00f2 a riformare ed elevare la rispettabilit\u00e0 del teatro, iniziando con la sua \"German Reed Entertainments\". Bond, Jessie, Alle prove dell\"Ages Ago\" nel 1869, uno di questi lavori, composto da Frederic Clay, lo stesso Clay present\u00f2 Gilbert ad Arthur Sullivan. Due anni dopo, i due realizzarono la prima opera in collaborazione fra loro.\nLa storia di Sullivan prima dell'incontro con Gilbert.\nSullivan nacque a Londra il 13 maggio 1842. Suo padre era il direttore di una banda, e non appena Arthur raggiunse l'et\u00e0 di otto anni conosceva gi\u00e0 tutti gli strumenti che la componevano. A scuola inizi\u00f2 a comporre inni e canzoni e nel 1856 vinse il \"Mendelssohn Prize\" e studi\u00f2 alla \"Royal Academy of Music\" di Londra e quindi a Lipsia dove inizi\u00f2 a dirigere l'orchestra. Il suo pezzo composto per la laurea, ottenuta nel 1861, era costituito dalle musiche di scena de \"La Tempesta\" di William Shakespeare. Riveduto ed ampliato, esso venne rappresentato al Teatro Crystal Palace di Londra nel 1862 ed ottenne un immediato successo. Egli inizi\u00f2 a costruirsi la fama di pi\u00f9 promettente giovane compositore britannico, componendo una sinfonia, un concerto e l'acclamata \"Overture di Ballo\" nel 1870.\nI suoi primi lavori per canto furono \"The Masque at Kenilworth\" nel 1864; un oratorio, \"The Prodigal Son\" nel 1869; una cantata drammatica, \"On Shore and Sea\" nel 1871; e una canzone, \"The Window o The Song of the Wrens\" nel 1871. Egli compose anche un balletto, \"L'\u00cele Enchant\u00e9e\" e musiche di scena per un notevole numero di lavori di Shakespeare. Questi lavori non furono per\u00f2 sufficienti per consentirgli un'esistenza dignitosa e pertanto fece l'organista e compose molti inni compreso \"Onward, Christian Soldiers\" nel 1872 e diverse canzoni popolari. La sua prima opera di successo fu \"Cox and Box\" del 1866, seguita da \"The Contrabandista\" del 1867, entrambe su libretto di Francis Cowley Burnand.\nGilbert e Sullivan.\nPrime collaborazioni: \"Thespis\" e \"Trial by Jury\".\nLa prima collaborazione dei due fu l'operetta \"Thespis\", messa in scena nel grande \"Gaiety Theatre\" di Londra; una pantomima in cui gli dei dell'Olimpo, diventati vecchi e incapaci, vengono rimpiazzati temporaneamente da un gruppo di attrici ed attori. Il pezzo faceva il verso all\"Orfeo all'inferno\" ed a \"La Belle H\u00e9l\u00e8ne\" di Jacques Offenbach che, tradotte, stavano dominando nei teatri inglesi. \"Thespis\" fu data al \"Gaiety Theatre\" nel 1871 e venne replicata per 63 spettacoli. Gilbert diresse (regia) il lavoro da se stesso, come fece per tutte le opere scritte con Sullivan. Diversamente dagli ultimi lavori di Gilbert e Sullivan, \"Thespis\" era stato preparato in fretta e l'argomento piccante di cui trattava, era simile ai primi \"travestimenti\" di Gilbert, con un linguaggio spinto che poggiava sull'improvvisazione degli attori. Due dei personaggi maschili erano interpretati da donne le cui gambe ben fatte erano messe in mostra in modo tale che lo stesso Gilbert in seguito condann\u00f2. Lo spartito di questo lavoro non venne pubblicato ed \u00e8 andato perduto ad eccezione di una canzone che venne pubblicata separatamente, un coro che venne riutilizzato in \"The Pirates of Penzance\" ed il balletto del secondo atto.\n\"Thespis\" super\u00f2 negli incassi della stagione 1871, sei dei nove lavori in programma in quell'anno e fu poi riproposto pi\u00f9 tardi per una ripresa. Nessuno, a quell'epoca, poteva immaginare che questo era l'inizio di una collaborazione leggendaria fra i due artisti. Essi, comunque, non ebbero modo di collaborare fra loro per quattro lunghi anni. Gilbert lavor\u00f2 con Clay in \"Happy Arcadia\" (1872), e con Alfred Cellier in \"Topsyturveydom\" (1874), oltre a scrivere diversi libretti per operette, farse, commedie buffe, drammi, sceneggiature da romanzi e traduzioni dal francese. Anche Sullivan non rimase in ozio: complet\u00f2 il Te Deum nel (1872), un altro oratorio, \"The Light of the World\" (1873) e la sua unica canzone \"The Window; The Song of the Wrens\" (1871), musiche di scena per \"The Merry Wives of Windsor\" (1874) ed inoltre inni, compreso \"Onward, Christian Soldiers\" (1872), canzoni e ballate. Praticamente, durante questi anni, ognuno dei due divenne pi\u00f9 famoso nel suo settore di attivit\u00e0.\nDai primi mesi 1875, Richard D'Oyly Carte dirigeva il \"Royalty Theatre\", ed aveva necessit\u00e0 di un'opera breve da eseguire come pezzo finale dopo \"La P\u00e9richole\" di Jacques Offenbach. Gilbert aveva gi\u00e0 pronto un libretto che aveva scritto su commissione del compositore Carl Rosa e che a causa dell'improvvisa morte della moglie del Rosa era rimasto inutilizzato. Carte sugger\u00ec che fosse messo in musica da Sullivan, il quale rimase deliziato del soggetto e l'opera \"Trial by Jury\" venne composta in un batter d'occhio. Il breve pezzo, interpretato dal fratello Fred Sullivan, nel ruolo del \u00abgiudice imparato\u00bb fu un successo eccezionale che sovrast\u00f2 le recite de \"La P\u00e9richole\" e venne riproposto in un altro teatro.\nIl triumvirato: Da \"The Sorcerer\" a \"Pirates\".\n\"The Sorcerer\" (1877) fu la loro prima opera di lunga durata, di quella che sar\u00e0 definita \"Savoy Opera\", nonostante il Teatro Savoy dovesse ancora essere costruito. Carte, che era interessato allo sviluppo di un'opera leggera in inglese, che rimpiazzasse i lavori francesi che dominavano le scene teatrali di Londra, chiese a Gilbert un'opera comica che servisse da antagonista per una rappresentazione serale. Gilbert trov\u00f2 il soggetto in uno dei suoi brevi racconti, \"The Elixir of Love\", che riguardava un uomo d'affari londinese al quale capit\u00f2 di diventare uno stregone, un procacciatore di benedizioni (non molto richieste) e di maledizioni (molto popolari).\nGilbert e Sullivan erano dei manager molto attenti, visto come esordirono con \"The Sorcerer\", una produzione in grande stile, in marcato contrasto con quella di \"Thespis\". Il triunvirato di Gilbert, Sullivan e Carte fu un grande gruppo che dur\u00f2 per altri dodici lavori di questo genere.\nCon \"The Sorcerer\" la grande produzione D'Oyly Carte entr\u00f2 nel pieno della sua attivit\u00e0. In precedenza Gilbert costruiva i suoi lavori su misura degli interpreti dei teatri che gli commissionavano le opere, come avvenne nel caso di \"Thespis\". Da \"The Sorcerer\" in avanti Gilbert non volle pi\u00f9 lavorare con i grandi attori, ma volle crearli egli stesso con il successo delle sue opere.\nCos\u00ec, egli e Sullivan, selezionarono gli attori e scrissero i loro lavori per un intero \"cast\" e non pi\u00f9 per delle \"star\". Gilbert supervisionava l'allestimento delle scene e dei costumi e si occupava anche della regia. Sullivan, invece, si occupava direttamente della orchestrazione dei lavori. Il risultato fin\u00ec col portare un'aria di novit\u00e0 nel teatro inglese.\nIl libretto del \"The Sorcerer\" punt\u00f2 sulle caratteristiche tipiche dei personaggi europei del tempo: l'eroico protagonista (tenore) e la sua amata (soprano); l'anziana signora piena di \"charme\" (contralto), e di supporto uno o due basso o baritono. Il personaggio del baritono comico fu spesso il protagonista delle loro opere. Questo personaggio era quello che interpretava le canzoni dal ritmo molto veloce e dal testo comico. Gilbert e Sullivan integrarono nell'azione il coro costituito da donne e uomini dando ad esso l'importanza dei protagonisti.\nIl sistema del repertorio assicurava che il protagonista di \"The Sorcerer\", John Wellington Wells, impersonasse anche il ruolo di \"Sir Joseph Porter\" in \"H.M.S. Pinafore\" e poi quello del \"Major-General Stanley\" in \"The Pirates of Penzance\" e cos\u00ec via. Allo stesso modo \"Mrs. Partlet\" in \"The Sorcerer\" si trasformava in \"Little Buttercup\" in \"Pinafore\" e quindi in \"Ruth\" (la piratesca donna tutto fare) in \"Pirates\". Attori quasi sconosciuti, ingaggiati per la messa in scena di \"The Sorcerer\" e \"Pinafore\" rimasero per molti anni nella produzione Gilbert e Sullivan e divennero delle stelle del teatro vittoriano. Fra questi si ricordano George Grossmith, il baritono comico; Rutland Barrington, baritono lirico e attore protagonista; Richard Temple, il bass-baritone; Jessie Bond, la soubrette; e Rosina Brandram il contralto.\nGilbert e Sullivan registrarono il loro primo successo internazionale con \"H.M.S. Pinafore\" 1878 con una satira sugli ufficiali incompetenti di Sua Maest\u00e0 Britannica e l'ossessione inglese sullo stato sociale. Moltissime produzioni pirata di questo lavoro apparvero negli Stati Uniti a dimostrazione del successo ottenuto. Nel \"The Pirates of Penzance\" (1879), scritto per ripicca contro i \"pirati\" americani che avevano infranto il copyright del loro lavoro precedente, misero alla berlina le convenzioni dell'opera, il senso del dovere, gli obblighi familiari e la rilevanza dell'educazione liberale.\nTeatro Savoy: Da \"Patience\" a \"Gondoliers\".\n\"Patience\" (1881) satirizzava i movimenti artistici in generale ed il poeta ed esteta britannico Algernon Swinburne in particolare, contro la vanit\u00e0 maschile e lo sciovinismo militare. Durante le rappresentazioni di \"Patience\", Carte inaugur\u00f2 il Savoy Theatre, che divenne la sede permanente della rappresentazione delle opere di Gilbert e Sullivan. \"Iolanthe\" (1882) fu la prima delle loro opere che venne messa in scena al Savoy. Essa metteva alla berlina le leggi inglesi e la Camera dei Lord e parlava della guerra fra i sessi. \"Princess Ida\" (1884) satireggiava sull'educazione femminile e sullo sciovinismo maschile.\nLa Savoy Opera ad aver maggior successo fu \"The Mikado\" (1885), che sbeffeggiava la burocrazia inglese parlando del popolo giapponese. \"Ruddigore\" (1887), un parapiglia sul melodramma vittoriano, ebbe per\u00f2 meno successo. \"The Yeomen of the Guard\" (1888), la loro unica opera con un finale serio, raccontava di due vagabonde, una clown ed una cantante, che vengono coinvolte in un rischioso intrigo alla Torre di Londra. \"The Gondoliers\" (1889) fu una ricapitolazione di molti dei temi delle precedenti opere; era ambientata in un regno retto da due gondolieri che tentavano di instaurare una monarchia nello spirito di repubblicana eguaglianza.\nLa differenza di vedute.\nGilbert e Sullivan litigarono diverse volte sulla scelta dei soggetti per le loro opere. Dopo \"Princess Ida\" e \"Ruddigore\", che ebbero meno successo delle sette opere precedenti, Sullivan chiese di sciogliere la collaborazione dicendo che trovava i libretti di Gilbert ripetitivi e di scarsa qualit\u00e0 artistica. Mentre i due discutevano sui loro diversi punti di vista, Carte riemp\u00ec il teatro Savoy con la riedizione delle loro opere precedenti. Ma dopo alcuni mesi di pausa, Gilbert rispose con un libretto che andava incontro ai desideri di Sullivan e la collaborazione riprese nuovamente con successo.\nDurante le repliche di \"The Gondoliers\", comunque, Gilbert discusse con Carte sulle spese della produzione. Carte aveva inserito le spese per il rifacimento del tappeto per la lobby del teatro Savoy alla produzione dello spettacolo mentre avrebbe dovuto sostenerle da solo visto che il teatro era di sua propriet\u00e0. Gilbert sosteneva che tale spesa non competesse alla societ\u00e0 di produzione.\nLo studioso Andrew Crowther cos\u00ec spieg\u00f2:\nGli ultimi lavori e l'eredit\u00e0.\n\"Utopia, Limited\" del (1893), la loro penultima opera, ebbe un successo molto modesto ed il \"The Grand Duke\" del (1896) fu un vero fiasco. Nessuno dei due lavori venne pi\u00f9 riproposto fino a quando la \"D'Oyly Carte Opera Company\" non fece la prima registrazione negli anni settanta del XX secolo. Gilbert offr\u00ec un terzo libretto a Sullivan, \"His Excellency\" nel (1894), ma l'insistenza di Gilbert nel chiedere il ruolo di protagonista per Nancy McIntosh, la sua protetta di \"Utopia\", port\u00f2 al rifiuto di Sullivan.\nDopo il \"The Grand Duke\", i due sodali decisero che non c'era pi\u00f9 alcun motivo per cui dovessero continuare la collaborazione. Sullivan, in cattive condizioni di salute, mor\u00ec quattro anni dopo, anche se continu\u00f2 a scrivere nuove opere comiche con la collaborazione di altri librettisti. Fra queste opere ebbero molto successo \"The Rose of Persia\" del (1899), e \"The Emerald Isle\" del (1901) (lasciata incompiuta e terminata da Edward German dopo la morte di Sullivan).\nGilbert diminu\u00ec di molto la sua attivit\u00e0, anche se continu\u00f2 a fare le regie di vecchi lavori della \"Savoy Opera\" ed a scrivere qualche libretto occasionalmente. Egli scrisse soltanto un'altra opera comica \"Fallen Fairies\", del (1909), con musiche di Edward German, ma l'opera non ebbe particolare successo.\nRichard D'Oyly Carte mor\u00ec nel 1901 e la sua vedova, Helen D'Oyly Carte, e quindi suo figlio Rupert D'Oyly Carte ed ancora la nipote Bridget D'Oyly Carte, continuarono a dirigere l'attivit\u00e0 della \"D'Oyly Carte Opera Company\", che mise in scena le opere di Gilbert e Sullivan fino allo scioglimento della compagnia nel 1982.\nCon il successo delle opere, la \"D'Oyly Carte Opera Company\" cedette la licenza per l'esecuzione delle stesse ad altre compagnie ed a societ\u00e0 dilettantistiche per la rappresentazione. Per circa un secolo, fino a quando il copyright venne a scadere nel 1961, ed anche dopo la sua scadenza, la \"D'Oyly Carte Opera Company\" influenz\u00f2 la produzione delle opere in tutto il mondo e produsse registrazioni delle stesse aiutando a mantenerle popolari attraverso i decenni. Oggi, numerose compagnie di repertorio, compagnie d'opera e piccole compagnie di dilettanti, continuano a mettere in scena queste opere.\nVersioni alternative.\nVersioni in lingue straniere.\nLe opere di Gilbert e Sullivan vennero tradotte in diverse lingue straniere, fra le quali il portoghese, l'yiddish, l'ebreo, lo svedese, l'estone, lo spagnolo (compreso \"HMS Pinafore\" in stile di zarzuela) e molte altre.\nEsistono molte versioni in tedesco delle opere di Gilbert e Sullivan compresa la popolare \"Der Mikado\". Esiste anche una versione tedesca del \"The Grand Duke\". Alcune traduzioni tedesche furono realizzate da Zell e Gen\u00e9e, librettisti de \"Il pipistrello\" ed altre operette viennesi. Essi tradussero anche un'opera poco conosciuta di Sullivan, \"The Chieftain\" con il titolo tedesco di \"Der H\u00e4uptling\".\nInfluenza culturale.\nCanzoni e parodie.\nI lavori di Gilbert e Sullivan, pieni di parodie sulla cultura contemporanea, sono essi stessi parodiati o manipolati; un esempio importante di ci\u00f2 \u00e8 la canzone \"Elements\" di Tom Lehrer che consiste nell'elencazione di tutti i maggiori elementi chimici sulle musiche della \"Major-General's Song\" dai \"The Pirates of Penzance\". Lehrer incluse anche un verso che parodiava il finale guazzabuglio di \"Clementine\" (\u00abpieno di parole e musiche che non avevano alcun significato\u00bb) come lo stesso Lehrer disse parodiando Gilbert e Sullivan e lo stesso Shakespeare nella stessa frase.\nDai \"The Pirates of Penzance\", \"With cat-like tread\" (con andatura felina) include una frase che inizia con \u00abVenite, amici che solcate il mare...\u00bb Questa melodia \u00e8 usata per la popolare canzone \"Hail, hail, the gang's all here\".\nAllan Sherman cant\u00f2 diverse parodie di Gilbert e Sullivan:\nAnna Russell interpret\u00f2 una parodia chiamata \"Come scrivere la vostra opera di Gilbert e Sullivan\"\".\nTelevisione.\nIn un altro episodio della serie Peter cerca, senza tanto successo, di cantare \"I am the Very Model of a Modern Major General\" durante un flashback."}
{"id": "708281", "revid": "60344", "url": "https://it.wikipedia.org/wiki?curid=708281", "title": "Olympus Corporation", "text": ""}
{"id": "708285", "revid": "1223843", "url": "https://it.wikipedia.org/wiki?curid=708285", "title": "Juditha triumphans devicta Holofernis barbarie", "text": "Juditha triumphans devicta Holofernis barbarie (RV 644) \u00e8 un oratorio in latino di Antonio Vivaldi, il solo sopravvissuto dei quattro che risultano essere stati composti dal musicista veneziano. Il libretto fu scritto da Iacopo Cassetti, basato sul biblico Libro di Giuditta.\nStoria.\n\"Juditha triumphans\" fu composto e rappresentato nel 1716 a Venezia all'Ospedale della Piet\u00e0.\nIl lavoro fu commissionato per celebrare la vittoria della Repubblica di Venezia sui Turchi e la difesa vittoriosa dell'isola di Corf\u00f9. Nel luglio del 1716, i Turchi sbarcarono a Corf\u00f9 e misero sotto assedio l'isola. La popolazione resistette all'occupazione e in agosto Venezia firm\u00f2 un'alleanza con il Sacro Romano Impero Germanico. Il 18 agosto, sotto il comando del conte Johann Matthias von der Schulenburg, la battaglia decisiva fu vinta e i turchi abbandonarono l'isola.\n\"Juditha triumphans\" fu messa in scena alla Piet\u00e0 in novembre e riscosse un grande successo. La storia di Juditha e la sua vittoria contro l'invasore Holofernes fu un'allegoria per Venezia vittoriosa sui Turchi. Il vittorioso generale von der Schulenburg fu presente alla rappresentazione.\nPartitura.\nTutti i personaggi, maschi e femmine, furono interpretati dalle ragazze dell'Ospedale. Essi sono:\nUn coro femminile canta la parte dei soldati assiri e delle donne betuliane.\nL'orchestra d'archi \u00e8 affiancata da 2 trombe, timpani, 2 oboi, chalumeau soprano, 2 clarinetti, 2 flauti dritti contralto, mandolino, 4 tiorbe, 5 viole all'inglese (viole da gamba), viola d'amore e organo.\nTrama.\nIl re assiro Nabucodonosor manda un esercito contro Israele per esigere i coattivi tributi non versati. Sotto il comando del generale Holofernes, gli Assiri assediano la citt\u00e0 di Betulia nell'intento di conquistarla. La giovane vedova ebrea Juditha va dal condottiero assiro per implorare piet\u00e0. Egli s'innamora di lei e questa finge l'amore nei suoi confronti. Dopo aver banchettato e bevuto grandi quantit\u00e0 di vino, Holofernes cade addormentato: prima di riprendere coscienza, viene decapitato da Juditha. Dopo l'omicidio ella fugge dal campo nemico e torna vittoriosa a Betulia.\nRielaborazioni.\nIl musicista veneto Luciano Brunelli ha scritto sulle note del \"Salve invicta Juditha formosa\" l'inno \"Na bandiera, na \u0142engoa, na storia\", proposto senza successo come inno regionale del Veneto nel 2018."}
{"id": "708289", "revid": "767487", "url": "https://it.wikipedia.org/wiki?curid=708289", "title": "Agente 007 - Una cascata di diamanti", "text": "Agente 007 - Una cascata di diamanti (\"Diamonds Are Forever\") \u00e8 un film del 1971 diretto da Guy Hamilton. La pellicola \u00e8 l'adattamento cinematografico dell'omonimo romanzo di Ian Fleming. \u00c8 il settimo film della saga di James Bond e sesto e ultimo della Eon interpretato da Sean Connery, che \u00e8 tornato nel ruolo dell'agente dell'MI6 James Bond, dopo la temporanea parentesi dell'australiano George Lazenby nel precedente \"Agente 007 - Al servizio segreto di Sua Maest\u00e0\".\n\u00c8 stato nominato per l'Academy Award per la migliore canzone.\nTrama.\nJames Bond, l'agente 007, \u00e8 sulle tracce di Ernst Stavro Blofeld - probabilmente per vendicare l'assassinio della sua sposa nel precedente episodio - trovandolo in una struttura in cui vengono creati sosia per mezzo della chirurgia plastica. Bond uccide un soggetto di prova e quindi il \"vero\" Blofeld, annegandolo in una pozza di fango surriscaldato.\nMentre i killer Mr. Wint e Mr. Kidd uccidono sistematicamente diversi trafficanti di diamanti, M sospetta che i preziosi sudafricani siano accumulati per abbassare il prezzo di \"dumping\" cos\u00ec incarica Bond per le indagini. Fingendosi il trafficante e killer Peter Franks, Bond si reca ad Amsterdam per incontrare il contatto, l'avvenente Tiffany Case, ma il piano \u00e8 intralciato dall'arrivo del vero sicario, sicch\u00e9 l'agente deve eliminarlo spacciandolo per se stesso. I due si recano a Los Angeles contrabbandando i diamanti all'interno del cadavere di Franks.\nAll'aeroporto Bond incontra il suo alleato della CIA Felix Leiter, quindi si reca a Las Vegas. In un'impresa di pompe funebri, il corpo di Franks viene cremato e i diamanti vengono passati a un altro contrabbandiere, Shady Tree. Bond viene quasi ucciso da Wint e Kidd quando lo mettono in una bara per essere bruciato in una replica di cremazione, ma Tree interrompe il processo quando scopre che i diamanti nel corpo di Franks erano falsi piantati da Bond e dalla CIA.\nBond dice a Leiter di spedirgli i veri diamanti. Bond va poi alla Whyte House, un casin\u00f2-hotel di propriet\u00e0 del miliardario solitario Willard Whyte, dove Tree lavora come cabarettista. Bond scopre l\u00ec che Tree \u00e8 stato ucciso da Wint e Kidd, che non sapevano che i diamanti erano falsi.\nAl tavolo dei dadi Bond incontra l'opportunista e procace Plenty O'Toole (\"Petty\" nella versione italiana) e dopo aver giocato d'azzardo, la porta nella sua stanza. I membri della gang tendono loro un'imboscata, gettando O'Toole fuori dalla finestra facendola atterrare in una piscina. Bond trascorre il resto della notte con Tiffany Case, ordinandole di recuperare i veri diamanti al casin\u00f2 Circus Circus.\nTiffany rinnega il suo accordo per incontrare Bond e invece fugge, passando i diamanti al prossimo contrabbandiere. Tuttavia, vedendo che O'Toole \u00e8 stata uccisa dopo essere stata scambiata per lei, Tiffany cambia idea. Porta Bond all'aeroporto, dove i diamanti vengono consegnati al Professor Metz, uno specialista in rifrazione laser, che viene seguito in una struttura remota. Bond entra nella destinazione apparente dei diamanti; un laboratorio di ricerca di propriet\u00e0 di Whyte, dove Metz sta costruendo un satellite. Quando la copertura di Bond viene scoperta, scappa rubando un \"rover\" lunare e si riunisce con Tiffany. Quella notte, eludono gli agenti di polizia che erano stati inviati a cercare Bond per il trambusto causato al laboratorio.\nBond scala le pareti fino all'ultimo piano della Whyte House per affrontare Whyte. Viene invece accolto da Blofeld che \u00e8 vivo insieme al suo sosia, che usa un dispositivo elettronico per parlare come Whyte. Bond uccide uno dei Blofeld, che si rivela essere un altro simile. Viene quindi reso incosciente dal gas, raccolto da Wint e Kidd, e portato all'area metropolitana di Las Vegas, dove viene scaricato in un gasdotto e lasciato a morire.\nBond fugge, poi telefona a Blofeld, usando un dispositivo elettronico simile per fingere di essere l'assistente di Whyte, Saxby. Scopre la posizione di Whyte e lo salva dopo aver combattuto le sue guardie del corpo, Bambi e Tamburino. Poco dopo, Saxby tenta di assassinare Whyte, ma viene ucciso. Nel frattempo, Blofeld rapisce Case. Con l'aiuto di Whyte, Bond fa irruzione nel laboratorio e scopre il complotto di Blofeld per creare un satellite laser utilizzando i diamanti, che ormai \u00e8 gi\u00e0 stato mandato in orbita. Con il satellite Blofeld distrugge armi nucleari in Cina, Unione Sovietica e Stati Uniti, quindi propone un'asta internazionale per la supremazia nucleare globale.\nWhyte identifica una piattaforma petrolifera al largo della costa della Bassa California come probabile base operativa di Blofeld. Dopo che il tentativo di Bond di cambiare la cassetta contenente i codici di controllo satellitare fallisce a causa di un errore di Tiffany, Whyte, Leiter e la CIA lanciano un attacco in elicottero alla piattaforma petrolifera. Blofeld tenta di scappare in un mini sottomarino, ma Bond prende il controllo della gru di lancio del sottomarino e fa schiantare il sottomarino nella sala di controllo, causando la distruzione sia del controllo satellitare che della base. Bond e Tiffany si dirigono quindi in Gran Bretagna su una nave da crociera, dove Wint e Kidd si fingono camerieri del servizio in camera ma vengono stupidamente smascherati dall'agente, che riuscir\u00e0 a stento ad eliminare. Tiffany nel finale chieder\u00e0 a Bond come far ritornare sulla terra il ricco carico di diamanti.\nProduzione.\nI produttori avevano originariamente pensato che \"Una cascata di diamanti\" ricreasse aspetti di successo commerciale di \"Agente 007 - Missione Goldfinger\", inclusa l'assunzione del suo regista, Guy Hamilton. Peter R. Hunt, che aveva diretto \"Agente 007 - Al servizio segreto di Sua Maest\u00e0\" e lavorato in tutti i precedenti film di Bond come montatore, \u00e8 stato convocato prima di Hamilton, ma a causa del coinvolgimento con un altro progetto poteva lavorare sul film solo se la data di produzione fosse stata posticipata, cosa che i produttori si sono rifiutati di fare.\nColonna sonora.\nIl motivo conduttore del film, \"Diamonds Are Forever\", musica di John Barry e parole di Don Black, \u00e8 cantata da Shirley Bassey; nell'edizione italiana della pellicola, nei titoli di coda la stessa Bassey ne interpreta una versione in lingua italiana, su testo di Gianni Boncompagni, intitolata \"Vivo di diamanti\"."}
{"id": "708290", "revid": "125272952", "url": "https://it.wikipedia.org/wiki?curid=708290", "title": "Trombosi venosa profonda", "text": "La trombosi venosa profonda (TVP) \u00e8 una flebotrombosi, ovvero la formazione di un trombo all'interno di una vena, che colpisce prevalentemente il circolo venoso profondo degli arti inferiori; le trombosi associate alle vene degli organi addominali (visceri), come le trombosi della vena porta, della vena renale o la sindrome di Budd-Chiari, sono patologie distinte ed escluse dall'ambito di applicazione di questa definizione.\nSegni non specifici possono includere dolore, gonfiore, arrossamento, calore e turgore delle vene superficiali. L'embolia polmonare, una complicanza potenzialmente pericolosa per la vita, \u00e8 causata dal distacco (embolizzazione) di un trombo che, seguendo la circolazione venosa in direzione del cuore, si incunea in una delle diramazioni dell'arteria polmonare, ostacolando, in maniera pi\u00f9 o meno estesa a seconda del vaso interessato, la perfusione dei polmoni; la TVP e l'embolia polmonare costituiscono un unico processo patologico, noto come tromboembolia venosa. Un'altra complicazione della TVP \u00e8 la sindrome post-trombotica, che contribuisce in modo significativo ai costi sanitari.\nNel 1856, il patologo tedesco Rudolph Virchow postul\u00f2 che la trombosi venosa fosse il risultato dell'interazione di tre processi, ora conosciuti come \u00abtriade di Virchow\u00bb: una diminuzione del flusso sanguigno (stasi venosa), un'aumentata tendenza alla coagulazione del sangue (ipercoagulabilit\u00e0) e alterazioni a carico delle pareti dei vasi sanguigni. La patogenesi della TVP inizia, in genere, all'interno delle valvole delle vene della regione surale, al cui interno si innescano alcuni processi biochimici, agevolati dalla relativa povert\u00e0 di ossigeno che il sangue presenta in questa regione. Diverse patologie aumentano il rischio di trombosi venosa profonda, tra cui il cancro, traumi e la sindrome da anticorpi antifosfolipidi; altri fattori di rischio includono l'et\u00e0 avanzata, interventi chirurgici pregressi, lunga immobilizzazione (come con il riposo a letto, gessi ortopedici e voli di lunga durata), uso di contraccettivi orali, gravidanza, puerperio e altri fattori genetici, come un gruppo sanguigno non 0 o essere affetti dalla sindrome di Klinefelter. L'incidenza aumenta enormemente dall'infanzia alla vecchiaia; in et\u00e0 adulta, circa 1 individuo su 1000 all'anno svilupper\u00e0 TVP.\nGli individui sospettati di soffrire di trombosi venosa profonda possono essere valutati usando una regola di previsione clinica come il punteggio di Wells; pu\u00f2 anche essere utilizzato anche il dosaggio del D-dimero per aiutare la diagnosi o per segnalare la necessit\u00e0 di ulteriori indagini. La diagnosi \u00e8 pi\u00f9 comunemente fatta grazie all'ecografia delle vene sospette. Il trattamento di scelta si basa sull'uso di farmaci anticoagulanti, in particolare eparina a basso peso molecolare e antagonisti della vitamina K; indossare calze a compressione graduata sembra ridurre il rischio di sindrome post-trombotica. La prevenzione per i soggetti a rischio pu\u00f2 includere frequenti passeggiate, esercizi fisici, assunzione di aspirina, indossare calze a compressione graduata e l'uso di dispositivi per la compressione pneumatica intermittente.\nStoria.\nSi ritiene che il primo caso documentato di trombosi venosa profonda sia risalente al XIII secolo in un paziente maschio di 20 anni. Successivamente venne notato l'aumento dell'incidenza della TVP nelle donne a seguito di un parto e alla fine del 1700 venne rilasciata una dichiarazione di sanit\u00e0 pubblica che incoraggiava le donne ad allattare al seno, come sistema per prevenire questo fenomeno, La TVP fu chiamata anche \"gamba da latte\", ritenendo che fosse provocata dal latte contenuto nelle gambe.\nNel 1856, medico e patologo tedesco Rudolf Virchow defin\u00ec quella che oggi viene conosciuta come \"triade di Virchow\", ovvero le tre principali cause di trombosi. La triade fornisce il quadro teorico per la spiegazione della trombosi venosa anche se tuttavia \u00e8 concentrata sull'effetto di un corpo estraneo nel sistema venoso e sulle condizioni richieste per la propagazione del coagulo.\nTerapie farmacologiche multiple per la TVP sono state introdotte nel XX secolo. Gli anticoagulanti orali nel 1940, la somministrazione sottocutanea di eparina non frazionata nel 1962 e l'eparina a basso peso molecolare nel 1982. A partire dagli anni 1970 e 1980 la pletismografia a impedenza era utilizzata comunemente per la diagnosi, ma l'uso di ecografie Doppler, grazie alla loro maggiore sensibilit\u00e0 e specificit\u00e0, ha in gran parte superato questo metodo.\nEpidemiologia.\nSecondo i dati disponibili delle popolazioni del Nord America ed europee, circa 1 adulto su 1000 sviluppa trombosi venosa profonda. La TVP \u00e8 rara nei bambini, con un'incidenza di circa 1 caso su 100.000 all'anno. Dall'infanzia alla vecchiaia, l'incidenza aumenta di un fattore di circa 1000, con quasi l'1% degli anziani che presenta la patologia. Durante la gravidanza e dopo il parto, in 1 caso su 1000 si verifica un episodio di TVP acuto. Dopo un intervento chirurgico con trattamento preventivo, la condizione si sviluppa in circa 10 casi su 1000 dopo la sostituzione totale o parziale del ginocchio e in circa in 5 casi su 1000 dopo la sostituzione totale o parziale dell'anca. Tra i 300.000 e i 600.000 americani sviluppano TVP ogni anno, e circa 60.000-100.000 decessi sono attribuibili all'embolia polmonare. In Inghilterra si stima che ogni anno 25.000 individui muoiano per TVP correlata ai lunghi periodi di immobilit\u00e0 dovuti alla degenza ospedaliera. Per motivi non chiari, le persone di origine asiatica hanno un rischio di sviluppare trombosi venosa profonda pi\u00f9 bassa rispetto alle altre popolazioni.\nNelle popolazioni nordamericane ed europee circa il 4-8% degli individui soffre di trombofilia. Nelle popolazioni della Cina, Giappone e Thailandia si osserva una mancanza di proteina S, proteina C e di antitrombina. Gruppi sanguigni non 0 sono presenti in circa il 50% della popolazione generale e variano con l'etnia e sono presenti in circa il 70% di quelli con TVP. Nel complesso, i dati globali sono tuttavia incompleti.\nCosti.\nI costi iniziali della patologia per un paziente medio ricoverato negli Stati Uniti, sono stimati tra circa i 7.700\u00a0$ e i 10.800\u00a0$. I costi correlati alla trombosi venosa a tre mesi, a sei mesi e a un anno sono circa 5.000 $, 10.000\u00a0$ e 33.000\u00a0$ rispettivamente. In Europa, il trattamento per tre o sei mesi costa circa 1.800\u00a0\u20ac e 3.200\u00a0\u20ac. La sindrome post-trombotica contribuisce in maniera pi\u00f9 significativa ai costi di \"follow-up\". I costi annuali correlati alla trombosi venosa profonda negli Stati Uniti sono stimabili tra i 5 miliardi e gli 8 miliardi di dollari. Si ritiene che costo medio annuale per persona trattata sia di circa 20.000\u00a0$.\nEziologia.\nI tre fattori della triade di Virchow: stasi venosa, ipercoagulabilit\u00e0 e cambiamenti nel rivestimento endoteliale dei vasi sanguigni (come il danno fisico o l'attivazione endoteliale), contribuiscono alla trombosi venosa profonda e sono utilizzati per spiegare la sua formazione. Altre cause correlate includono l'attivazione dei componenti del sistema immunitario, il numero di microparticelle presenti nel sangue, la concentrazione di ossigeno e la possibile attivazione piastrinica. Vari fattori di rischio contribuiscono alla TVP, anche se molti soggetti ad alta probabilit\u00e0 non la svilupperanno mai.\nIl fattore di rischio acquisito pi\u00f9 importante \u00e8 l'et\u00e0 avanzata, che altera la composizione del sangue favorendo la coagulazione. Altri importanti fattori di rischio acquisiti includono interventi di chirurgia maggiore e traumi, entrambi i quali possono aumentare il rischio a causa del fattore tissutale al di fuori del sistema vascolare che pu\u00f2 entrare nel sangue Nella chirurgia ortopedica, la stasi venosa pu\u00f2 essere temporaneamente provocata da una cessazione del flusso sanguigno come parte della procedura chirurgica. Un tumore pu\u00f2 crescere nelle vene o intorno, causando stasi venosa e pu\u00f2 anche stimolare un aumento dei livelli del fattore tissutale. La gravidanza favorisce la coagulazione del sangue, come nella condizione \"post-partum\". I contraccettivi orali e la terapia ormonale sostitutiva aumentano il rischio attraverso una variet\u00e0 di meccanismi, tra cui i livelli alterati di proteine nel sangue e ridotta fibrinolisi.\nIl termine \"tromboembolia venosa\" prevede che si instauri una trombosi venosa profonda o una embolia polmonare. I fattori genetici che aumentano il rischio di tromboembolia includono la carenza di tre proteine che normalmente impediscono la coagulazione del sangue: la proteina C, la proteina S e l'antitrombina; anche possedere un gruppo sanguigno non di tipo 0 e mutazioni del fattore V o dei geni della protrombina, sono caratteristiche genetiche predisponenti. La carenza di antitrombina, di proteina C e proteina S \u00e8 una caratteristica rara, ma rappresenta un fattore di rischio forte o moderatamente forte; queste tre condizioni trombofiliche aumentano il rischio di tromboembolia venosa di circa 10 volte. Il fattore V di Leiden, che rende il fattore V resistente all'inattivazione dalla proteina C attivata (resistenza alla proteina C attivata), e la variante genetica della protrombina G20210A, che provoca un aumento dei livelli di protrombina nell'organismo, sono caratteristiche presenti soprattutto negli individui caucasici; in particolare, il Fattore V di Leiden e la protrombina G20210A sono presenti rispettivamente nel 3\u20135% e nel 1\u20133% delle persone di discendenza europea. Essi presentano un rischio di tromboembolia venosa aumentato da tre a otto volte per il fattore V di Leiden e da due a tre volte per la protrombina G20210A. Avere un gruppo sanguigno non 0, raddoppia circa il rischio di sviluppare la condizione Non possedere il gruppo sanguigno 0 \u00e8 comune in tutte le popolazioni, il che lo rende un importante fattore di rischio. Gli individui che non hanno un gruppo sanguigno 0 presentano elevati livelli ematici del fattore di von Willebrand e del fattore VIII rispetto a quelli con lo 0, ci\u00f2 fa aumentare la probabilit\u00e0 di coagulazione.\nAlcuni fattori di rischio influenzano il luogo del corpo in cui si instaura una trombosi venosa profonda. In una TVP distale, il profilo dei fattori di rischio appare diverso dal TVP prossimale. Fattori transitori, come la chirurgia e l'immobilizzazione, sembrano essere predominanti, mentre la trombofilia e l'et\u00e0 non sembrano aumentare il rischio. La probabilit\u00e0 i incorrere in una TVP degli arti superiori aumenta quando vi \u00e8 la presenza di un catetere venoso centrale o la sindrome dello stretto toracico superiore.\nFattori di rischio.\nLa vena femorale (nella coscia), le vene iliache (nella pelvi) e la vena cava inferiore (nell'addome) sono i luoghi di potenziale estensione della trombosi venosa profonda.\nPatogenesi.\nLa trombosi venosa profonda si sviluppa pi\u00f9 frequentemente nelle vene del polpaccio e \"cresce\" nella direzione del flusso venoso, cio\u00e8 verso il cuore. Quando il trombo non cresce, esso pu\u00f2 essere eliminato naturalmente e disciolto nel sangue (fibrinolisi). Le vene del polpaccio o della coscia sono quelle pi\u00f9 comunemente colpite, tra cui la vena femorale, la vena poplitea e la vena ileofemorale (come con la sindrome di May-Thurner). Il trombo presente negli arti inferiori pu\u00f2 anche raggiungere la vena iliaca del bacino o la vena cava inferiore. Di tanto in tanto, anche le vene del braccio sono colpite soprattutto a seguito del posizionamento di un catetere venoso centrale e quando vi \u00e8 la rara sindrome di Paget-Schr\u00f6tter.\nIl meccanismo fisiopatologico responsabile della trombosi arteriosa, come nel caso dell'infarto cardiaco, \u00e8 stato compreso maggiormente rispetto a quello che provoca la trombosi venosa. Perch\u00e9 si verifichi la trombosi arteriosa \u00e8 necessaria la presenza di danni alla parete del vaso sanguigno, da cui poi si avvia il processo di coagulazione ma tuttavia essa si verifica nelle vene per lo pi\u00f9 senza alcun danno precedente. Si ritene che l'esordio della trombosi venosa sia causato da un fattore tissutale, il quale porta alla conversione della protrombina in trombina a seguito della deposizione di fibrina. I globuli rossi e la fibrina sono i componenti principali dei trombi venosi e la fibrina sembra \"agganciarsi\" al rivestimento della parete dei vasi sanguigni (endotelio), una superficie che normalmente agisce per prevenire la coagulazione. Le piastrine e i globuli bianchi sono ulteriori elementi che contribuiscono al fenomeno. Le piastrine non sembrano tuttavia essere cos\u00ec importanti nella formazione di coaguli venosi rispetto a quelli arteriosi, ma possono comunque giocarne un ruolo. Alla trombosi venosa \u00e8 associato un processo infiammatorio e di conseguenza i globuli bianchi intervengono nella formazione e nella risoluzione dei coaguli venosi.\nSpesso, la trombosi venosa profonda inizia nelle valvole delle vene. Il modo in cui il sangue fluisce attraverso queste valvole pu\u00f2 causare, in quel punto, bassi livelli di ossigeno (ipossiemia). L'ipossiemia, che \u00e8 aggravata dalla stasi venosa, attiva alcuni processi, tra cui il fattore 1 di ipossia inducibile. La scarsit\u00e0 di ossigeno comporta inoltre la produzione di elementi reattivi all'ossigeno stesso che possono favorire l'attivazione di questi processi, cos\u00ec come il fattore nucleare kB che regola la trascrizione del fattore 1 di ipossia inducibile. Il fattore 1 di ipossia inducibile e le prime fasi di crescita della proteina 1 contribuiscono all'aggregazione dei monociti con le proteine endoteliali, come la P-selectina, spingendo i monociti al rilascio di microvescicole riempite di fattori tissutali che, si presume, inizino il processo di coagulazione dopo che si sono legate alla superficie endoteliale.\nClinica.\nLa diagnosi di trombosi venosa profonda richiede l'uso di tecniche di imaging, come l'ecografia. Valutazioni cliniche, che predicono probabilit\u00e0 di sviluppare TVP, possono aiutare a determinare se un test D-dimero sia utile. Gli individui che non presentano una grande probabilit\u00e0 di avere la TVP, un normale valore del D-dimero pu\u00f2 escludere la diagnosi.\nTrombosi venose profonde provocate si verificano in associazione con i fattori di rischio acquisiti, come interventi chirurgici, uso di contraccettivi orali, traumi, immobilit\u00e0, obesit\u00e0 o tumori; i casi in cui non vi \u00e8 la presenza di fattori di rischio acquisiti, vengono chiamati \"non provocati\" o \"idiopatici\". La trombosi venosa profonda acuta \u00e8 caratterizzata da dolore e gonfiore e di solito \u00e8 di natura occlusiva, il che significa che vi \u00e8 una ostruzione del flusso sanguigno, mentre trombosi venose non occlusive sono meno sintomatiche. L'aggettivo di \"cronico\" viene usato quando la trombosi venosa profonda sintomatica persiste per pi\u00f9 di 10 o 14 giorni. La TVP che non presenta sintomi, ma viene individuata solamente tramite lo \"screening\", viene nominata come asintomatica o incidentale.\nLa TVP nelle gambe \u00e8 definita prossimale (o ilofemorale) quando si presenta al di sopra del ginocchio, mentre \u00e8 chiamata distale (o del polpaccio) quando \u00e8 al di sotto del ginocchio. La trombosi venosa distale \u00e8 solitamente al di sotto della vena poplitea, una vena situata dietro il ginocchio.. Una trombosi venosa bilaterale si ha quando vi \u00e8 la formazione di coaguli in entrambe le gambe, mentre il termine unilaterale \u00e8 utilizzato quando un singolo arto \u00e8 influenzato.\nSegni e sintomi.\nI segni e sintomi della trombosi venosa profonda includono dolore, gonfiore, calore, arrossamento o scolorimento e distensione delle vene superficiali. Tuttavia circa la met\u00e0 dei casi si presenta asintomatica. I segni e i sintomi da soli non sono sufficientemente sensibili o specifico per fare una diagnosi, ma se considerati in combinazione con i fattori di rischio noti possono aiutare a determinare la probabilit\u00e0 di trombosi venosa profonda. Nella maggior parte dei casi sospetti, la TVP viene esclusa dopo la valutazione e sintomi sono pi\u00f9 spesso dovuti ad altre cause, come cellulite, cisti di Baker, lesioni muscolo-scheletrico o linfedema. Altre diagnosi differenziali includono ematomi, tumori, aneurismi arteriosi o venosi e patologie del tessuto connettivo.\nUna forma grave e rara di TVP, la \"phlegmasia cerulea dolens\", pu\u00f2 svilupparsi in una condizione pericolosa per la vita. Essa \u00e8 caratterizzata da una occlusione venosa acuta e una quasi totale interruzione del deflusso delle estremit\u00e0, comprese le vene iliache e femorali. La gamba solitamente appare dolorosa, cianotica (per la mancanza di ossigenazione) ed edematosa (piena di liquido) e ci\u00f2 pu\u00f2 provocare gangrena venosa.\nEsami di laboratorio e strumentali.\nD-dimero.\nIl D-dimero \u00e8 un prodotto di degradazione della fibrina, e un suo elevato livello pu\u00f2 derivare dallo scioglimento del coagulo dovuto alla plasmina o da altre condizioni. I pazienti ospedalizzati spesso presentano livelli elevati per diverse ragioni. Quando gli individui sono ad alta probabilit\u00e0 di avere TVP, la diagnostica per immagini viene preferita rispetto all'analisi del D-dimero. Per chi ha una probabilit\u00e0 bassa o moderata di sviluppare TVP, un esame dei livelli di D-dimero pu\u00f2 essere eseguito, escludendo la patologia se i risultati appaiono normali. Tuttavia, un livello elevato richiede ulteriori indagini di imaging diagnostico per confermare o escludere la diagnosi.\nPer una sospetta TVP in una situazione di bassa probabilit\u00e0, l\"'American College of Chest Physicians\" (ACCP) consiglia di testare sia i livelli di D-dimero che effettuare una ecografia con compressione delle vene prossimali. Per una sospetta TVP in uno scenario di moderata probabilit\u00e0, \u00e8 consigliabile un test dei livelli del D-dimero e un'ecografia a tutta la gamba e una con compressione delle vene prossimali.\nImaging biomedico.\nEsami di imaging biomedico delle vene sono utilizzati nella diagnosi di TVP. La pi\u00f9 comune \u00e8 l'ecografia (in particolare l'ecografia Doppler) con compressione prossimale o dell'intera-gamba. La tomografia computerizzata e la risonanza magnetica, sono ulteriori possibilit\u00e0 diagnostiche. Ogni tecnica ha inconvenienti. Un'unica scansione prossimale pu\u00f2 mancare una trombosi venosa profonda distale, mentre la scansione dell'intera gamba pu\u00f2 portare a sovrastimare una TVP distale.\nIl \"gold standard\" per giudicare i metodi di \"imaging\" \u00e8 la venografia, che consiste nell'iniezione in una vena periferica dell'arto colpito di un mezzo di contrasto e il successivo utilizzo di raggi X per rivelare se il vaso \u00e8 pervio od ostruito. A causa del suo costo, della sua invasivit\u00e0, dalla scarsa disponibilit\u00e0 e altre limitazioni questo test \u00e8 tuttavia raramente eseguito.\nDiagnosi differenziale.\nI criteri di Wells.\nNegli individui che presentano trombosi venosa profonda, una valutazione clinica della probabilit\u00e0 pu\u00f2 essere utile per determinare quali test eseguire. La regola di predizione clinica pi\u00f9 utilizzata \u00e8 il punteggio di Wells.\nI pazienti con punteggi di Wells maggiori di due, hanno una probabilit\u00e0 del 28% di avere trombosi venosa profonda, quelli con un punteggio pi\u00f9 basso invece hanno una probabilit\u00e0 del 6%. In alternativa, i punteggi Wells possono essere classificati come alti se maggiori di due, moderati se compresi tra uno e due e basso se inferiore a uno, con verosimiglianze del 53%, 17% e 5% rispettivamente.\nTrattamento.\nAnticoagulanti.\nGli anticoagulanti, farmaci che impediscono ulteriormente la coagulazione ma non agiscono sui coaguli gi\u00e0 esistenti, sono il trattamento standard per la trombosi venosa profonda. Ci\u00f2 \u00e8 dimostrato da diversi studi clinici controllati e randomizzati che ne dimostrano l'efficacia e la sicurezza rispetto al placebo o ai FANS. La valutazione del rapporto rischio con benefici \u00e8 fondamentale per determinare la durata della terapia anticoagulante, e tre mesi \u00e8 in genere il tempo standard del trattamento. Negli individui con un rischio in eccesso del 9% di sviluppare TVP, come dopo un episodio non provocato, il prolungamento della terapia anticoagulante \u00e8 una possibilit\u00e0 che va presa in considerazione. Nei pazienti che hanno terminato un trattamento con antagonisti della vitamina K dopo una TVP idiopatica e che presentano un elevato livello di D-dimero, mostrano un aumento del rischio di recidiva TVP (circa il 9% contro il 4% per i risultati normali), e ci\u00f2 pu\u00f2 essere utilizzato nel processo clinico decisionale. Il risultato del test della trombofolia si traduce raramente in scelte sulla durata del trattamento.\nPer i casi acuti agli arti inferiori, l'ACCP raccomanda un anticoagulante parenterale (come eparina a basso peso molecolare, fondaparinux o eparina non frazionata) per almeno cinque giorni e un antagonista della vitamina K. EBPM e fondaparinux sono preferiti rispetto all'eparina non frazionata, infatti entrambi vengono prescritti nei pazienti con funzionalit\u00e0 renale compromessa, a differenza dell'eparina non frazionata. L'antagonista della vitamina K \u00e8 generalmente adottato per un minimo di tre mesi per mantenere il rapporto internazionale normalizzato di 2.0-3.0, con 2.5 come target.\nL'ACCP raccomanda il trattamento per tre mesi nei pazienti che presentano trombosi venosa profonda prossimale a seguito di un intervento chirurgico. Una terapia di tre mesi \u00e8 consigliata anche ai pazienti con TVP prossimale dovuta a un fattore di rischio transitorio.\nDal 2011 in Europa e dal giugno del 2013 in Italia \u00e8 stato messo in commercio un nuovo anticoagulante orale, il rivaroxaban, che ha l'indicazione per l'utilizzo nella TVP e nelle sue recidive. Per il momento il farmaco \u00e8 prescrivibile con piano terapeutico, compilabile on line, sulla piattaforma web dell'AIFA.\nTrattamento casalingo, calze, camminate e \"follow-up\".\nL\"'American College of Chest Physicians\" (ACCP) raccomanda un trattamento iniziale a casa per gli affetti da TVP, piuttosto che il ricorso a un ricovero ospedaliero. Ci\u00f2 \u00e8 fattibile a condizione che i pazienti siano predisposti a compiere questo percorso e che non vi siano particolari indici di gravit\u00e0 o comorbilit\u00e0. Un ambiente familiare adeguato \u00e8 inoltre necessario. In aggiunta alla terapia anticoagulante, l'ACCP suggerisce calze a compressione graduata, che siano in grado di applicare una pressione maggiore (30\u201340\u00a0mm Hg) alle caviglie e una pressione pi\u00f9 bassa intorno alle ginocchia. L'utilizzo deve iniziare il pi\u00f9 precocemente possibile dopo la terapia anticoagulante. Studi randomizzati e controllati effettuati hanno fornito prove di moderata qualit\u00e0 che queste calze riducano il rischio di incorrere nella sindrome post-trombotica. Gli studi, tuttavia, non indicano una riduzione dei casi di tromboembolia venosa ricorrente. L'utilizzo \u00e8 consigliato per due anni, anche se possono verificarsi inconvenienti e disagi che ne riducono la conformit\u00e0 alla prescrizione. Per chi non presentasse dolore o presenza di edema \u00e8 consigliato anche di camminare a lungo.\nInvece di assumere una terapia anticoagulante, indagini di imaging biomedico (in genere una ecografia) di \"follow-up\", \u00e8 un'opzione consigliata a quelli che presentano un'isolata TVP distale senza che vi sia un alto rischio di estensione. Se il coagulo non cresce, l'ACCP non raccomanda l'assunzione di un anticoagulante. Questa tecnica pu\u00f2 portare beneficio a coloro che presentano un alto rischio di sanguinamento.\nFiltri cavali, trombolisi e trombectomia.\nIl posizionamento di un filtro cavale (filtri IVC) viene utilizzato per prevenire l'embolia polmonare, anche se, tuttavia, la sua efficacia e il suo profilo di sicurezza non sono stati ben stabiliti. In generale, essi sono consigliati solo in alcuni scenari ad alto rischio. L'ACCP li raccomanda esclusivamente per gli individui con una forte controindicazione al trattamento anticoagulante, ma non in aggiunta alla terapia anticoagulante, a meno che un individuo con un filtro IVC, ma senza rischio di sanguinamento, non sviluppi TVP prossimale acuta. In questo caso viene consigliato sia la prescrizione di un anticoagulante che il posizionamento di un filtro IVC. Mentre i filtri IVC sono associati con un rischio a lungo termine di TVP, non sono un motivo sufficiente per mantenere prolungata l'assunzione di anticoagulanti.\nLa trombolisi, che funziona rompendo i coaguli, pu\u00f2 essere sistemica o realizzata tramite catetere, ma l'ACCP tuttavia suggerisce il metodo anticoagulante farmacologico. Un dispositivo per la trombectomia meccanica pu\u00f2 essere in grado di rimuovere i coaguli venosi, anche se l'ACCP lo considera consigliabile soltanto se vi siano le seguenti condizioni: \"trombosi venosa prossimale-ileofemorale, sintomi da meno di 7 giorni (criterio utilizzato nel singolo studio randomizzato), buono stato funzionale, aspettativa di vita \u22651 anno e se sono disponibili sia le risorse che le competenze.\"\nStato della ricerca.\nA partire dal 2011, tre ampi studi randomizzati e controllati, il norvegese trial CaVent, lo statunitense trial ATTRACT e il danese CAVA, studiano l'efficacia e la sicurezza della trombolisi realizzata via catetere. Nel 2012, due studi clinici hanno riscontrato un beneficio nell'assunzione di aspirina come prevenzione dalle recidive di trombosi venosa.\nPrognosi.\nLa pi\u00f9 frequente complicanza della TVP prossimale \u00e8 la sindrome post-trombotica che \u00e8 dovuta a una riduzione del ritorno del sangue venoso al cuore. Alcuni sintomi della sindrome post-trombotica sono: dolore, edema, parestesie e nei casi pi\u00f9 gravi ulcerazione alle gambe. Si stima che tra il 20% e il 50% dei pazienti con TVP si svilupper\u00e0 la sindrome post-trombotica e tra il 5% e il 10% essa si presenter\u00e0 in una forma grave. L'embolia polmonare \u00e8 la pi\u00f9 grave complicanza della TVP prossimale e questo rischio risulta essere pi\u00f9 elevato quando i coaguli sono presenti nella coscia e nel bacino. La TVP distale \u00e8 di per s\u00e9 difficilmente, se non mai, associabile alla sindrome post-trombotica o all'embolia polmonare.\nLa trombosi venosa profonda degli arti inferiori non trattata ha un tasso di mortalit\u00e0 correlata all'embolia polmonare del 3%, mentre i decessi associati a TVP dell'arto superiore sono estremamente rari. Nei 10 anni successivi a una trombosi venosa, circa un terzo delle persone sperimenter\u00e0 un episodio ricorrente.\nPrevenzione.\nA seconda del rischio di sviluppare trombosi venosa profonda, vengono proposte diverse misure preventive. Un metodo semplice \u00e8 quello di consigliare di camminare e fare esercizi ai polpacci che portano alle contrazioni muscolari che comprimono le vene e dunque pompano il sangue verso il cuore. Negli individui immobili, metodi di compressione fisici possono migliorare il flusso sanguigno. La somministrazione di anticoagulanti, che per\u00f2 aumenta il rischio di sanguinamenti, pu\u00f2 essere usato in situazioni ad alto rischio. Il rischio di sanguinamento maggiore con la terapia anticoagulante a lungo termine \u00e8 di circa il 3% all'anno mentre il punto in cui il rischio di trombosi venosa annuale \u00e8 ritenuto sufficiente per consigliare la terapia anticoagulante a lungo termine \u00e8 stimato tra il 3 e il 9%. Solitamente, solo quando gli individui superano un rischio di trombosi venosa annuo del 9% vengono prescritti anticoagulanti a lungo termine. La carenza di antitrombina, un fattore di rischio forte o moderatamente forte, porta una probabilit\u00e0 annuale di trombosi venosa solamente dello 0,8-1,5%, come tali, i soggetti asintomatici con trombofilia non giustificano la terapia anticoagulante a lungo termine. Oltre alla terapia anticoagulante, l'aspirina, pu\u00f2 essere usata in alcuni pazienti sottoposti a chirurgia ortopedica e in quelli che hanno sofferto di una precedente trombosi venosa.\nOspedalizzazione.\nNel 2011, l\"'American College of Physicians\" (ACP) ha pubblicato una linea guida di pratica clinica fornendo tre importanti raccomandazioni: che i pazienti ospedalizzati siano valutati per il loro rischio di tromboembolia e di sanguinamento prima di iniziare la profilassi, che l'eparina o un farmaco correlato siano utilizzati solo se si ritiene che gli aspettati benefici superino i potenziali danni e che non siano utilizzate calze a compressione graduata. L'ACP ha anche richiamato l'attenzione su una generalizzata mancanza di valutazione dei rischi da parte dei medici prima di applicare le misure di profilassi.\nLe linee guida ACCP 2012 per i pazienti non chirurgici consigliano la terapia anticoagulante per la fase acuta in caso di rischio elevato quando non vi \u00e8 sanguinamento n\u00e9 un alto rischio che si verifichi. Tuttavia viene specificato che le queste linee guida non possono essere applicate in caso di \"trauma e lesione al midollo spinale\" o quando vi \u00e8 \"ischemia o ictus emorragico\".\nLa profilassi mediante compressione \u00e8 consigliata quando i rischi per le emorragie e le trombosi risultano elevati. La profilassi nelle condizioni critiche, sia di tipo farmacologico che meccanico, viene scelta a seconda del rischio. L'eparina \u00e8 suggerita nei pazienti ambulatoriali affetti da neoplasie solide e fattori di rischio aggiuntivi per trombosi come una precedente trombosi venosa, una lunga immobilizzazione, l'assunzione di terapia ormonale e/o inibitori dell'angiogenesi, talidomide e lenalidomide, e un basso rischio di sanguinamento.\nPrevenzione post-chirurgica.\nGli interventi chirurgici per la frattura d'anca o per la sua artroprotesi o per la sostituzione del ginocchio, sono procedure a elevato rischio per causare tromboemobolia venosa. Se non vengono utilizzate misure di profilassi, il rischio di sviluppare una tromboembolia venosa sistematica \u00e8 di circa il 4% entro 35 giorni. Alcune opzioni preventive per i pazienti sottoposti a interventi non ortopedici consistono nel tornare a camminare il prima possibile, indossare calze a compressione graduata e, a seconda delle probabilit\u00e0 di sviluppare emorragie, l'assunzione di eparina a basso peso molecolare o eparina non frazionata. Nei pazienti sottoposti ai pi\u00f9 complessi interventi di chirurgia ortopedica, l'ACCP raccomanda il trattamento con farmaci che riducano il rischio di coaguli (come il fondaparinux e l'aspirina). Il ricorso a dispositivi di compressione pneumatica intermittente \u00e8 un ulteriore possibilit\u00e0.\nPrevenzione in gravidanza.\nIl rischio di tromboembolismo venoso aumenta in gravidanza di circa cinque volte a causa di uno stato di maggior ipercoagulabilit\u00e0, un probabile adattamento naturale contro la fatale emorragia post-partum. Inoltre, le donne in gravidanza con fattori di rischio genetici sono soggette a un approssimativo rischio aumentato da tre a trenta volte di sviluppare trombosi venosa profonda. I trattamenti preventivi per la TVP nelle donne in gravidanza con ipercoagulabilit\u00e0 sono stati proposti dalla ACCP. Alle portatrici omozigotiche del fattore V di Leiden o della protrombina G20210A con una storia familiare di TVP viene suggerito di assumere prima del parto eparina a basso peso molecolare o un antagonista della vitamina K per le sei settimane successive al parto. Portatrici omozigotiche del fattore V di Leiden o della protrombina G20210A, senza per\u00f2 una storia personale o familiare di trombosi venosa, viene suggerito un controllo periodico durante la gravidanza e l'assunzione LMWH o un antagonista della vitamina K per sei settimane dopo il parto. A quelle con trombofilia ma nessuna storia familiare o personale di tromboembolismo venoso viene suggerito semplicemente di mantenere un vigile controllo. Il warfarin, un comune antagonista della vitamina K, pu\u00f2 causare danni al feto e non pu\u00f2 essere utilizzato per la prevenzione della TVP in gravidanza.\nPrevenzione nei viaggiatori.\nLe 2012 l'ACCP ha promosso alcune linee guida per chi compie lunghi viaggi e dunque \u00e8 sottoposto per molte ore a immobilit\u00e0. Queste raccomandazioni riguardano i viaggiatori che abbiano avuto \"una precedente trombosi venosa, siano stati recentemente sottoposti a intervento chirurgico o abbiano subito un trauma, presentino una neoplasia attiva, siano in gravidanza, facciano uso di estrogeni, siano di et\u00e0 avanzata, abbiano un mobilit\u00e0 limitata, siano affetti da obesit\u00e0 grave o soffrano di trombofilia\". Questi suggerimenti includono esercizi ai polpacci e frequenti passeggiate lungo i corridoi di treni o aerei. L'uso di calze a compressione graduata che siano in grado di fornire una compressione sotto il ginocchio di 15\u201330\u00a0mm Hg sono consigliate, mentre la somministrazione di aspirina e anticoagulanti non lo sono. Le calze compressive hanno ridotto drasticamente i casi di trombosi venosa profonda asintomatica nei passeggeri delle compagnie aeree, ma l'effetto sulla trombosi venosa sintomatica \u00e8 sconosciuto, in quanto nessuno dei soggetti studiati l'ha sviluppata."}
{"id": "708301", "revid": "461628", "url": "https://it.wikipedia.org/wiki?curid=708301", "title": "Chiesa di San Rocco all'Augusteo", "text": "La chiesa di San Rocco a Roma \u00e8 una chiesa del XVII secolo nel rione Campo Marzio.\nStoria.\nLa chiesa nacque per iniziativa della \"Confraternita di San Rocco\", dedicata al santo di Montpellier e approvata nel 1499 da papa Alessandro VI. Al sodalizio religioso, nato per soccorrere gli ammalati di peste per iniziativa dei barcaioli e degli osti che vivevano presso il Tevere, venne concesso di costruire un ospedale in prossimit\u00e0 della antica chiesetta di San Martino \"iuxta flumen\" (\"vicino al fiume\") presente sin dal secolo XI. Il luogo \u00e8 infatti posto molto vicino a un antico porto fluviale di Roma detto di Ripetta.\nSubito dopo le esperienze fatte nel corso dell'anno santo del 1500, nel 1502 fu intitolata a san Rocco e san Martino e fu costruito l'ospedale che si arricch\u00ec, in un secondo momento di un reparto di ginecologia. La chiesa, priva di particolari ambizioni artistiche, fu completata con una decorazione interna, in parte opera di Baldassarre Peruzzi e la facciata fu affrescata con \"Storie di san Rocco\" dal pittore Avanzino Nucci.\nNel 1645 venne riportato alla luce un antico affresco raffigurante la \"Madonna\", precedentemente ricoperto, e l'immagine fu ritenuta miracolosa. L'anno dopo si diede inizio alla ristrutturazione della prima chiesa, i cui lavori si conclusero nel 1654 per la munificenza dei cardinali Odoardo Vecchiarelli e Francesco Barberini. All'architetto Giovanni Antonio De Rossi si deve la sacrestia, la costruzione della cupola, l'inserimento della nuova cappella della \"Madonna delle Grazie\". L'interno, a navata unica e con tre cappelle su ogni lato, ricevette una nuova decorazione. Tra i dipinti si ricordano la \"Madonna con Bambino e i santi Rocco e Antonio abate\" di Baldassarre Peruzzi, ma estesamente restaurato da Giovan Battista Gaulli detto il Baciccio all'incirca nel 1660 a causa di estesi danni derivanti dai frequenti alluvioni; il grande dipinto di Giacinto Brandi \"San Rocco in gloria\" del 1674, posto sull'altare maggiore e \"San Rocco intercede per i malati di peste\" del 1673, sempre del Brandi, conservato nella sacrestia.\nNella prima met\u00e0 del XVIII secolo le cappelle furono impreziosite da una decorazione in marmo, mentre la facciata venne realizzata in stile neoclassico dall'architetto Giuseppe Valadier nel 1832, con unico ordine di doppie colonne con capitelli corinzi al centro, affiancate da paraste con capitelli ionici, che sorreggono un grande timpano. Sul portale di ingresso si trova lo stemma di papa Gregorio XVI regnante all'epoca dei lavori.\nLa prima radicale trasformazione dell'aspetto della zona avvenne nel 1890 con la demolizione del porto di Ripetta a causa della costruzione dei lungotevere e del ponte Cavour. Successivamente, vi furono radicali lavori di ristrutturazione del quartiere in prossimit\u00e0 dell'Ara Pacis e tra il 1934 ed il 1938 vennero demolite le fitte costruzioni vicino al Mausoleo di Augusto. Nel corso dei lavori, venne abbattuto l'ospedale di San Rocco (ricostruito tra il 1772 e il 1775) e il campanile della chiesa. A causa di questi lavori, fu necessario sostituire con muri i lati e la parte posteriore della chiesa, che in precedenza si appoggiava ad edifici.\nLa chiesa, infatti, sopravvisse alle demolizioni grazie al valore artistico e alla devozione per la cappella della Madonna delle Grazie.\nCuriosit\u00e0.\nSul fianco destro della chiesa \u00e8 sistemata dal 1821 una colonna in bassorilievo che misura l'altezza delle inondazioni del Tevere (\"Idrometro di Ripetta\").\nLa peggiore inondazione riportata \u00e8 quella del 1598 con un primato di 4 metri al di sopra dell'attuale livello della strada. L'idrometro originale era suddiviso in quattro parti disposte lungo una scala a gradini. Quello conservato \u00e8 l'elemento superiore.\nLa chiesa fa parte dell'elenco delle chiese rettorie di Roma ed \u00e8 luogo di culto appartenente alla parrocchia di San Giacomo in Augusta.\nNe \"Il fu Mattia Pascal\" di Luigi Pirandello, il protagonista prende alloggio di fronte alla chiesa e in camera trova un'acquasantiera con acqua benedetta presa nella vicina chiesa.\nAlla chiesa era annesso l'Ospedale di San Rocco per le partorienti e le \"Celate\" (donne che partorivano nascostamente). L'ospedale fu trasferito nel 1892 e trasformato in sala concerti. L'edificio fu demolito per l'ampliamento di piazza Augusto Imperatore."}
{"id": "708306", "revid": "1543377", "url": "https://it.wikipedia.org/wiki?curid=708306", "title": "M-84", "text": "L'M-84 \u00e8 un carro armato da combattimento realizzato in Jugoslavia alla fine degli anni '70. Il progetto nacque dall'esigenza di adottare un nuovo carro da affiancare alla flotta di T-55: scegliendo di produrre su licenza i T-72 ed apportandovi alcune modifiche, nacque l'M-84.\nSviluppo.\nL'M-84 \u00e8 il primo e unico carro armato costruito in Jugoslavia ad essere stato prodotto in serie. La decisione di produrre domesticamente un carro armato matur\u00f2 negli anni '70 per sostituire i T-34, che in quegli anni costituivano circa il 35% del totale dei carri armati della Kopnena Vojska JNA. A causa della mancanza di esperienza nella progettazione si scelse di partire dal sovietico T-72M, del quale venne acquistata una licenza nel 1979, dopo che si valut\u00f2 anche il T-62 per il quale i sovietici per\u00f2 non concessero la licenza. Il progetto originale \u00e8 stato modificato per sostituire apparati obsoleti o non compresi nella licenza con componenti prodotti dall'industria locale: la corazza \u00e8 stata migliorata, l'apparato di tiro, le ottiche e il motore sono stati sostituiti.\nIl primo prototipo \u00e8 stato completato nel 1983 ed era perlopi\u00f9 dotato di componenti di importazione, la produzione in serie inizi\u00f2 nel 1984. Il mezzo \u00e8 stato presentato per la prima volta al pubblico alla Parata della vittoria di Belgrado del 1985.\nLe aziende direttamente coinvolte nella produzione delle parti dell'M-84 erano circa 240; la principale di queste aziende era la croata \u0110uro \u0110akovi\u0107, che era responsabile della produzione dello scafo e dell'assemblaggio finale. La produzione si \u00e8 interrotta nel 1991 a causa dello scoppio della guerra.\nL'unico cliente estero dell'M-84 \u00e8 il Kuwait, che ha ordinato 200 M-84 della versione AB, di cui solo 149 sono stati consegnati a causa dell'interruzione della produzione, 15 carri comando ABK e 15 ABN. Altri contratti di vendita che non si sono attuati riguardano il Pakistan, la Svezia, l'Egitto; la Libia ordin\u00f2 400 esemplari salvo poi ridurre la commessa a 200 esemplari, di cui neanche uno venne consegnato a causa dell'interruzione della produzione.\nTecnica.\nL'equipaggio dell'M-84 \u00e8 costituito da tre uomini: il pilota, il capocarro e il cannoniere; il servente \u00e8 sostituito da un caricatore automatico. Il pilota \u00e8 alloggiato centralmente rispetto all'asse longitudinale del carro; sulla corazzatura frontale si trova una struttura a forma di V che impedisce ad acqua e fango di compromettere la vista del pilota. La corazza dell'M-84 era in acciaio; a partire dall'M-84A venne adottata una corazza composita con un elemento non metallico (classificato) compreso tra due strati di acciaio. Il carro garantisce la protezione NBC in tutte le sue versioni.\nGli M-84 possono affrontare un guado fino a 1,2 m oppure fino a 5 m con lo snorkel.\nGli M-84 sono equipaggiati con un motore V12 diesel V-46-6 da 574 kW, sostituito a partire dall'M-84A da un V12 V-46-TK da 735 kW. Le versioni modificate in Croazia hanno nuovi motori: l'M-84A4 \"Sniper\" ha un motore diesel MTU da 820 kW e l'M-84D da 895 kW. La potenza del motore, combinata con la massa di 41,5 t, consente all'M-84 di raggiungere velocit\u00e0 di 70 km/h. Il consumo di carburante varia da 260 a 450 litri ogni 100 km a seconda delle condizioni di guida. Oltre ai serbatoi standard da l \u00e8 possibile installare due serbatoi ausiliari esterni da 400 l totali.\nArmamento.\nL'M-84 \u00e8 dotato di un cannone a canna liscia 2A46 da 125 mm con caricatore automatico, che consente di sparare fino a 8 colpi al minuto e di ridurre il numero di carristi di uno, permettendo di ridurre le dimensioni del mezzo e di conseguenza la sua esposizione. La canna \u00e8 isolata termicamente per ridurre al minimo le deformazioni dovute al calore e al centro si trova un estrattore di fumi anch'esso isolato termicamente. Il sistema di puntamento SUV-84 \u00e8 elettroidraulico e digitale e integrato con un telemetro laser. Tutte le 42 munizioni sono alloggiate nello scafo, 22 immediatamente sotto la torretta in un trasportatore circolare e 20 in un vano apposito: questa soluzione, applicata anche nel T-72, riduce la probabilit\u00e0 che le munizioni vengano colpite da un proiettile anticarro ma, in caso di penetrazione ed esplosione delle munizioni, si rivela estremamente distruttiva in quanto l'esplosione causa il distacco della torretta.\nL'armamento secondario \u00e8 costituito da una mitragliatrice coassiale M86 da 7,62 mm, da una mitragliatrice M87 da 12,7 mm montata sopra la torretta nella posizione del comandante e da 12 lanciagranate fumogeni.\nImpiego operativo.\nGuerra del Golfo.\nIl Kuwait aveva ordinato 200 M-84AB, 15 M-84ABK e 15 M-84ABN poco prima di essere invaso dall'Iraq. Prima dell'invasione vennero consegnati 4 M-84A, che vennero catturati dall'esercito iracheno. Le consegne vennero sospese per tutto il periodo dell'invasione. I primi esemplari vennero consegnati in Arabia Saudita alla 35\u00aa brigata corazzata kuwaitiana, che prese parte alla riconquista del Kuwait in maniera marginale per prevenire episodi di fuoco amico a causa della somiglianza tra i suoi M-84 e i Lion of Babylon iracheni. Durante il conflitto due M-84 vennero danneggiati e reimmessi in servizio.\nDissoluzione della Jugoslavia.\nDurante i conflitti della dissoluzione della Jugoslavia l'M-84 si dimostr\u00f2 particolarmente vulnerabile sui fianchi e posteriormente, oltre che all'azione di mine anticarro che causavano l'esplosione delle munizioni alloggiate sotto la torretta e la conseguente esplosione della torretta nel cosiddetto effetto jack-in-the-box.\nGli M-84 vennero utilizzati intensivamente solo in Croazia. Nel maggio 1991 alcuni lavoratori della \u0110uro \u0110akovi\u0107 crearono un reparto corazzato sequestrando 21 M-84AB destinati al Kuwait ed impedendone la cattura da parte della JNA. Nel complesso, il neonato esercito croato cattur\u00f2 oltre 70 M-84 solo nel primo anno di guerra. Durante la battaglia di Vukovar la JNA perse circa 20 M-84, principalmente a causa di azioni di sabotaggio ed esposizione in ambiente urbano, mentre il totale dei carri distrutti non \u00e8 conosciuto.\nDurante la guerra dei dieci giorni gli M-84 vennero relegati a ruoli secondari, venendo utilizzati principalmente per sfondare le barricate allestite dagli sloveni e come deterrente psicologico, mentre i T-55 vennero impiegati in azioni di combattimento. In Slovenia la JNA perse almeno 20 M-84 e ne abbandon\u00f2 circa 60. I veicoli recuperati dagli sloveni, cos\u00ec come quelli nelle altre nazioni, sono stati integrati nelle proprie forze armate.\nIn Bosnia, dove l'M-84 vide un impiego limitato ad eccezione dell'assedio di Sarajevo, l'esercito della Republika Srpska e quello della Repubblica Serba di Krajina disponevano di oltre 100 M-84 provenienti dalla JNA mentre l'Armata della Repubblica di Bosnia ed Erzegovina ne cattur\u00f2 3 durante la guerra.\nGuerra del Kosovo.\nDurante la guerra del Kosovo gli M-84 vennero mantenuti in riserva per contrastare un potenziale attacco della NATO mentre venne utilizzato massicciamente il T-55. Nel corso della guerra sono stati distrutti 9 M-84 per mano della NATO o dell'U\u00c7K. L'ultima azione bellica che ha coinvolto gli M-84 \u00e8 stata la battaglia di Oraovica nel maggio 2001."}
{"id": "708308", "revid": "484362", "url": "https://it.wikipedia.org/wiki?curid=708308", "title": "Iliade (Pope)", "text": ""}
{"id": "708321", "revid": "767487", "url": "https://it.wikipedia.org/wiki?curid=708321", "title": "G.P. SBS-Miasino-Mottarone", "text": "Il G.P. SBS-Miasino-Mottarone era una cronometro in salita maschile di ciclismo su strada, che si disput\u00f2 in Italia, dal 2002 al 2006. Era organizzata dall'Associazione Ciclistica Arona.\nAlbo d'oro.\n\"Aggiornato all'edizione 2006.\""}
{"id": "708322", "revid": "857138", "url": "https://it.wikipedia.org/wiki?curid=708322", "title": "Villafranchiano", "text": "Il Villafranchiano (dal nome della localit\u00e0 Villafranca d'Asti) \u00e8 un piano non standard usato in ambiente continentale, contemporaneo del Calabriano. Corrisponde grosso modo alla parte alta del Pliocene-parte bassa del Pleistocene.\nOltre ai ritrovamenti a Villafranca d'Asti e a quello pi\u00f9 studiato ovvero la cava di Arboschio fraz. di Cantarana, importanti giacimenti fossiliferi del Villafranchiano sono stati trovati anche in Toscana ed in Puglia, in agro di Apricena (Foggia).\nIn Piemonte affiora in superficie per buona parte dell'Altopiano di Poirino."}
{"id": "708331", "revid": "15756", "url": "https://it.wikipedia.org/wiki?curid=708331", "title": "INA Assitalia", "text": "INA Assitalia S.p.A. \u00e8 stata una compagnia assicurativa, operante sul mercato italiano. Negli ultimi anni appartenne al gruppo Assicurazioni Generali.\nStoria.\nFondazione.\nIstituto Nazionale delle Assicurazioni.\nLa legge 305 del 4 aprile 1912, emanata dal quarto governo Giolitti, ordin\u00f2 la nazionalizzazione delle assicurazioni sulla vita. Conseguentemente, nello stesso anno, fu istituito l'INA (\"Istituto Nazionale delle Assicurazioni\"), ente pubblico specializzato nel monopolio italiano delle assicurazioni sulla vita, con un decreto del ministro Francesco Saverio Nitti.\nIl decreto legge 29 aprile 1923 reintrodusse la concorrenza per le assicurazioni sulla vita, ma insieme impose il sistema delle \"cessioni legali\", per il quale le compagnie private dovevano riassicurare, almeno parzialmente, il loro portafoglio vita presso l'INA.\nAssitalia.\nIl 25 luglio 1923 venne fondata l'Assitalia (l'esatta denominazione era: \"Le Assicurazioni d'Italia, Societ\u00e0 Anonima\") per occuparsi del ramo danni. Met\u00e0 del capitale sociale dell'Assitalia era posseduto dall'INA e met\u00e0 da diversi gruppi assicurativi privati.\nNel 1927 l'INA rilev\u00f2 l'intero pacchetto azionario dell'Assitalia.\nINA-Casa.\nLa legge 28 febbraio 1949 n.43 stabiliva un programma di costruzione di case per lavoratori, anche al fine di dare lavoro agli operai: la realizzazione del piano fu affidata all'INA.\nA partire dal 1949 fino al 1963 l'istituto promosse il programma edilizio INA-Casa: si stima che questo progetto abbia portato alla costruzione di 350.000 alloggi popolari in tutta Italia.\nPrivatizzazione.\nNel 1992 il governo trasforma l'ente pubblico che gestisce l'INA in S.p.A. con lo scopo di privatizzare la societ\u00e0. Presidente \u00e8 Lorenzo Pallesi; Amministratore Delegato Mario Fornari, affiancato da due direttori generali, Franco Pietrobono e Mario Bartolozzi. Nel giugno 1993 l'ex ente pubblico si scinde in due societ\u00e0, l'impresa assicurativa INA s.p.a. (che controlla Assitalia, Praevidentia e INA Banca) e la concessionaria dei servizi assicurativi pubblici (Consap). Presidente dell'INA \u00e8 Pallesi e amministratori delegati Pietrobono e Giancarlo Giannini. Fornari assume la presidenza della Consap.\nIl processo di privatizzazione inizia nel 1994, con un'offerta pubblica di vendita e con il collocamento di circa il 48% delle azioni costituenti il capitale sociale dell'INA s.p.a. Nel novembre dello stesso anno si tiene la prima assemblea degli azionisti, fra cui il Tesoro che conserva ancora la maggioranza assoluta delle azioni. Presidente dell'INA viene nominato Sergio Siglienti, amministratori delegati Giancarlo Giannini e Roberto Pontremoli. Nel 1996 il processo di privatizzazione si conclude con la cessione dell'ultimo 31% del capitale sociale ancora detenuto dal Ministero del Tesoro. Nel novembre 1997 l'Assemblea degli azionisti (fra cui primeggiano IMI-San Paolo e Cariplo) conferma alla presidenza Siglienti e nomina amministratore delegato unico Lino Benassi, Nel 1998 dall'INA s.p.a. viene scorporato quasi tutto il patrimonio immobiliare che viene conferito all'UNIM, le cui azioni, quotate in borsa, vengono ripartite fra tutti gli azionisti dell'INA. Nel 1999 Generali lanciano un'OPA sulla totalit\u00e0 delle azioni costituenti il capitale sociale dell'INA; contemporaneamente un'altra opa viene lanciata da Pirelli sulle azioni UNIM. Entrambe le operazioni si concludono con successo nel 2000.\nil 31 dicembre 2006 Generali fonde le compagnie INA e Assitalia (di cui l'INA \u00e8 nel frattempo ridiventato azionista unico) in un'unica societ\u00e0: INA Assitalia S.p.A.\nPer effetto del riassetto societario, voluto dal CEO Mario Greco, il 1\u00ba luglio 2013 le attivit\u00e0 assicurative italiane di Assicurazioni Generali sono incorporate in INA Assitalia S.p.A.; quest'ultima a sua volta cambia denominazione in Generali Italia S.p.A. e sposta la sede legale da Roma a Mogliano Veneto. Della vecchia Compagnia rimarr\u00e0 solo la dicitura nel marchio \"Generali INA Assitalia\", d'ora in poi modificato in stile \"Assicurazioni Generali\".\nPalazzi ed edifici costruiti dall'INA.\nMolti palazzi INA sono nello stile Novecento, movimento artistico italiano nato a Milano alla fine del 1922. Alcuni sono esempi eccellenti dello stile razionalista. Altri palazzi INA sono stati invece edificati nel dopoguerra, in spazi rimasti liberi, una volta eliminate le macerie causate dai bombardamenti. Edifici provvisori, creati in occasione di fiere annuali, sono andati perduti.\nINA per lo sport.\nIn passato l'INA Assitalia \u00e8 stata sponsor di entrambe le squadre calcistiche capitoline: dal 1997 al 2002 della Roma e dal 2005 al 2007 della Lazio. Dal 1982 al 1990 il \"Seminatore d'oro\" - premio dato, con il patrocinio del CONI, al migliore allenatore delle squadre di calcio - \u00e8 stato assegnato dall'INA e ha assunto la nuova denominazione \"Seminatore INA\". Ha pubblicato per molti anni l'agenda e l'annuario \"INA-Sport\". Ha sostenuto competizioni organizzate dall'Aero Club di Treviso, negli anni sessanta e settanta.\nArchivio.\nLa costituzione dell'Archivio storico INA venne deliberata nell'aprile del 1961 in occasione delle celebrazioni per il cinquantenario della nascita dell'Istituto. A seguito della privatizzazione dell'Istituto, il 21 novembre 1992, la Soprintendenza archivistica per il Lazio dichiar\u00f2 di notevole interesse storico tutta la produzione documentaria dell'INA. Ospitato presso la sede dell'istituto in via Bissolati a Roma, l'archivio storico comprende, tra l'altro, il fondo Storico Immobiliare, la cui documentazione riflette tutta l'attivit\u00e0 edilizia dell'ente di Stato fin dalla sua costituzione (estremi cronologici: 1912 - 1992), un fondo relativo alla gestione INA-Casa (estremi cronologici: 1942 - 1964) e due fondi contenenti le carte prodotte, ricevute e utilizzate nel corso dell'attivit\u00e0 svolta all'INA da Bonaldo Stringher (estremi cronologici: 1912 - 1922) e Alberto Beneduce (estremi cronologici: 1912 - 1922)"}
{"id": "708332", "revid": "287204", "url": "https://it.wikipedia.org/wiki?curid=708332", "title": "Stromness", "text": "Stromness \u00e8 il secondo insediamento pi\u00f9 popoloso (circa 2.000 abitanti) dell'arcipelago scozzese delle Orcadi, \u00e8 situata sulla parte sud-occidentale dell'isola di Mainland circa 14 km a ovest di Kirkwall e si affaccia sulla baia di Hamnavoe presso il Hoysound, uno degli accessi alla pi\u00f9 ampia baia di Scapa Flow. \nStromness \u00e8 il porto principale dell'arcipelago, da qui partono i traghetti che collegano le Orcadi con la Scozia (Scrabster). \nIl toponimo.\nIl nome Stromness deriva dall'antico norvegese \"straumrnes\", che significa \"promontorio nella corrente o marea\", il nome della baia, Hamnavoe, deriva dall'antico norvegese \"Hamn-vagr\" ovvero baia del porto (\u00e8 infatti talvolta chiamata anche \"Haven Bay\").\nStoria.\nIl periodo preciso del primo insediamento nell'area della baia non \u00e8 certo, la Orkneyinga saga narra che nel settembre 1152 il conte Harald Maddadson, in fuga dalla persecuzione da parte dei cugini Erlend e Sweyn Asleifson, cerc\u00f2 rifugio nel castello di Cairston, situato sull'altro lato della baia di Hamnavoe, \u00e8 plausibile che i primi insediamenti fossero infatti sul lato opposto della baia che presenta una costa pi\u00f9 pianeggiante e approdi pi\u00f9 agevoli. Intorno al 1620 il vescovo di Orkney fond\u00f2, nella parte occidentale della baia, l'attuale citt\u00e0 di Stromness. \nIl porto ebbe dei periodi di attivit\u00e0 molto intensa dall'epoca della guerra fra Inghilterra e Francia (XVII secolo) fino al 1815, quando le navi, per evitare la navigazione nel Canale della Manica, utilizzavano Stromness come ultimo porto prima di intraprendere la navigazione nell'Oceano Atlantico. Nell'area vi erano numerosi pirati, uno dei pi\u00f9 celebri fu John Gow, nativo di Stromness le cui vicende ispirarono Walter Scott alla scrittura di \"The Pirate\".\nA Stromness facevano regolare tappa anche le navi della Hudson's Bay Company nonch\u00e9 le flotte baleniere britanniche e del New England."}
{"id": "708348", "revid": "1543377", "url": "https://it.wikipedia.org/wiki?curid=708348", "title": "PICAXE", "text": "Il PICAXE \u00e8 un microcontrollore economico (basato sulla nota famiglia PIC), che pu\u00f2 essere programmato senza l'ausilio di software costosi o programmatori esterni.\nIl linguaggio sfruttato dal PICAXE \u00e8 il BASIC, il cui tempo di apprendimento \u00e8 di gran lunga inferiore rispetto a linguaggi come C o Assembly.\nPer iniziare ad utilizzare un microcontrollore PICAXE sono sufficienti una scheda PICAXE ed un cavo di programmazione seriale.\nPer quanto riguarda il software \u00e8 necessaria un'installazione dell'ambiente di sviluppo ufficiale (il PICAXE Programming Editor) disponibile gratuitamente sul sito ufficiale della casa produttrice.\nAttualmente la piattaforma Windows \u00e8 supportata al 100%, mentre per Mac OS e Linux \u00e8 disponibile un compilatore ridotto.\nL'IDE include numerosi wizard che consentono di facilitare vari aspetti dello sviluppo, ad esempio:\nPICAXE \u00e8 un marchio registrato della Microchip Technology Inc.\nI prodotti PICAXE sono distribuiti dalla Revolution Education Ltd.\nRevolution Education non \u00e8 in alcun modo legata a Microchip Technology Inc."}
{"id": "708350", "revid": "767487", "url": "https://it.wikipedia.org/wiki?curid=708350", "title": "\u00c0 l'attaque!", "text": "\u00c0 l'attaque! \u00e8 un film del 2000 diretto da Robert Gu\u00e9diguian."}
{"id": "708358", "revid": "767487", "url": "https://it.wikipedia.org/wiki?curid=708358", "title": "Belve su Berlino", "text": "Belve su Berlino (\"Hitler, Beast of Berlin\") \u00e8 un film del 1939 diretto da Sherman Scott, alias di Sam Newfield. La pellicola, di genere drammatico, aveva come interpreti Roland Drew, Steffi Duna, Greta Granstedt e presentava un giovanissimo Alan Ladd alle prime armi. Shepard Traube firm\u00f2 la sceneggiatura che si basava su un suo soggetto dal titolo \"Goose Step\".\nFu una delle primissime pellicole cinematografiche di produzione statunitense a dipingere in una luce negativa i nazisti, oltre ad essere il film d'esordio della Producers Distributing Corporation (che divenne in seguito Producers Releasing Corporation). Venne proiettato a New York con il titolo di \"Hitler, Beast of Berlin\", un titolo che, all'epoca, fu giudicato troppo esplicito e compromettente: rimaneggiato e dopo aver subito numerosi tagli, il film fin\u00ec per uscire nelle sale ribattezzato \"Beasts on Berlin\".\nTrama.\nHans ed Elsa, una coppia di coniugi, fanno parte di un gruppo di intellettuali impegnati nella lotta contro il nazismo. I due verranno scoperti dai nazisti dopo un inaspettato tradimento ed imprigionati per essere poi deportati in un campo di concentramento. Riusciranno a fuggire per trovare asilo in Svizzera prima dello scoppio della seconda guerra mondiale.\nProduzione.\nIl film fu prodotto con i titoli di lavorazione \"Beasts of Berlin\" e \"Goose Step\".\nDistribuzione.\nDistribuito dalla Producers Distributing Corporation (PDC), il film usc\u00ec nelle sale statunitensi l'8 ottobre 1939. Nel Regno Unito, fu distribuito il 1\u00ba aprile 1940 dalla Grand National Pictures. Nel 2006, il film fu distribuito in DVD dalla Alpha Video Distributors; nel 2016, dalla Sinister Cinema."}
{"id": "708359", "revid": "767487", "url": "https://it.wikipedia.org/wiki?curid=708359", "title": "Animal House (film)", "text": "Animal House (\"National Lampoon's Animal House\") \u00e8 un film del 1978 diretto da John Landis.\nLa pellicola segna la prima collaborazione tra il regista e l'attore John Belushi, che due anni pi\u00f9 tardi si ripeter\u00e0, con il fondamentale apporto dell'amico e sodale Dan Aykroyd, per \"The Blues Brothers\".\nNel 2000 l'American Film Institute l'ha inserito al trentaseiesimo posto nella lista delle migliori cento commedie americane di tutti i tempi. Nel 2001 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nUniversit\u00e0 di Faber, 1962. Larry e Kent, due giovani matricole, sono impazienti d'iscriversi a una delle varie confraternite (nel film dette \"fratellanze\") del college. Rifiutati dalla \"Omega Theta Phi\" (\u03a9\u0398\u03a6), composta da studenti ricchi e snob, capitanata dal cadetto militare Niedermeyer, vengono accettati dalla sgangherata \"Delta Tau Chi\" (\u0394\u03a4\u03a7), composta solo da studenti ripetenti con voti infimi e una condotta disastrosa, da cui \u00e8 bandita ogni regola sociale. L'audacia della loro goliardia non conosce limiti.\nLa rivalit\u00e0 tra le due fratellanze sfocia nel grottesco, dal cavallo di Neidermeyer, stroncato da un infarto dovuto al colpo di una pistola a salve; a \"Bluto\" che spia Mandy, compagna del rivale, la quale, fingendosi ignara, improvvisa un sensualissimo spogliarello alla finestra. I ragazzi, ripresi dal rettore per i pessimi voti, invece di darsi una regolata, decidono di organizzare un \"toga party\" (John Belushi pronuncer\u00e0 la famosa battuta \"Toga! Toga!\", classificata dall'American Film Institute all'82\u00ba posto tra le citazioni tratte da film statunitensi). Seguono una seduzione \"fraudolenta\" della figlia del sindaco e della moglie del rettore.\nLe autorit\u00e0 e la fratellanza Omega decidono di coalizzarsi contro la Delta per farla chiudere. Per risollevare gli animi, \"Otter\", \"Pinto\" , \"Boon\" e \"Sogliola\" intraprendono un viaggio con l'auto del fratello di quest'ultimo (restio a partire). Otter, fingendosi l'ex compagno di una ragazza defunta in un college vicino, la cui morte fu causata dall'esplosione di un forno, seduce quattro ragazze per lui e per i compagni. Approdano ad un pub, il quale per\u00f2 \u00e8 pieno di neri. Costretti ad una fuga maldestra, si separano dalle ragazze e distruggono l'automobile.\nI voti del trimestre si rivelano pi\u00f9 che mediocri e i ragazzi vengono espulsi. \"Bluto\" e i suoi compagni decidono cos\u00ec di ribellarsi rovinando la parata di fine anno e organizzando un colpo teatrale che getter\u00e0 nel ridicolo i loro nemici e finir\u00e0 per distruggere la cittadina che ospita l'evento. Nel mezzo dei tafferugli, tramite piccoli paragrafi, ci viene annunciato il futuro dei personaggi: Robert Hoover diventer\u00e0 avvocato difensore a Baltimore; Larry Kroger diverr\u00e0 un editore del \"National Lampoon Magazine\"; Greg Marmalard diverr\u00e0 un collaboratore alla Casa Bianca (durante l'amministrazione Nixon) e verr\u00e0 successivamente violentato in prigione nel 1974; Eric \"Otter\" Stratton si specializzer\u00e0 in ginecologia andando ad esercitare la professione a Beverly Hills; Douglas C. Neidermeyer morir\u00e0 in Vietnam, ucciso dai suoi stessi soldati; Kent Dorfman diverr\u00e0 un coordinatore psichiatrico a Cleveland; di Daniel Simpson Day non si sapr\u00e0 pi\u00f9 nulla; Katy e Boon si sposeranno nel 1964, divorziando cinque anni pi\u00f9 tardi nel 1969; Barbara Sue Jansen verr\u00e0 assunta come guida turistica agli Universal Studios di Hollywood; John \"Bluto\" Blutarsky sposer\u00e0 Mandy Pepperidge e diverr\u00e0 senatore a Washington D.C.\nProduzione.\nPer le riprese, inizialmente era stata scelta l'Universit\u00e0 del Missouri a Columbia, fino a quando il preside della scuola Herbert W. Schooling non lesse il copione e neg\u00f2 il permesso di girare. Il film venne quindi girato presso l'Universit\u00e0 dell'Oregon a Eugene, il cui preside William Beaty Boyd accett\u00f2 che il film fosse girato nel campus senza leggere la sceneggiatura. Nel 1967 aveva ricevuto la sceneggiatura di un film ma aveva negato il permesso di girare. Il film in questione era \"Il laureato\" e, vedendolo, gli piacque talmente tanto che decise non si sarebbe lasciato sfuggire un'altra opportunit\u00e0. Cos\u00ec accett\u00f2 subito le riprese di \"Animal House\".\nGli attori della \"Delta House\" furono portati sul set cinque giorni prima di quelli della \"Omega House\", con l'intento di facilitare la complicit\u00e0 nel gruppo. Per la scena in cui \"Bluto\" (Belushi) beve un'intera bottiglia di whisky in un unico sorso, l'attore Tim Matheson (Otter) racconta: \u00abJohn era stupefacente, quando si bevve il quinto \"Jack Daniels\" avevamo sistemato la cosa in modo tale che il whisky scorresse lateralmente alla sua bocca, attraverso un trucco ottico. Lui invece disse: \"No, lo faccio io\". Spalanc\u00f2 la sua gola e lo fece in un unico ciak. Pazzesco\u00bb. Tuttavia, il regista John Landis, nel documentario relativo alla realizzazione del film, rivel\u00f2 che la bevanda dentro la bottiglia era semplice the alla pesca.\nNegli anni alcune canzoni della colonna sonora sono state sostituite e le tracce originali non sono pi\u00f9 reperibili.\nDistribuzione.\nIl film \u00e8 uscito il 28 luglio 1978 nelle sale statunitensi, in Italia il 26 ottobre dello stesso anno, poi il 7 ottobre 2013 \u00e8 stato ridistribuito nelle sale cinematografiche.\nColonna sonora.\nLa colonna sonora si compone di quattordici brani.\nAccoglienza.\nIncassi.\nIl budget del film \u00e8 di 3 milioni di dollari mentre l'incasso totale \u00e8 di di dollari.\nUna battuta del film (\"Toga! Toga!\") \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 82\u00ba posto."}
{"id": "708360", "revid": "842", "url": "https://it.wikipedia.org/wiki?curid=708360", "title": "Himynameismark", "text": ""}
{"id": "708364", "revid": "60344", "url": "https://it.wikipedia.org/wiki?curid=708364", "title": "Picaxe", "text": ""}
{"id": "708367", "revid": "767487", "url": "https://it.wikipedia.org/wiki?curid=708367", "title": "La leggenda degli uomini straordinari", "text": "La leggenda degli uomini straordinari (\"The League of Extraordinary Gentlemen\") \u00e8 un film del 2003 diretto da Stephen Norrington, liberamente tratto dal fumetto \"La Lega degli Straordinari Gentlemen\", ideato da Alan Moore e Kevin O'Neill per l'etichetta del primo America's Best Comics. La sceneggiatura \u00e8 stata affidata a James Robinson, mentre delle musiche s'\u00e8 occupato Trevor Jones e il montaggio \u00e8 stato eseguito da Paul Rebell.\nIl film segna l'ultima apparizione cinematografica con un ruolo da attore di Sean Connery, prima del suo ritiro dalle scene.\nTrama.\n1899. L'Inghilterra e il mondo intero \u00e8 minacciato dal \"Fantasma\", un avido e misterioso criminale che guida una spietata organizzazione terroristica che intende conquistare il mondo. Il criminale, senza nessuna piet\u00e0, saccheggia Londra e la Germania, inscenando attacchi reciproci per far scoppiare una guerra mondiale: a Londra fa strage di poliziotti e rapina una banca con un finto panzer tedesco, mentre in Germania un gruppo di uomini travestiti da soldati inglesi rapisce degli scienziati e fa saltare in aria con un lanciarazzi un deposito di dirigibili pieni di idrogeno. Il Servizio Segreto di Sua Maest\u00e0 contatta Allan Quatermain, rifugiatosi in Africa per passarvi tranquillamente gli ultimi anni della sua vita. Allan \u00e8 inizialmente restio, ma subisce un attacco dove muoiono il suo amico Nigel e i locandieri (dilaniati da una bomba piazzata in una borsa appartenente ai soldati del \"Fantasma\"); questo convince Allan ad aderire al progetto e cos\u00ec fa ritorno in patria, capendo che anche l'Africa rester\u00e0 coinvolta nel possibile conflitto.\nQui \"M\", l'uomo che l'ha contattato, lo presenta al resto del gruppo che lo accompagner\u00e0 nella missione: il capitano Nemo, che mette a disposizione il Nautilus; Rodney Skinner, che ha rubato la formula del siero dell'invisibilit\u00e0 al suo inventore e il governo gli ha promesso una cura, e la scienziata Mina Murray, vedova Harker. A questi si aggiungeranno l'invulnerabile Dorian Gray e l'agente speciale americano Tom Sawyer, intervenuto in aiuto del gruppo durante un attacco da parte dalle forze del \"Fantasma\" in casa di Dorian. Mina riveler\u00e0 in quest'occasione la sua reale natura di vampira quando addenter\u00e0 al collo, dissanguandolo, un uomo del \"Fantasma\" che l'aveva immobilizzata. L'ultimo membro, il dottor Henry Jekyll, viene catturato dopo un inseguimento per i tetti di Parigi nelle vesti del colossale e fortissimo Mr. Edward Hyde e in seguito, nel Nautilus, convinto a partecipare alla missione in cambio dell'amnistia che il governo inglese gli avrebbe concesso.\nIl gruppo cos\u00ec formato inizia a indagare e si dirige verso Venezia, dove sembra che il \"Fantasma\" dovr\u00e0 fare la prima mossa: le potenze europee si devono trovare per cercare di evitare un conflitto mondiale, e il Fantasma ha intenzione di far fallire i negoziati, avendo infatti gi\u00e0 piazzato delle bombe nelle fondamenta della citt\u00e0, che, palazzo dopo palazzo, inizia a crollare. La squadra riesce per\u00f2 a fermare questo effetto domino tramite un'esplosione controllata, salvando cos\u00ec la citt\u00e0. Allan insegue il \"Fantasma\", che si rivela essere \"M\" stesso, il quale riesce a fuggire. A bordo del Nautilus c'\u00e8 per\u00f2 un traditore: il vero obiettivo di \"M\" (che si scopre essere il capo dell'organizzazione a cui fino ad allora hanno dato la caccia) \u00e8 infatti quello di rubare ai componenti della squadra i loro poteri e creare un esercito invincibile. I membri dell'equipaggio inizialmente credono che la spia sia Skinner, misteriosamente scomparso, ma poi, per ordine di \"M\", il vero traditore si rivela essere Gray, che uccide Ismaele, il primo ufficiale di Nemo, e scappa con un \"nautiloide da esplorazione\". Il Nautilus si lancia all'inseguimento, fino a che un membro dell'equipaggio non trova un vinile lasciato da Dorian, dove \"M\" rivela la verit\u00e0 alla squadra: in realt\u00e0 li ha radunati affinch\u00e9 Gray copiasse la tecnologia di Nemo, s'impossessasse della pozione di Jekyll, catturato grazie ad Allan, il sangue di Mina e la pelle di Skinner e poi comunica come, grazie agli ultrasuoni nascosti nel messaggio stesso, far\u00e0 esplodere una serie di bombe piazzate nella nave. Quanto detto avviene e il Nautilus subisce molti danni, ma Mr. Hyde apre un boccaporto e lo fa riemergere, salvando tutti. Quando sembra che ormai Dorian e \"M\" non siano pi\u00f9 rintracciabili, Skinner si mette in contatto con loro: durante il viaggio aveva intuito il tradimento di Dorian, ma, sapendo che non gli avrebbero creduto, era scappato nascondendosi nel \"nautiloide\" che il traditore ha usato per scappare, e ora ha raggiunto con lui la fabbrica in cui \"M\" e la sua organizzazione stanno costruendo il proprio esercito; mediante il codice Morse invier\u00e0 al Nautilus le coordinate preparandosi ad aspettarli.\nIn Mongolia, Skinner si ricongiunge ai compagni, dopo aver rivelato che gli scienziati rapiti hanno riprodotto poteri e invenzioni perch\u00e9 \"M\" tiene in ostaggio anche le loro famiglie. Allan divide il gruppo in pi\u00f9 squadre. Mina, per vendicare il tradimento, uccide Gray ponendogli davanti il suo ritratto, che raffigura un Dorian sfigurato dal tempo e dalle ferite (l'invulnerabilit\u00e0 di Dorian \u00e8 dovuta infatti al fatto che \u00e8 il ritratto, e non lui, a subire invecchiamento e danni fisici): il ritratto torna a mostrare un Dorian giovane e bello, mentre il Dorian reale si trasforma in uno scheletro, che si riduce subito in polvere. Gli uomini di Nemo riescono a scappare con gli scienziati rapiti e le loro famiglie, mentre il capitano cerca di aiutare Hyde contro uno degli scagnozzi di \"M\" che ingerita una quantit\u00e0 di pozione superiore si \u00e8 trasformato in un mostro ancora pi\u00f9 grande. Hyde torna normale ma un'esplosione causata da Skinner distrugge parte del castello e le invenzioni e uccide il mostro. Intanto Allan e Tom se la vedranno con \"M\", che in realt\u00e0 \u00e8 il professor James Moriarty. Tom \u00e8 aggredito da un scagnozzo di \"M\" che si \u00e8 reso invisibile, Allan lo salva ma viene pugnalato alla schiena. \"M\" fugge, ma Tom, grazie agli insegnamenti di Allan, riesce a ucciderlo sparandogli alla schiena da grande distanza, vendicando cos\u00ec la morte dell'eroe che spira tra le sue braccia.\nQualche tempo dopo, in Africa, la squadra presenzia al funerale dell'eroe vittoriano. Consci di dover smettere di nascondersi, gli uomini straordinari decidono di ricominciare a interagire col resto del mondo. Come narra la leggenda, per\u00f2, Quatermain \u00e8 legato strettamente al \"Continente Nero\": durante una delle sue precedenti imprese, uno sciamano, al quale Alan aveva salvato il villaggio, gli promise che l'Africa non avrebbe mai permesso la sua morte. Quando tutti si sono allontanati, infatti, uno stregone inizia a danzare accanto alla tomba intonando un canto che scatena una tempesta, e la terra che copre la tomba comincia lentamente a smuoversi prima che un fulmine la colpisca.\nDistribuzione.\nIl film \u00e8 uscito nelle sale negli USA l'11 luglio 2003, mentre nelle sale italiane il 10 ottobre 2003.\nAccoglienza.\nBox office.\nIl film \u00e8 uscito al secondo posto dietro \"\".\nHa incassato circa $ 66.465.204 in Canada e negli Stati Uniti, $ 12.603.037 nel Regno Unito e $ 12.033.033 in Spagna. In tutto il mondo, il film ha raccolto $ 179.265.204.\nRisposta critica.\nSu Rotten Tomatoes il film ha un punteggio di approvazione del 17% basato sulle recensioni di 185 critici, con una valutazione media di 4/10. Il consenso critico del sito recita: \"Semplicemente ordinario. \u00c8 un'ottima premessa rovinata da una cattiva esecuzione\". Su Metacritic ha un punteggio del 30% basato su recensioni di 36 critici, che indica \"recensioni generalmente sfavorevoli\". Il pubblico intervistato da CinemaScore ha assegnato al film un \"B-\" come voto medio su una scala da A+ a F.\nRoger Ebert del \"Chicago Sun-Times\" ha assegnato al film una stella su quattro, affermando che \"riunisce una splendida squadra di eroi per combattere un piano per il dominio del mondo, e poi, proprio quando sembra sul punto di diventare un vero e proprio tappatore di un film d'avventura, si tuffa in... motivazioni inspiegabili, cause senza effetti, effetti senza cause e follia generale.\" Peter Travers di \"Rolling Stone\" gli diede 1 su 4 e scrisse: \"Ad eccezione di Connery, che d'inverno \u00e8 sempre il leone, niente qui sembra autentico.\" Owen Gleiberman di \"Entertainment Weekly\" ha dato al film un voto \"C-\". La rivista \"Empire\" gli ha assegnato due stelle su cinque mentre criticava l'esposizione del film e la mancanza di profondit\u00e0 del personaggio, dicendo che \"si avvicina pericolosamente all'ignominia di una stella\"."}
{"id": "708370", "revid": "2176804", "url": "https://it.wikipedia.org/wiki?curid=708370", "title": "Regioni del corpo umano", "text": "La locuzione regioni del corpo umano identifica, nell'anatomia umana, la suddivisione topografica del corpo umano in posizione anatomica restituita ai fini descrittivi e di studio.\nAssi.\nAl pari dei piani esistono tre assi:\nI piani e gli assi permettono di definire meglio l'orientamento dinamico.\nRegioni.\nQueste le principali suddivisioni in regioni del corpo umano:"}
{"id": "708381", "revid": "41933", "url": "https://it.wikipedia.org/wiki?curid=708381", "title": "Ponti disolfuro", "text": ""}
{"id": "708389", "revid": "41933", "url": "https://it.wikipedia.org/wiki?curid=708389", "title": "Ponte solfuro", "text": ""}
{"id": "708413", "revid": "36416", "url": "https://it.wikipedia.org/wiki?curid=708413", "title": "Alexander P. Kazhdan", "text": ""}
{"id": "708414", "revid": "1719883", "url": "https://it.wikipedia.org/wiki?curid=708414", "title": "Sciamanesimo", "text": "Sciamanesimo (o sciamanismo) indica, nella storia delle religioni, in antropologia culturale e in etnologia, un insieme di conoscenze, credenze, pratiche religiose, tecniche magico-rituali, estatiche ed etnomediche riscontrabili in varie culture e tradizioni; Boris Chiclo: \u00abFenomeno socio-religioso\u00bb; Ugo Marazzi: \u00abcomplesso di credenze, una concezione arcaica del mondo e dell'universo, al cui centro \u00e8 la figura dello sciamano, intermediario professionale che opera da tramite tra il mondo degli uomini e il mondo degli spiriti\u00bb; Charlotte Seymour-Smith: \u00abcomplesso di credenze e pratiche religiose ed etnomediche riscontrabili in una vasta gamma di contesti etnografici\u00bb.\nCi\u00f2 premesso, occorre ricordare con Mircea Eliade che:\nOrigine del termine.\nLa prima attestazione in lingua occidentale del termine \"schamane\" (\"sciamano\") \u00e8 databile al 1698, quando il mercante di Lubecca Adam Brand lo riporta nel suo diario riguardante il viaggio compiuto tra Mosca e Pechino sotto la guida del mercante olandese Evert Ysbrants Ydes.\nIl termine \"sciamano\", quindi \"sciamanesimo\", entra nella lingua italiana nel 1838. \nIl termine italiano e il suo corrispettivo tedesco \"Schamane\", nonch\u00e9 quello inglese \"shaman\", risultano adattamenti del russo \"\u0161aman\", a sua volta resa del tunguso \u0161am\u0101n.\nCon ogni probabilit\u00e0 il termine tunguso \"\u0161am\u0101n\" \u00e8 la resa in quella lingua del sanscrito \"\u015br\u0101ma\u1e47a\" o \"\u015br\u0101ma\u1e47era\", forse per mezzo di un possibile ricostruito cinese \"sha-men\".\nIn passato Julius Nemeth e Berthold Laufer hanno ritenuto che il termine tunguso \"\u0161am\u0101n\" (anche \"xam\u0101n\") potesse essere identico foneticamente con il turco \"xam/qam\", quindi da un ricostruito \"*sam\". Un'ulteriore etimologia, \u00e8 stata proposta dallo studioso ungherese Vilmos Di\u00f3szegi, per cui l'origine di questo termine sarebbe da ricercarsi nella radice tungusa \"\u0161a\"- (\"conoscere\"). Tutte queste seconde ipotesi sono oggi completamente abbandonate.\nAltri termini utilizzati nelle regioni siberiane e centro asiatiche.\nIl termine tunguso \"\u0161am\u0101n\" non esaurisce minimamente l'ampia gamma di termini che nelle sole regioni siberiane \u00e8 utilizzato per indicare lo \"sciamano\". Inoltre anche in un medesimo gruppo linguistico i nomi utilizzati possono essere diversi.\nCos\u00ec, e ad esempio:\nAnche un altro termine noto in questo ambito, il neologismo russo \"kamlanie\", trae origine dalla Siberia meridionale, precisamente dall'Uiguria, entrando successivamente nel turco \"qam\" e da l\u00ec a formare quel neologismo.\nProblematiche della nozione e la sua storia.\nEntrata nella cultura russa e in quella europea nel corso del XVIII secolo, la nozione di \"sciamano\" ha inizialmente indicato un \"ciarlatano\" che, con la pretesa di guarire o risolvere problemi, in realt\u00e0 mirava a guadagni economici.\nLa prima attestazione di questa interpretazione la possiamo riscontrare negli appunti di viaggio (\"Reise durch Sibirien von dem Jahr 1733 bis 1743\") del chimico e botanico tedesco Johann Georg Gmelin (1709-1755), il quale trascorse dieci anni in Siberia, dove egli descrisse le pratiche sciamaniche come ciarlatanerie.\nTale interpretazione riverbera anche nella \"Encyclop\u00e9die\" di Denis Diderot (1713-1784) dove lo \"sciamano\" siberiano viene cos\u00ec descritto:\nL'imperatrice russa Caterina la Grande (1729-1796), appassionata lettrice di Diderot (l'intellettuale francese le far\u00e0 visita nel 1773), dipendeva per le sue informazioni sugli \"sciamani\" siberiani anche dai suoi esploratori e cartografi, finendo per farsi interprete della valutazione russa per mezzo dell'opera teatrale da lei stessa scritta \u0428\u0430\u043c\u0430\u043d \u0421\u0438\u0431\u0438\u0440\u0441\u043a\u0438\u0439 (\"Shaman Sibirsky\", \"Lo sciamano siberiano\") messa in scena nel 1786 a San Pietroburgo. Anche in questa opera dell'imperatrice russa, lo \"sciamano\" viene descritto come un \"imbroglione\" dedito a truffare i malcapitati.\nSe la reazione della cultura illuminista fu improntata al disprezzo per queste forme della tradizione religiosa siberiana, accompagnata, nel caso degli interpreti di fede cristiana, dal sospetto di rapporti dello sciamano con il diavolo, in quell'epoca gi\u00e0 si registrano le prime letture diverse, e pi\u00f9 attente, del fenomeno sciamanista. Cos\u00ec l'intellettuale Aleksandr Nikolaevi\u010d Radi\u0161\u010dev (1749-1802), esiliato dall'imperatrice in Siberia per le critiche al suo regime assolutista, ebbe modo di chiosare le pratiche sciamaniche, da lui direttamente osservate, in una lettera a un suo amico: \u00abQuesta usanza conosciuta come sciamanesimo \u00e8 considerata dalla gente comune come un modo per avere rapporti con il diavolo e spesso come una forma di truffa mirata a ingannare la fiducia degli spettatori. Io vedo in questo rituale solo un mezzo per manifestare dei sentimenti verso il riconosciuto potere onnipotente, la cui grandezza appare nelle pi\u00f9 piccole cose\u00bb.\nGli intellettuali romantici, come Johann Gottfried Herder (1744-1803), difesero lo sciamanesimo siberiano intendendolo come espressione poetica, frutto di personalit\u00e0 creative.\nLa figura dello sciamano.\nPresso queste societ\u00e0, in ultima istanza, erano gli spiriti ultraterreni a determinare la sorte e gli avvenimenti terreni; ogni problema poteva perci\u00f2 essere risolto solo da qualcuno che avesse la capacit\u00e0 ed i mezzi per entrare in contatto con tali spiriti, affrontando un viaggio ultraterreno nel loro mondo, trovando l\u00ec la soluzione ai problemi. Questo \u00e8 lo sciamano, un ponte tra il mondo terreno e quello ultraterreno.\nSecondo la cultura sciamanica, non si pu\u00f2 diventare sciamani per scelta o per semplice iniziazione, ma si deve ricevere una chiamata da parte degli spiriti e a questa chiamata non si pu\u00f2 rispondere negativamente. Detto ci\u00f2, \u00e8 comunque possibile che alcune culture prevedano un qualche tipo di iniziazione per lo sciamano. Per chi la riceve, la chiamata \u00e8 spesso un dramma: essa ne sconvolge la vita e ne mina seriamente la stabilit\u00e0 e l'integrit\u00e0 fisico-psichiche; il chiamato ne farebbe volentieri a meno. Tuttavia, il non accettare, sempre secondo la tradizione sciamanica, avrebbe conseguenze molto pi\u00f9 gravi, che potrebbero portarlo fino alla follia ed alla morte.\nLa figura dello sciamano nasce nelle societ\u00e0 primitive con lo scopo di risolvere problematiche di base per la sopravvivenza di qualsiasi societ\u00e0, ovvero:\nGeneralmente nello sciamanesimo classico, gli sciamani sono di sesso maschile, ma esistono anche sciamani di sesso femminile ed il loro numero aumenta man mano che ci si avvicina ai gruppi sedentari, soprattutto nelle societ\u00e0 agricole e contadine (p. es. Uzbeki e Tagiki, ma anche Estremo Oriente e Sudest asiatico). Il loro ruolo per\u00f2 \u00e8 generalmente pi\u00f9 marginale rispetto a quello degli sciamani maschi perch\u00e9, sempre secondo la tradizione sciamanica, il viaggio dello sciamano di sesso maschile sarebbe di ben pi\u00f9 ampio respiro, avrebbe un raggio d'azione molto pi\u00f9 vasto e la sua azione sarebbe molto pi\u00f9 potente. Le sciamane (dove esistono) sarebbero invece generalmente pi\u00f9 specializzate in quelle cure che prevedono l'uso dell'erboristeria.\nLo sciamano, diversamente da quanto succede per il sacerdote o il re, non deriva da un'istituzione, ma ha base empirica, possiede facolt\u00e0 innate o trasmesse e, a differenza dello stregone-medico, ha un comportamento di carattere estatico, in trance \u00e8 ponte fra le energie spirituali e quelle terrene, un canale della volont\u00e0 divina e delle forze della natura che mette a disposizione dell'umanit\u00e0 attraverso l'amore e la comprensione. Durante l'estasi si impadronisce di lui una forza (che pu\u00f2 essere concepita sia dinamicamente come impersonale, sia animisticamente come spirito o demone): con questo aiuto lo sciamano influisce sulla vita dei compagni. Il legame fra lo sciamano e il potere che lo invade \u00e8 molto stretto, perde la sua personalit\u00e0 e diventa temporaneamente l' \"altro\". Sciamani dell'America settentrionale e della Groenlandia portano maschere proprio per sottolineare questo significato. Non sempre tutto questo viene sentito come un dono ma anche temuto come la morte, per la sua potenza.\nAspetto significativo della cura nella credenza sciamanica \u00e8 che la guarigione \u00e8 sia fisica che psichica.\nParte della psichiatria moderna attribuisce le eventuali guarigioni ad ipnosi o autoipnotismo o anche ad ipnotismo collettivo. Gli strumenti musicali, per esempio, con il frastuono violento che spesso accompagna queste pratiche, \"strappano\" il guaritore ed il paziente dalla loro solita esistenza, con funzione terapeutica.\nElementi fondamentali caratterizzanti.\nSecondo l'antropologia ufficiale, gli elementi fondamentali caratterizzanti dello sciamano, comuni a tutti i luoghi ove la credenza sciamanica si sia diffusa e pressoch\u00e9 identici dall'Australia alle Americhe, all'Asia, sono:\nDiffusione.\nLo sciamanesimo, originariamente legato alle culture di cacciatori-raccoglitori, appare diffuso quasi ovunque nel mondo, dall'Australia alle Americhe, con caratteristiche comuni presso le societ\u00e0 di coltivatori di Melanesia e Nuova Guinea e nelle zone delle grandi civilt\u00e0 dell'antichit\u00e0, come quella cinese, le grandi civilt\u00e0 del Mediterraneo, quelle mesoamericane e andine. Presso le grandi civilt\u00e0 \u00e8 possibile che sia originariamente esistito, ma che poi sia stato rimosso.\nIn Africa raramente si utilizza il termine \"sciamanesimo\" per identificare gli \"operatori\" del mondo magico. Secondo Eliade lo sciamano \u00e8 colui che controlla gli spiriti e che, attraverso il viaggio visita il regno dell'Oltremondo. Al contrario la possessione presente nei rituali africani rende l'uomo controllato dagli spiriti che, proprio al contrario della pratica sciamanica, vengono loro a visitare gli uomini. Nonostante quanto detto, non \u00e8 facile individuare una netta differenza tra possessione e pratiche sciamaniche. Gilbert Rouget afferma che la classificazione di Eliade \u00e8 troppo rigida e esistono tutta una serie di casi intermedi. Secondo Shefferman anche se lo sciamano domina gli spiriti essi spesso parlano per bocca dello sciamano, danzano con il suo corpo e, in molte tradizioni ne fanno addirittura cambiare sembianze in animale.\nDel resto, ricorda Richard Noll lo sciamano prima di essere tale, nelle tradizioni tunguse \u00e8 un \u201cmalato\u201d, ovvero un posseduto dagli spiriti. Nelle pratiche africane, proprio come nelle tradizioni sciamaniche, gli spiriti sono chiamati dalle danze, dal suono di tamburi, da canti, incensi e libagioni. Dunque forme di sciamanesimo possono essere considerate presenti anche nel Vecchio Continente.\nSepolture in caverne del nord dell'Iraq, a Shanidar, datate 150.000 anni fa, come petroglifi di 7.000 anni fa del Nord America, recano tracce di riti sciamanici. Particolarmente radicato appare invece in Asia, specialmente in Siberia, dove non c'\u00e8 stata minima la sovrapposizione di altre culture; lo sciamanesimo siberiano \u00e8 pertanto considerato dagli studiosi quello classico, il meno \"contaminato\" da altre culture.\nSappiamo che lo Stretto di Bering, spesso ghiacciato, era l'itinerario seguito dai cacciatori del paleolitico (homo sapiens sapiens) per penetrare nel continente americano; dal sud-est dell'Asia penetrano fino in Australia, 53.000 anni prima della nostra era e gli attuali aborigeni sono i diretti discendenti.\nPratiche sciamaniche si ritrovano quasi ovunque: presso i Ciukci, gli Inuit, gli Yupik, i Samoiedi, i Cumani, i Tartari e i Mongoli, i Buriati, i Daigate del Borneo, in Oceania, nel Sud-Est Asiatico, in India, Tibet, Giappone e nel continente americano ma si hanno anche forme pi\u00f9 \"raffinate\" come presso gli Yoag Indiani, oppure i Berserkr germanici che infuriano durante le battaglie o addirittura gli eroi invasati dallo spirito di Jahv\u00e8 nell'antico Testamento (Gedeone e Saul che \u00e8 poi messo fra i profeti).\nRiti sciamanici avevano continuato ad essere praticati nel corso della storia in Cina: la loro presenza \u00e8 confermata dalle fonti storiche Han, secondo cui numerosi sciamani che abitavano il territorio cinese nel III secolo a.C. erano invitati dagli imperatori per la costruzione di altari e templi nella capitale. Nonostante l'ostilit\u00e0 dei funzionari di corte essi mantennero un ruolo importante per oltre un millennio fino all'emanazione di un editto del 1023 che rimandava gli sciamani nelle loro province d'origine, decretando l'abbattimento dei loro altari; in un'epoca in cui lo Stato si era ormai completamente confucianizzato lo sciamanesimo venne abolito dalla corte, continuando per\u00f2 ad essere praticato a livello popolare fino ai giorni nostri, seppur con una estensione molto minore.\nGli indigeni della Nuova Guinea, sotto l'effetto di alcune sostanze psichedeliche, erano convinti di entrare in contatto con i parenti defunti: il problema che sorgeva era che un morto tornato tra i vivi cambiava il proprio carattere, cos\u00ec da buono sarebbe potuto divenire cattivo e viceversa; questo cambiamento era alla base dei riti funerari, tesi a prevenirlo o ad assecondarlo. I Roro della Nuova Guinea inscenavano una strana cerimonia per richiamare al villaggio gli spiriti dei morti, considerandoli loro alleati.\nEsistono diverse teorie per spiegare la diffusione quasi globale dello sciamanesimo, le principali sono:\nProbabilmente (come spesso accade) il giusto sta nel mezzo e cio\u00e8 che tutte e tre le teorie sono valide e non incompatibili, quindi si possono integrare tra loro.\nNeo sciamanesimo e \"sciamani di plastica\".\nIl movimento New Age si \u00e8 di recente sincreticamente appropriato di idee prese dallo sciamanesimo, come anche di credenze e pratiche di religioni orientali e di una gran variet\u00e0 di culture indigene.\nEsistono pure, in circoli esoterici ed occultistici, legati anche a movimenti neopagani del Nord Europa, altri tentativi moderni di reinvenzione dello sciamanesimo.\nCome negli altri casi, anche nel caso dello sciamanesimo, le culture che praticano originariamente queste tradizioni, molto spesso condannano il movimento New Age e gli altri movimenti per l'uso non corretto, superficiale e frainteso che fanno delle loro pratiche tradizionali e dei termini; e li chiamano, in senso dispregiativo, \"sciamani di plastica\" esattamente come riportato anche da una proclamazione avvenuta il 9 marzo 2003 del capo indiano Lakota, Arvol Looking Horse relativamente appunto al binomio indiano e new age dove per pensiero indiano si intende cultura e spiritualit\u00e0."}
{"id": "708415", "revid": "2184720", "url": "https://it.wikipedia.org/wiki?curid=708415", "title": "IP (marchio)", "text": "IP (Italiana Petroli) \u00e8 un marchio commerciale del Gruppo API utilizzato per la distribuzione di carburanti.\nCon oltre punti vendita, \u00e8 il primo marchio per numero di distributori sul territorio italiano.\nStoria.\nIl marchio IP, all'epoca \"Industria Italiana Petroli\", nasce ufficialmente a Genova nel maggio 1974 come epilogo del processo che, sul finire del 1973, aveva portato all'acquisizione delle attivit\u00e0 della \"Shell Italiana\", filiale della Royal Dutch Shell, da parte dell'Eni: la nuova societ\u00e0 eredita tutta la rete di distribuzione della compagnia anglo-olandese. Il nuovo marchio sostituisce quello della Shell nel corso del 1975; il processo di rinnovamento, oltre all'immagine, porta all'ammodernamento delle stazioni di servizio della societ\u00e0 e all'aggiornamento della gamma dei prodotti venduti.\nI primi anni della neonata IP risultano complicati per via della difficile integrazione nel gruppo Eni, situazione ulteriormente gravata dalla incerta situazione internazionale del petrolio. Con l'entrata negli anni 1980 l'azienda, che nel marzo 1987 assume la denominazione di \"Italiana Petroli\", recupera slancio. \nAlla fine degli anni 1990 la societ\u00e0 si posiziona come la seconda realt\u00e0 italiana nella distribuzione e commercializzazione di prodotti petroliferi; a partire dal 1995 era stato inoltre avviato un programma di rinnovamento e restyling della rete di impianti, per meglio competere con i concorrenti internazionali.\nNel 1999 la IP viene fusa per incorporazione in Agip Petroli, poi a sua volta assorbita da Eni. A seguito di questi processi avviene uno scambio di distributori tra i due marchi di propriet\u00e0 Eni, con il passaggio sotto le insegne Agip dei punti vendita IP pi\u00f9 redditizi, per vendite e caratteristiche strutturali, e contemporaneo declassamento al logo IP per i punti vendita Agip meno redditizi, ovvero basse vendite e caratteristiche strutturali minimali; in seguito Eni vende i punti vendita ex Agip, ora rinominati IP, in pacchetti a operatori indipendenti (retisti) con il vincolo di convenzionarli con il marchio IP.\nA maggio 2002, con lo strumento della cessione del ramo d'azienda, Eni ricostituisce di fatto una nuova \"Italiana Petroli\" che pu\u00f2 contare su circa punti vendita, di cui circa 200 di propriet\u00e0, mentre i restanti sono convenzionati. In termini di quota mercato la nuova IP si colloca quasi al 7%. Alla fine del 2004 Eni mette in vendita tramite bando la IP, che nei primi mesi del 2005 viene acquistata dall'Anonima Petroli Italiana (API) per 189 milioni di euro; il passaggio viene formalizzato il successivo 6 settembre. Nel 2007 IP viene fusa per incorporazione nell'API: ne consegue un \"rebranding\" societario che porta tutti i distributori ex API ad adottare il marchio IP.\nNel 2017, con l'acquisizione di TotalErg da parte del gruppo API (rinominato Italiana Petroli nel 2019), la rete ex TotalErg passa alle insegne IP che diventa cos\u00ec, con circa distributori, il marchio petrolifero pi\u00f9 diffuso sulle strade italiane con il 24% del mercato nazionale.\nSponsorizzazioni.\nDalla seconda met\u00e0 degli anni 1980 il marchio IP consolida la sua notoriet\u00e0 anche grazie alla sponsorizzazione della nazionale calcistica italiana, legame iniziato nel 1987 e proseguito ininterrottamente per il successivo decennio, e che vivr\u00e0 un'ulteriore appendice a cavallo degli anni 2000 e 2010.\nDa qui in avanti IP consolida il suo legame con il mondo dello sport, sia in campi strettamente legati al suo \"core business\" come le forniture tecniche, legandosi tra gli altri all'Aprilia plurivittoriosa nel motomondiale negli anni 1990, sia con operazioni di mecenatismo sportivo rivolte a discipline minori e societ\u00e0 dilettantistiche."}
{"id": "708422", "revid": "121471809", "url": "https://it.wikipedia.org/wiki?curid=708422", "title": "Kull di Valusia", "text": "Kull di Valusia, chiamato anche Kull di Atlantide o Kull il Conquistatore, \u00e8 un personaggio immaginario di genere fantasy ideato dallo scrittore Robert E. Howard. Ha esordito nel racconto \"Il regno fantasma\" \"(The Shadow Kingdom)\", nella rivista \"Weird Tales\" (agosto 1929). Il personaggio \u00e8 stato impersonato sul grande schermo dall'attore Kevin Sorbo nel film del 1997 \"Kull il conquistatore\".\nPersonaggio.\nKull nasce nell'Atlantide pre-cataclisma nel 20.000 a.C., quando Atlantide \u00e8 comandata da trib\u00f9 barbare. Ad est di Atlantide si trova l'antico continente di Thuria, diviso fra parecchi regni civilizzati, tra cui si trovano Commoria, Grondar, Kamelia, Thule e Verulia. Il pi\u00f9 potente tra questi \u00e8 Valusia. Ad est di Thuria erano ubicate le isole di Lemuria, che erano le vette del continente sommerso di Mu.\nElenco di racconti.\nI racconti del ciclo di Kull sono circa dieci. Vengono qui presentati secondo un ordine cronologico stabilito da Lin Carter:"}
{"id": "708423", "revid": "88740", "url": "https://it.wikipedia.org/wiki?curid=708423", "title": "Rhus coriaria", "text": "Il sommacco siciliano (\"Rhus coriaria\" L.) \u00e8 una pianta appartenente alla famiglia delle Anacardiaceae.\nDescrizione.\n\u00c8 un arbusto deciduo, che pu\u00f2 raggiungere altezze fino a 3 metri. Ha foglie pennate, lunghe 10-20 centimetri, con bordo seghettato. I fiori, di colore giallo-verdastro, sono riuniti in pannocchie. Fiorisce in maggio-agosto.\nI frutti sono drupe rosso-bruni, velenosi se consumati freschi.\nDistribuzione e habitat.\nIn Italia, il sommaco \u00e8 presente nel Sud dal livello del mare sino fino a 800\u20131000 m di altitudine, spesso come relitto di antiche colture. In Sicilia \u00e8 diffusa specialmente nelle province di Palermo e di Trapani.\nLa specie \u00e8 diffusa anche in Europa meridionale, Medio Oriente e Nord Africa.\nUsi.\nCulinario.\nI frutti, raccolti prima che giungano a maturazione e fatti essiccare, una volta tritati danno vita a una spezia dal sapore acidulo, simile al succo di limone, quasi sconosciuta in occidente ma particolarmente usata nella cucina vicino e mediorientale: libanesi e siriani la usano per insaporire il pesce; iracheni e turchi la aggiungono alle insalate; iraniani e georgiani ci condiscono il kebab.\nIdeale con lenticchie, ripieni per il pollo, cipolle e salse di yogurt.&lt;br&gt;\nSe ne ricava il succo immergendo i semi triturati in acqua per venti minuti (circa 1 dL d'acqua ogni 35 grammi di semi), quindi si scolano e si strizzano.\nSalutistico.\nQuesta spezia ha un potere antiossidante (ORAC) tra i pi\u00f9 elevati in assoluto, un indice di valore 312400, circa 73 volte pi\u00f9 potente di una mela, notoriamente considerata un ottimo antiossidante.\nNei paesi mediorientali se ne prepara una bevanda acidula che si somministra per la cura dei lievi disturbi di stomaco.\nPelletteria.\nUn tempo dalla corteccia e dalle foglie della pianta si estraevano i tannini impiegati in tintoria e nel processo di concia delle pelli."}
{"id": "708426", "revid": "21880", "url": "https://it.wikipedia.org/wiki?curid=708426", "title": "Sommacco siciliano", "text": ""}
{"id": "708427", "revid": "12079", "url": "https://it.wikipedia.org/wiki?curid=708427", "title": "Bir Gandus", "text": ""}
{"id": "708430", "revid": "1226", "url": "https://it.wikipedia.org/wiki?curid=708430", "title": "Kull di Atlantide", "text": ""}
{"id": "708431", "revid": "1305772", "url": "https://it.wikipedia.org/wiki?curid=708431", "title": "Kull", "text": ""}
{"id": "708433", "revid": "125856847", "url": "https://it.wikipedia.org/wiki?curid=708433", "title": "Marco Presta", "text": "Biografia.\nHa conseguito la maturit\u00e0 classica al Liceo ginnasio statale Augusto di Roma. Diplomato all'Accademia nazionale d'arte drammatica, ha lavorato in teatro con Luca Ronconi, Aldo Trionfo e Andrea Camilleri per poi approdare alla radio. Insieme ad Antonello Dose dal 1995 \u00e8 infatti autore e conduttore della popolare trasmissione radiofonica \"Il ruggito del coniglio\", vincitrice di importanti premi nazionali, quali il premio Flaiano, il premio Satira Politica a Forte dei Marmi, il premio Aristofane, il premio Bordighera Citt\u00e0 dell'Umorismo, il premio Fregene, il Premio simpatia in Campidoglio e numerosi altri.\nIn televisione ha lavorato come sceneggiatore televisivo, per Rai 1, per le serie televisive \"Un medico in famiglia\", con protagonisti Giulio Scarpati e Lino Banfi, e \"Pazza famiglia\", con Enrico Montesano. Nel 1991-1992 collabor\u00f2, con Enrico Vaime e il sodale Antonello Dose, ai testi di La pi\u00f9 bella sei tu di Luciano Rispoli su Telemontecarlo. Come autore e presentatore ha realizzato, insieme all'amico e collega Antonello Dose, \"Dove osano le quaglie\", trasmissione televisiva andata in onda per tre edizioni su Rai 3 il sabato sera, e \"Buono Domenico\", trasmissione in onda su Radio 2 la domenica mattina. Nel 1997 ha inoltre partecipato, con Dose, al programma televisivo \"Giochi senza frontiere\", condotto da Maria Teresa Ruta. Dal 2012 collabora ai testi di Luciana Littizzetto a Che tempo che fa.\nCome autore ed attore teatrale, in questi ultimi anni, \u00e8 protagonista di diversi spettacoli, alcuni in collaborazione con Chiara Noschese e Fabio Toncelli andati in scena al teatro Vittoria di Roma, tra cui \"Scorretto\", \"Abbiamo due ore di vantaggio\" e \"L'ultimo italiano\". Nel 2014 ha scritto la commedia \"Anche se sei stonato\" con Max Paiella e Attilio Di Giovanni andata in scena al teatro Olimpico. Nel 2017 scrive e va in scena con \"Zombie,\" sempre insieme a Max Paiella.\n\u00c8 inoltre autore di libri editi Giulio Einaudi Editore, tra cui \"Il paradosso terrestre\", una raccolta di racconti surreali e divertenti, e \"Un calcio in bocca fa miracoli\", il suo primo romanzo, di cui protagonista \u00e8 un \"uomo anziano\" che racconta in prima persona e in chiave satirica le \"libert\u00e0\" che l'et\u00e0 gli concede, \"Il piantagrane, L'allegria degli angoli\" e \"Accendimi\". Nel 2019, sempre con Einaudi, ha scritto il libro \"Fate come se non ci fossi\". Ha lavorato anche come sceneggiatore al film \"Opopomoz\" di Enzo D'Al\u00f2.\nDal 2014 interviene con dei contributi satirici al programma televisivo \"Petrolio\" condotto da Duilio Giammaria."}
{"id": "708434", "revid": "122246", "url": "https://it.wikipedia.org/wiki?curid=708434", "title": "Heraion alla foce del Sele", "text": "L'Heraion alla foce del Sele o tempio di Hera Argiva \u00e8 un antico santuario della Magna Grecia dedicato alla dea Era, situato in origine alla foce del fiume Sele, a circa 9\u00a0km dalla citt\u00e0 di Paestum, nell'odierno comune di Capaccio Paestum.\nIl santuario si trova ora a circa 1,5\u00a0km dall'attuale linea di costa, a seguito dell'avanzamento di quest'ultima, rispetto all'antica collocazione, per il deposito dei sedimenti alluvionali portati dal fiume.\nFonti storiche.\nL'esistenza del santuario \u00e8 testimoniata da fonti storiche che, per lungo tempo, sono rimaste prive di alcun riscontro nella realt\u00e0. Strabone colloca il santuario di \"Hera Argiva\" al confine settentrionale della Lucania, sulla sinistra idrografica del fiume Sele, a 50 stadi dalla citt\u00e0 pestana e ne attribuisce la fondazione a Giasone durante la spedizione degli Argonauti. Lo stesso santuario viene collocato da Plinio il Vecchio sulla sponda opposta del fiume. Una simile imprecisione, consueta nell'opera dello scrittore latino, avr\u00e0 l'effetto di offuscare il dato storico rendendone problematico il ritrovamento dei resti.\nStoria.\nIl santuario fu fondato agli inizi del VI secolo a.C. dai greci provenienti da Sibari e dedicato alla dea Hera Argiva, protettrice della navigazione e della fertilit\u00e0.\nInizialmente vi si doveva svolgere un culto all'aperto, in un'area sacra dotata di un altare e delimitata da portici, destinati all'accoglienza dei pellegrini.\nAlla fine del VI secolo si ebbe la costruzione di un grande tempio, probabilmente ottastilo (con otto colonne sulla facciata) e periptero. Insieme furono costruiti, davanti ad esso, a una certa distanza, due altari monumentali.\nDopo l'arrivo dei Lucani, alla fine del V secolo a.C., si ebbe il momento di massima fioritura del santuario, con la costruzione di nuovi edifici che riutilizzarono i materiali di quelli pi\u00f9 antichi: un nuovo portico e, accanto, un edificio per riunioni. Ad una certa distanza venne edificato inoltre un edificio quadrato in cui sono state rinvenuti numerosi pesi da telaio e dove si \u00e8 ipotizzato che le fanciulle da marito tessessero il peplo per la statua di culto, offerto alla dea con una processione annuale. Qui \u00e8 stata trovata una statua in marmo di Hera, seduta in trono e con in mano un melograno.\nNel 273 a.C. l'area fu conquistata dai Romani che vi fondarono la colonia di Paestum. L'edificio per la tessitura fu distrutto e costruito un recinto intorno all'area sacra.\nIl santuario sopravvisse fino al II secolo d.C., in una progressiva decadenza, finch\u00e9, anche a seguito all'impaludamento della zona, si perse gradualmente ogni forma di memoria della sua ubicazione.\nIl culto di Hera sopravvisse successivamente in forme cristiane con la \"Madonna del Granato\", il cui culto, nell'omonimo e vicino santuario, riprende la raffigurazione di Hera con la melagrana.\nIl santuario venne rimesso in luce dagli scavi degli archeologi di Umberto Zanotti Bianco e Paola Zancani Montuoro, tra il 1934 e il 1940.\nCiclo scultoreo delle metope.\nNegli scavi sono state rinvenute circa settanta metope con raffigurazioni scolpite in arenaria locale.\nCirca quaranta appartengono a un ciclo pi\u00f9 antico (seconda met\u00e0 del VI secolo) e dovevano decorare edifici oggi non pi\u00f9 riconoscibili. Le metope di questo ciclo raffigurano episodi del mito delle dodici fatiche di Eracle e del ciclo Troiano, ma anche di Giasone e di Oreste. Sono scolpite abbassando il fondo all'esterno della linea di contorno delle figure: in questo modo, la parte in rilievo rimane molto piatta. Questo indicherebbe che la raffigurazione, nei suoi particolari, era probabilmente completata dal colore.\nIl ciclo pi\u00f9 recente, di circa 30 metope, raffigura invece delle fanciulle danzanti, rese a bassorilievo.\nLe metope sono collocate nel Museo archeologico nazionale di Paestum, sorto, nel 1952, proprio attorno a questi ritrovamenti. La loro collocazione museale riprende la presumibile struttura del tempio a cui erano state inizialmente attribuite. Tuttavia occorre dire che n\u00e9 l'interpretazione dei cicli narrativi n\u00e9 la collocazione, trovano concordia unanime tra gli studiosi.\nPer Roland Martin le 38 metope del ciclo pi\u00f9 antico (seconda met\u00e0 del VI secolo a.C.) dovevano decorare un \"Thesauros\" (cappella votiva), con pianta rettangolare e facciata dorica con due colonne \"in antis\". Il capitello delle colonne doriche, sottolineato alla base dell'echino con due filetti distaccati, contrastava con i capitelli ionici delle ante; questi ultimi, quasi elementi applicati alle estremit\u00e0 del muro, presentano un corpo principale che si svasa per reggere uno spesso abaco decorato con palmette e fiori di loto, mentre la base \u00e8 sottolineata da un piccolo meandro. Il fregio dorico, privo di funzioni architettoniche, era posto davanti agli elementi in legno che sorreggevano il tetto. I triglifi, fortemente aggettanti come nel Tempio C di Selinunte, sono larghi quasi quanto le metope. Le intaccature visibili nella parte posteriore delle metope mostrano che queste ultime furono inserite tra i triglifi dopo la messa in opera delle travature in legno.\nI doni votivi.\nGli scavi del santuario hanno inoltre restituito una grande quantit\u00e0 di doni votivi (per lo pi\u00f9 statuette in terracotta raffiguranti la dea), che dopo qualche tempo venivano ritualmente seppelliti: un primo deposito era stato realizzato nei pressi del tempio ed era costituito da cinque fosse rivestite da lastroni in pietra e con coperchio pure in pietra. Delle tracce di bruciato si riferiscono ai sacrifici offerti all'atto del seppellimento e i materiali depositati vanno dal VI al II secolo a.C.\n\u00c8 stata inoltre rinvenuta una seconda grande fossa, con circa seimila oggetti tra statuette in terracotta e piccoli oggetti in bronzo databili tra il IV e il II secolo a.C. (ma con alcune monete del II secolo d.C., in piena epoca romana imperiale).\nGran parte dei doni votivi sono visibili sul sito stesso del santuario, nel \"Museo narrante del santuario di Hera Argiva alla foce del Sele\", ospitato in una masseria ristrutturata (\"masseria Procuriali\")"}
{"id": "708436", "revid": "1979289", "url": "https://it.wikipedia.org/wiki?curid=708436", "title": "Steven Pinker", "text": "Citato come uno degli intellettuali pi\u00f9 influenti da varie riviste, Pinker ha ricevuto premi dalla American Psychological Association, dall'Accademia nazionale delle scienze, dalla Royal Institution e dall'American Humanist Association. Inoltre, serve nel consiglio di redazione di diverse riviste scientifiche e nel comitato consultivo di varie istituzioni accademiche. Partecipa frequentemente ai dibattiti pubblici che riguardano la scienza e la societ\u00e0.\nBiografia.\nPinker \u00e8 nato e cresciuto in una famiglia ebraica della classe media. I suoi nonni emigrarono dalla Polonia e dalla Bessarabia in Canada nel 1926. Suo padre Harry, un avvocato, lavor\u00f2 inizialmente come rappresentante di una ditta di costruzioni, mentre sua madre Roslyn fu dapprima una casalinga, per poi diventare consulente scolastica e infine vicepreside di scuola superiore. Ha due fratelli minori: Robert, che \u00e8 analista politico per il governo canadese, e Susan, che \u00e8 psicologa e scrittrice. Pinker spos\u00f2 Nancy Etcoff nel 1980, da cui divorzi\u00f2 nel 1992; successivamente, spos\u00f2 Ilavenil Subbiah nel 1995, ma il matrimonio fin\u00ec nel 2006. La sua terza moglie, che spos\u00f2 nel dicembre 2007, \u00e8 la scrittrice e filosofa Rebecca Goldstein. Pinker ha due figliastre, acquisite con l'ultimo matrimonio: la scrittrice Yael Goldstein Love e la poetessa Danielle Blau.\nPinker si diplom\u00f2 al college Dawson nel 1973. Si laure\u00f2 in psicologia all'Universit\u00e0 McGill nel 1976 e ottenne il dottorato di ricerca in psicologia sperimentale ad Harvard nel 1979 sotto Stephen Kosslyn. Per un anno condusse ricerca scientifica al Massachusetts Institute of Technology (MIT), dopodich\u00e9 divenne assistente universitario prima ad Harvard e poi all'Universit\u00e0 di Stanford. Dal 1982 al 2003, Pinker ha insegnato al \"Department of Brain and Cognitive Sciences\" del MIT, dal 1985 al 1994 \u00e8 stato co-direttore del \"Center for Cognitive Science\", per poi diventare, dal 1994 al 1999, direttore del \"Center for Cognitive Neuroscience\", prendendo un anno sabbatico all'Universit\u00e0 della California a Santa Barbara, nell'anno accademico 1995-96. Dal 2003, \u00e8 professore \"Johnstone Family\" di psicologia ad Harvard; dal 2008 al 2013 gli \u00e8 stato assegnato il titolo di professore \"Harvard College\" come riconoscimento della sua passione per l'insegnamento. Inoltre, tiene lezioni come professore a contratto al \"New College of the Humanities\", un college privato di Londra.\nOpinioni.\nDi famiglia ebraica, all'et\u00e0 di tredici anni ha abbracciato l'ateismo, una posizione che lui vede come sostenibile da un punto di vista empirico. Riguardo alle sue origini familiari, Pinker ha dichiarato che varie volte si \u00e8 sentito culturalmente ebreo, pur non essendolo mai stato da un punto di vista religioso.\nDa adolescente si considerava anarchico, finch\u00e9 non assistette ai disordini che seguirono a un attacco della polizia durante la rivolta di Murray-Hill a Montr\u00e9al il 17 ottobre 1969. Pinker si identifica come femminista di uguaglianza, che lui definisce come dottrina morale sull'equo trattamento che non pone vincoli alle questioni empiriche, aperte in biologia e psicologia. Ha reso noto il risultato di un test condotto sul proprio orientamento politico, che lo collocherebbe in una posizione n\u00e9 di destra n\u00e9 di sinistra, ma pi\u00f9 vicina al liberalismo che all'autoritarismo.\nForte sostenitore della psicologia evoluzionista e della teoria computazionale della mente, ha scritto diversi saggi di divulgazione scientifica sulla mente e sul linguaggio. La sua attivit\u00e0 di ricerca scientifica si concentra sulla percezione sulla psicolinguistica e in particolare sulle immagini mentali, sul riconoscimento delle forme, sull'attenzione visiva, sullo sviluppo del linguaggio dei bambini, sui fenomeni regolari e irregolari nel linguaggio, sulle basi neurali delle parole e della grammatica e sulla psicologia della cooperazione e della comunicazione.\nPinker sostiene che la facolt\u00e0 umana del linguaggio \u00e8 un istinto, un comportamento innato modellato dalla selezione naturale e adattato alle esigenze comunicative dell'uomo. Nei suoi libri divulgativi, \"L'istinto del linguaggio\", \"Come funziona la mente\", \"Tabula rasa\" e \"Fatti di parole\", vengono descritti gli aspetti del campo della psicolinguistica e delle scienze cognitive, e vengono riportati resoconti della sua stessa attivit\u00e0 di ricerca. Nel saggio \"Il declino della violenza\", Pinker porta avanti l'idea che la violenza nelle societ\u00e0 umane \u00e8, in generale, costantemente diminuita con il tempo e identifica sei cause principali per tale declino. Sulla stessa lunghezza d'onda, nel 2018 pubblica \"Illuminismo adesso\", un saggio in cui utilizza i dati statistici attuali per provare che il benessere umano \u00e8 aumentato notevolmente negli ultimi tempi grazie a valori Illuministi come la scienza, la ragione e l'umanesimo; allo stesso tempo sostiene che questi valori siano attualmente minacciati da alcune tendenze moderne non razionali come il fondamentalismo religioso, il politicamente corretto e il postmodernismo."}
{"id": "708437", "revid": "287204", "url": "https://it.wikipedia.org/wiki?curid=708437", "title": "Aleksandr Petrovic Kazdan", "text": ""}
{"id": "708439", "revid": "31886", "url": "https://it.wikipedia.org/wiki?curid=708439", "title": "Antonello Dose", "text": "Biografia.\nAntonello Dose nasce nel 1962 a Palmanova in provincia di Udine da genitori di Gonars e si trasferisce a pochi mesi con la famiglia a Roma dove vive e lavora. Nel 1981, pochi giorni dopo il diploma di maturit\u00e0 scientifica, inizia a studiare come attore nel campo dell'Antropologia teatrale prima all'I.S.T.A di Eugenio Barba e poi presso il Centro per la Sperimentazione e la Ricerca Teatrale di Pontedera. Lasciata Pontedera recita in teatro con Luca Ronconi e nel cinema con Marco Bellocchio. Nella seconda met\u00e0 degli anni ottanta inizia professionalmente l'attivit\u00e0 di autore assieme a Marco Presta con il quale scriveva e lavorava fin dai primi anni del Liceo. I due collaborano con Enrico Vaime alla realizzazione di testi teatrali e televisivi, tra cui un Festival di Sanremo. Scrivono per Fabio Fazio, Enrico Montesano, Tullio Solenghi e Simona Marchini.\nIn coppia con l'amico e collega Marco Presta svolge una intensa attivit\u00e0 radiotelevisiva. Nel 1991-1992 collabora ai testi di La pi\u00f9 bella sei tu di Luciano Rispoli su Telemontecarlo. Dal 1992 collabora con RadioRAI come autore e conduttore di programmi come: \"Effetti collaterali\" (1992-'93), \"Chidovecomequando\" (1993-'94), \"Tira imbecille\" (per i mondiali di calcio del 1998), \"Buono Domenico\" ('97, variet\u00e0 domenicale), speciali da San Remo e Miss Italia. Dal 2 ottobre 1995 \u00e8 autore e conduttore della seguitissima trasmissione radiofonica \"Il ruggito del coniglio,\" vincitrice di importanti premi nazionali, tra i quali il premio Flaiano, il premio Satira Politica a Forte dei Marmi, il premio Aristofane, il premio Bordighera Citt\u00e0 dell'Umorismo, il premio Fregene, il premio simpatia in Campidoglio e il premio Biagio Agnes. Nel 1997 ha partecipato al programma televisivo \"Giochi senza frontiere\", condotto da Maria Teresa Ruta. Nel 2004 nel 2005 e nel 2006 conduce \"Dove osano le quaglie\" per Rai3.\nIl binomio \"Dose &amp; Presta\" ha lavorato come sceneggiatore televisivo, per Rai1, nel noto serial Un medico in famiglia e in \"Pazza famiglia\", rispettivamente con protagonisti Lino Banfi ed Enrico Montesano. Per il cinema hanno sceneggiato Anche i commercialisti hanno un'anima di Maurizio Ponzi e scritto i dialoghi del film di animazione \"Opopomoz\" di Enzo D'Al\u00f2. Sono autori di alcuni libri ispirati dal loro lavoro radiotelevisivo e cinematografico. Dal febbraio del 2003 scrivono la rubrica domenicale di satira e di costume sulla prima pagina del quotidiano \"Il Messaggero\": \"Domenica Aperto\" (2003-2007); \"\u00c8 luned\u00ec, coraggio\" (dal 2007 fino al 2013)\n\u00c8 cofondatore del gruppo Arcobalena che, all'interno del movimento religioso buddista Soka Gakkai, riunisce le persone LGBTQ.\nIn coppia con Marco Presta conduce una rubrica satirica all'interno di \"Unomattina\" su Rai1 in collegamento video con Francesca Fialdini.\nNel 2017 pubblica il libro \"La rivoluzione del coniglio\" (Mondadori) dove racconta la sua vita e di come ha incontrato ed abbracciato il Buddhismo di Nichiren Daishonin all'interno dell'ente religioso laico Buddhista Soka Gakkai."}
{"id": "708443", "revid": "599013", "url": "https://it.wikipedia.org/wiki?curid=708443", "title": "Jean Alavoine", "text": "Professionista dal 1908 al 1925, era soprannominato \"Le Gars Jean\", vinse diciassette tappe al Tour de France.\nCarriera.\nCorse per la Peugeot e per la Alcyon-Dunlop. Fu due volte campione francese, nel 1909 e nel 1920.\nSi distinse in particolare al Tour de France cui partecip\u00f2 undici volte tra il 1909 ed il 1923, vincendo 17 tappe e concludendo quattro volte sul podio: terzo nel 1909 e 1914, secondo nel 1919 e 1922. Partecip\u00f2 una sola volta al Giro d'Italia nel 1920 riuscendo ad aggiudicarsi due tappe e classificandosi al terzo posto, risultando pertanto il primo transalpino a salire sul podio della corsa rosa.\nConclusa la carriera ciclistica si dedic\u00f2 alla politica, candidandosi alla Camera nel collegio di Versailles.\nMor\u00ec nel 1943 all'et\u00e0 di 55 anni in un incidente stradale durante una corsa per vecchie glorie."}
{"id": "708448", "revid": "125263019", "url": "https://it.wikipedia.org/wiki?curid=708448", "title": "Corno Grande", "text": "Il Corno Grande () \u00e8 una montagna italiana.\nSi tratta della pi\u00f9 elevata cima del massiccio del Gran Sasso nonch\u00e9 dell'Appennino e sorge in Abruzzo nel territorio dei comuni di Pietracamela e Isola del Gran Sasso. Si tratta della pi\u00f9 alta cima della penisola italiana (escluso, quindi, l'arco alpino) nonch\u00e9 la seconda cima d'Italia fuori dalle Alpi dopo l'Etna. Fu asceso per la prima volta nel 1573 da Francesco De Marchi.\nGeografia.\nDi conformazione geomorfologica simile a quella dei gruppi alpini dolomitici, sia pur formato in buona parte da rocce calcaree, \u00e8 composto da quattro vette o sottocime interamente comprese nella provincia di Teramo:\nLa parete est della Vetta orientale (localmente conosciuta come \"il Paretone\") \u00e8 aspra, rocciosa e incombe con un dislivello di circa 2.000 m sulle dolci colline teramane. Sul versante settentrionale, a una quota compresa tra i 2.650\u00a0m e i 2.850\u00a0m si estende il ghiacciaio del Calderone, il ghiacciaio pi\u00f9 meridionale d'Europa. Sul versante meridionale a quota 2.650m circa \u00e8 posto \"Bivacco Andrea Bafile\", ai piedi del versante occidentale in zona Campo Pericoli \u00e8 posto il Rifugio Garibaldi, mentre tra Corno Grande e Corno Piccolo nel \"Vallone delle Cornacchie\" \u00e8 posto invece il Rifugio Carlo Franchetti.\nIl 22 agosto 2006 nella parete nord-est (il \"paretone\"), a causa di normali processi erosivi, si \u00e8 verificata una frana di grandi dimensioni (da 20.000 a 30.000\u00a0m\u00b3 di roccia si sono distaccati dal quarto pilastro), senza conseguenze sull'incolumit\u00e0 pubblica.\nLa vista dalla cima spazia a 360\u00b0 su tutte le altre cime del Gran Sasso d'Italia, su gran parte dell'Italia centrale, il mar Adriatico e gli altri grandi massicci e gruppi appenninici (Terminillo, Monti Sibillini, Monti della Laga, Maiella, Velino-Sirente, Monti Marsicani).\nEscursionismo e alpinismo.\nPrima ascesa.\nNel XVI secolo Francesco De Marchi not\u00f2 con interesse il Gran Sasso e, come racconta nella sua \"Cronaca\", dopo trent'anni di attesa comp\u00ec la prima scalata della cima, alla veneranda et\u00e0 di 69 anni.\nAccompagnato dal milanese Cesare Schiafinato e da Diomede dell'Aquila, nell'agosto del 1573 De Marchi si rec\u00f2 ad Assergi (\u00abSercio\u00bb) alla ricerca di qualche montanaro che avesse potuto fargli da guida. Individu\u00f2 un cacciatore di camosci, Francesco Di Domenico, che aveva gi\u00e0 scalato la cima e che si aggreg\u00f2 volentieri. Volle reclutare anche due fratelli, Simone e Giovampietro Di Giulio, e \u00aba preghi e premi\u00bb li convinse a fargli da portatori. Cos\u00ec, il 19 agosto 1573, con non poco sforzo, in cinque ore e un quarto, fu raggiunta la cima del Corno Grande (che lui chiamava il \u00abCorno Monte\u00bb): \u00abmirand'all'intorno, pareva che io fussi in aria\u00bb.\nItinerari.\nOltre che per diverse vie alpinistiche su roccia, neve o ghiaccio, la Vetta Occidentale si raggiunge tramite differenti percorsi di difficolt\u00e0 via via crescente:\nLa Vetta Centrale e quella Orientale sono invece raggiungibili tramite numerose vie di roccia che risalgono il \"Paretone\" e le pareti sovrastanti il ghiacciaio del Calderone.\nPer quanto riguarda le vie ferrate sul Corno Grande, attualmente sono percorribili la via ferrata Ricci che sale alla Vetta Orientale diff. EEA (casco, imbraco e set da ferrata), il sentiero attrezzato che raggiunge il bivacco Andrea Bafile diff. EEA. \nEsiste anche la via ferrata Brizio che serve a raggiungere il versante del Corno Piccolo da Campo Imperatore (sempre diff. EEA.)."}
{"id": "708451", "revid": "880848", "url": "https://it.wikipedia.org/wiki?curid=708451", "title": "Segregazione (chimica)", "text": "La segregazione \u00e8 il fenomeno chimico-fisico per cui in una soluzione solida che si forma durante il processo di solidificazione di una soluzione liquida AB, la componente liquida che solidifica con temperatura di fusione pi\u00f9 alta (sia ad esempio A) solidifica con la struttura nativa senza accusare l'effetto dell'altro componente della soluzione (B).\nA mano a mano che procede la solidificazione il processo conseguente di segregazione fa s\u00ec che il liquido che rimane si arricchisca del componente con pi\u00f9 bassa temperatura di fusione (B), rifiutato nelle precedenti interfacce di solidificazione e in ultima battuta former\u00e0 un'altra struttura tutta sua caratteristica del materiale B.\nLa segregazione si manifesta sia a livello microscopico sia macroscopico.\nSe ad esempio andiamo a osservare la formazioni di dendriti in soluzioni di leghe contenenti anche silicio (che solidifica a temperatura basse), le dendriti nell'accrescere andranno a \"respingere\" il silicio che si addenser\u00e0 nella parte che si solidificher\u00e0 per ultima; in questo contesto \u00e8 avvenuta la microsegregazione.\nLa macrosegregazione \u00e8 quella che invece nell'equilibrio, inesistente della solidificazione reale, produce da una soluzione liquida coerente una composizione metastabile di due fasi avvenuta la solidificazione."}
{"id": "708453", "revid": "1305772", "url": "https://it.wikipedia.org/wiki?curid=708453", "title": "Heraion", "text": "Un heraion \u00e8 un luogo di culto dedicato alla dea greca Era. Hanno questo nome numerosi santuari della Grecia antica, dall'epoca arcaica a quella ellenistica, collocati in tutto il bacino del Mediterraneo."}
{"id": "708477", "revid": "713714", "url": "https://it.wikipedia.org/wiki?curid=708477", "title": "Vergaio", "text": "Vergaio \u00e8 una frazione del comune di Prato, situata nella parte occidentale del territorio comunale.\nLa localit\u00e0 ha assunto fama internazionale per essere il paese d'adozione dell'attore e regista Roberto Benigni, che vi si trasfer\u00ec con la famiglia da bambino. Benigni ha citato Vergaio in numerose occasioni della propria carriera, anche durante la premiazione nella Notte degli Oscar del 24 marzo 1999, notte durante la quale il circolo Arci \"L'unione\" del paese fu fulcro del programma di Tele+ con le dirette e interviste di vari personaggi dello spettacolo, tra cui Diego Abatantuono.\nNel centro abitato si trova la chiesa di san Martino."}
{"id": "708480", "revid": "767487", "url": "https://it.wikipedia.org/wiki?curid=708480", "title": "MIRV", "text": "Le testate MIRV (\"Multiple Independently targetable Reentry Vehicles\"), dette anche testate multiple indipendenti, sviluppate nella seconda met\u00e0 degli anni sessanta, permisero ad un missile balistico di trasportare un numero di testate nucleari tali da colpire con un solo vettore decine di bersagli simultaneamente. Questo moltiplic\u00f2 le capacit\u00e0 distruttive dei missili pur mantenendone invariato il numero.\nLo scopo della progettazione di tale sistema fu essenzialmente un'evoluzione del sistema MRV che invece prevedeva l'uso di pi\u00f9 testate contro lo stesso bersaglio. A tale proposito l'utilizzo delle testate multiple garantisce molteplici vantaggi a livello tattico: si aumenta la capacit\u00e0 distruttiva dei propri sistemi diminuendo la potenza delle testate, si ha la capacit\u00e0 di distruggere pi\u00f9 obiettivi, si mettono praticamente fuori uso le difese anti-missile degli avversari, che difficilmente sono capaci di intercettarle.\nIl funzionamento di un ICBM dotato di testate MIRV pu\u00f2 essere diviso schematicamente in 3 fasi: Nella prima fase, detta di \"propulsione\", il missile uscito dal silos sale in quota, in questa fase il primo ed il secondo stadio si distaccano ad un'altezza predefinita fin quando non si arriva alla seconda fase, dove il veicolo di rientro principale (la punta del missile) si ritrova lanciato in orbita ed utilizza dei piccoli propulsori ed il suo sistema di navigazione inerziale, per posizionarsi sulla traiettoria di rilascio testate, a questo punto il veicolo principale inizia a scendere in atmosfera, man mano che scende rilascer\u00e0 le testate nucleari che contiene al suo interno e queste andranno autonomamente a colpire i bersagli prestabiliti dal computer. Ovviamente questa spiegazione \u00e8 molto semplificata, ma in linea di massima questo \u00e8 il funzionamento di un vettore con testate MIRV.\nAttualmente un sistema ancora pi\u00f9 efficiente chiamato MARV (\"MAneuverable Reentry Vehicle\") che dovrebbe essere basato su testate multiple indipendenti capaci di modificare il proprio percorso in quota, \u00e8 allo studio. Il sistema MARV dovrebbe rendere le testate ancora pi\u00f9 difficili da intercettare rispetto alle gi\u00e0 quasi inarrestabili MIRV."}
{"id": "708481", "revid": "1149807", "url": "https://it.wikipedia.org/wiki?curid=708481", "title": "Horizon (serie televisiva)", "text": "Horizon (titolo originale Higher Ground) \u00e8 una serie televisiva canadese trasmessa nel 2000. La serie \u00e8 ambientata in un istituto di rieducazione posto tra le montagne della Columbia Britannica, la Mount Horizon High School, che ospita giovani a rischio, vittime di abusi, dipendenza da droghe e con difficolt\u00e0 psicologiche di vario genere. Attraverso la ferrea disciplina, l'aiuto degli istruttori, il lavoro di gruppo e le attivit\u00e0 fisiche all'aria aperta, il gruppo di ragazzi protagonisti della serie (i \"Cliffhangers\") cerca di superare le proprie paure e di fare i conti col proprio difficile passato.\nEpisodi.\nLa serie \u00e8 composta da un'unica stagione di 22 episodi.\nAllo stato, la serie non \u00e8 mai uscita in edizione DVD; tuttavia, dal 2015 \u00e8 disponibile in lingua inglese su Amazon e iTunes in digital download."}
{"id": "708482", "revid": "1305772", "url": "https://it.wikipedia.org/wiki?curid=708482", "title": "Abm", "text": ""}
{"id": "708485", "revid": "1543377", "url": "https://it.wikipedia.org/wiki?curid=708485", "title": "Aptenodytes forsteri", "text": "Il pinguino imperatore (Aptenodytes forsteri ), uccello endemico dell'Antartide, \u00e8 il pi\u00f9 alto, il pi\u00f9 grande e il pi\u00f9 pesante tra tutti i pinguini. Maschi e femmine hanno un piumaggio simile e le stesse dimensioni: un'altezza che pu\u00f2 raggiungere i 125\u00a0cm e un peso compreso tra i 20 e i 40\u00a0kg. Dorso e testa sono neri e il ventre \u00e8 bianco, mentre la parte alta del petto \u00e8 color giallo chiaro; particolarmente evidenti sono due macchie giallo brillante a livello delle orecchie. Come gli altri pinguini, anch'esso \u00e8 incapace di volare. Le sue ali rigide e appiattite e il corpo affusolato sono particolarmente adatti all'ambiente marino.\nLa sua dieta \u00e8 costituita essenzialmente da pesci, ma pu\u00f2 comprendere anche crostacei come il krill o cefalopodi come il calamaro. Mentre d\u00e0 loro la caccia, pu\u00f2 restare sott'acqua anche 20 minuti, immergendosi fino a una profondit\u00e0 di 600 m. La specie \u00e8 ben adattata alle immersioni, in quanto possiede un'emoglobina dalla struttura particolare in grado di operare con bassissimi livelli di ossigeno. Il pinguino imperatore possiede inoltre delle ossa solide che gli permettono di resistere ai barotraumi, nonch\u00e9 la capacit\u00e0 di ridurre il metabolismo e di mettere in quiescenza alcune funzioni non vitali.\nIl pinguino imperatore \u00e8 noto per il ciclo vitale ben regolato, con gli adulti che ripetono ogni anno lo stesso rituale per riprodursi e allevare i propri piccoli. \u00c8 la sola specie di pinguino che si riproduce nel corso dell'inverno antartico. Maschi e femmine effettuano un lungo viaggio sul ghiaccio di 50\u2013100\u00a0km per formare delle colonie che possono comprendere migliaia di individui. Le femmine depongono un unico uovo, poi lasciano al maschio il compito della cova e tornano verso il mare in cerca di nutrimento. Successivamente, le femmine torneranno alla colonia, e allora saranno i maschi a dirigersi verso il mare, mentre le femmine rimangono insieme al pulcino. I genitori continueranno a fare la spola per l'approvvigionamento fino al termine delle cure parentali. L'aspettativa di vita del pinguino imperatore \u00e8 generalmente di 20 anni in natura, ma alcune osservazioni lasciano pensare che certi individui possano raggiungere i 50 anni di et\u00e0.\nDescrizione.\nAspetto degli adulti.\nCome tutti i pinguini, il pinguino imperatore ha un corpo slanciato per limitare le forze di attrito durante il nuoto, e delle ali simili a pinne piatte e rigide. Maschi e femmine hanno dimensioni e colorazione simili. Durante il periodo nuziale, l'adulto presenta delle piume di un nero intenso sul dorso, che ricoprono anche la testa, il mento, la gola e il sopra delle ali. Questo piumaggio nero \u00e8 ben delimitato dal piumaggio pi\u00f9 chiaro che copre il resto del corpo. L'interno delle ali e il ventre sono di colore bianco, che sfuma nel giallo chiaro nella parte alta del petto, mentre a livello delle orecchie si trova una macchia color giallo brillante. Il becco, lungo circa 8\u201310\u00a0cm, \u00e8 incurvato e parzialmente ricoperto di piume. La sua parte superiore \u00e8 nera, mentre quella inferiore pu\u00f2 essere rosa, arancio o lilla. La lingua \u00e8 munita di setole disposte in modo che la preda catturata non possa fuggire. Le zampe palmate sono nere.\nIl piumaggio scuro del pinguino imperatore sbiadisce fino a divenire grigio-bruno tra novembre e febbraio, prima della muta annuale di gennaio e febbraio. Diversamente che in altri uccelli, la muta in questa specie dura molto poco, circa 30-35 giorni. Le piume del pinguino imperatore emergono dalla pelle dopo aver raggiunto un terzo della loro lunghezza finale, prima della caduta di quelle vecchie, cos\u00ec da ridurre la perdita di calore. Le nuove penne espellono poi quelle vecchie prima di terminare la loro crescita. Questo rinnovamento del piumaggio ne migliora la tenuta e la protezione contro il freddo. Durante questo periodo, il pinguino imperatore non pu\u00f2 immergersi ed \u00e8 quindi costretto a digiunare.\nDimensioni.\nUn pinguino imperatore adulto pu\u00f2 misurare fino a 125\u00a0cm. Il suo peso pu\u00f2 variare tra i 20 e i 40\u00a0kg, soprattutto in funzione del sesso, in quanto i maschi, in media, sono pi\u00f9 pesanti delle femmine. Il peso varia anche in base alla stagione, poich\u00e9 questi animali, sia i maschi che le femmine, perdono gran parte del loro peso durante il periodo di allevamento dei pulcini e della cova delle uova. In effetti, maschi e femmine pesano in media rispettivamente 40 e 30\u00a0kg prima della stagione riproduttiva, ma quando questa \u00e8 terminata, il peso medio scende a 25\u00a0kg in entrambi i sessi.\nAspetto dei giovani.\nNei giovani, le macchie su ogni lato della testa, il mento e la gola sono bianchi, mentre la testa e il becco sono neri. Il pulcino del pinguino imperatore \u00e8 a sua volta ricoperto da un piumino grigio-argenteo con la testa nera a strisce bianche. Nel 2001, venne scoperto un pulcino interamente bianco, ma non si trattava di un individuo albino, in quanto i suoi occhi non erano rosa. Alla schiusa i pulcini pesano circa 315 g, e lasciano il nido quando raggiungono un peso pari al 50% di quello degli adulti.\nFisiologia.\nAdattamenti al freddo.\nIl pinguino Imperatore vive e si riproduce in un ambiente pi\u00f9 freddo di qualsiasi altra specie di uccello. La temperatura dell'aria pu\u00f2 scendere fino a -40\u00a0\u00b0C, con venti che soffiano fino a 150\u00a0km/h. L'acqua di mare, di -2\u00a0\u00b0C, presenta una temperatura di gran lunga inferiore rispetto a quella corporea dei pinguini di 40\u00a0\u00b0C. Essi devono quindi adattarsi per limitare le perdite di calore. Tra l'80 e il 90% dell'isolamento dei pinguini \u00e8 garantito dal loro piumaggio. Le piume sono rigide, corte e lanceolate, e ricoprono tutto il corpo: con 15 piume per cm\u00b2, i pinguini imperatore hanno il piumaggio pi\u00f9 fitto di qualsiasi altro uccello. Uno strato isolante supplementare \u00e8 formato da dei filamenti soffici presenti tra la pelle e le piume. Dei muscoli permettono al pinguino di mantenere erette le piume quando si trova a terra, in modo da ridurre le perdite di calore intrappolando uno strato d'aria tra la pelle e le piume. Al contrario, quando \u00e8 in acqua, le piume vengono premute contro la pelle, in modo da assumere una sagoma pi\u00f9 idrodinamica per nuotare meglio. La toeletta \u00e8 importante per i pinguini al fine di conservare un buon isolamento e un piumaggio ben impermeabile. L'isolamento \u00e8 anche garantito da uno spessore di grasso protettivo che all'inizio della stagione riproduttiva pu\u00f2 raggiungere i 3\u00a0cm. Questo strato di grasso limita il pinguino imperatore nei suoi movimenti, soprattutto in confronto al suo cugino meno ben fornito di grasso, ma pi\u00f9 agile, il pinguino di Magellano.\nIl pinguino imperatore \u00e8 in grado di mantenere il corpo ad una temperatura costante senza modificare il suo metabolismo quando le temperature sono comprese tra i -10 e i +20\u00a0\u00b0C. Al di sotto dei -10\u00a0\u00b0C, il suo metabolismo aumenta in modo significativo. Un pinguino pu\u00f2 comunque mantenere una temperatura corporea tra i 37,6 e i 38\u00a0\u00b0C anche quando la temperatura esterna scende fino a -50\u00a0\u00b0C. I movimenti che effettua per nuotare, camminare e tremare gli consentono di riscaldarsi, ed esso pu\u00f2 inoltre incrementare la catalisi dei lipidi delle sue riserve di grasso grazie agli enzimi, fenomeno indotto da un ormone, il glucagone. Quando la temperatura supera i 20\u00a0\u00b0C, il pinguino imperatore pu\u00f2 iniziare ad agitarsi, in modo che il suo metabolismo aumenti per smaltire il calore. Sollevare le ali gli permette di aumentare la superficie corporea esposta all'aria del 16%, in modo da facilitare ancora di pi\u00f9 la perdita del calore in eccesso.\nAdattamento alla pressione e ai bassi livelli di ossigeno durante le immersioni.\nOltre al freddo, il pinguino Imperatore deve fronteggiare altre condizioni ancor pi\u00f9 proibitive durante le sue immersioni in profondit\u00e0. In effetti, esso viene sottoposto a pressioni 40 volte maggiori di quelle presenti in superficie, che provocherebbero alla maggior parte degli altri organismi terrestri un barotrauma. Le sue ossa sono particolarmente solide, e questo limita il rischio di traumi fisici. Tuttavia, non \u00e8 ancora stato spiegato in modo soddisfacente come la specie riesca ad evitare i danni da decompressione causati dall'azoto.\nQuando si immerge, il pinguino imperatore utilizza significativamente una minore quantit\u00e0 di ossigeno. In effetti, la sua frequenza cardiaca si abbassa a 5 battiti al minuto e gli organi non vitali diminuiscono notevolmente la loro attivit\u00e0. La sua emoglobina e la sua mioglobina sono in grado di fissare e trasportare l'ossigeno anche quando la sua concentrazione nel sangue \u00e8 molto bassa, permettendo al pinguino di rimanere cosciente anche con livelli estremamente bassi di ossigeno.\nGrazie a questi adattamenti, il pinguino imperatore pu\u00f2 trattenere il respiro per 20 minuti e immergersi a una profondit\u00e0 superiore ai 500 m. Il fisiologo americano Gerry Kooyman rivoluzion\u00f2 gli studi riguardanti la ricerca di cibo dei pinguini quando pubblic\u00f2, nel 1971, i risultati ottenuti grazie all'installazione di microchip che registrarono dati nel corso delle immersioni dei pinguini imperatore. Scopr\u00ec infatti che la specie poteva raggiungere una profondit\u00e0 di 265 m, restando immersa anche per 18 minuti. Nel corso di ulteriori ricerche una femmina di piccole dimensioni raggiunse una profondit\u00e0 di 535 m nei pressi dello stretto di McMurdo. \u00c8 possibile che il pinguino imperatore possa immergersi ancor pi\u00f9 in profondo, ma a grandi profondit\u00e0 la precisione degli strumenti di misura diminuisce. Altri studi sul comportamento di un uccello in immersione hanno rivelato immersioni regolari di 150 m in acque profonde 1000 m, intervallate da piccole immersioni di 50 m e da immersioni profonde pi\u00f9 di 450 m, a profondit\u00e0 di 500 o 600 m. Questo suggerisce che la specie si nutra in prossimit\u00e0 del fondale oceanico.\nBiologia.\nRelazioni intra- e interspecifiche.\nRichiamo.\nIl pinguino Imperatore non ha un nido fisso. Quindi per individuare il suo o la sua partner e il suo pulcino all'interno della colonia utilizza dei richiami sonori: in tal caso si dice che \"raglia\" o \"grida\". Esso ha a sua disposizione un complesso registro di richiami necessari sia al riconoscimento tra i due partner che al riconoscimento tra gli adulti e i loro piccoli. \u00c8 la specie di pinguino che dispone della pi\u00f9 ampia gamma di richiami. Esso utilizza simultaneamente due bande di frequenze. I pulcini reclamano il cibo e chiamano i loro genitori con un fischio del quale possono modulare la frequenza.\nComportamento sociale.\nI pinguini imperatore sono animali sociali che vivono in colonie. Cacciano insieme e possono coordinare le loro immersioni e risalite in superficie. Sono attivi sia di giorno che di notte. Un adulto trascorre gran parte dell'anno a spostarsi tra la zona di nidificazione e le aree oceaniche ricche di nutrimento. Gli animali si disperdono nell'oceano da gennaio a marzo.\nUn comportamento specifico che il pinguino imperatore mette in atto per difendersi dal freddo \u00e8 quello di raggrupparsi in assembramenti compatti detti \u00abtestuggini\u00bb. Le osservazioni hanno mostrato l'esistenza di scambi di posizione, in media ogni 45 minuti, tra gli individui sferzati dalla tormenta alla periferia di queste testuggini e quelli all'interno, dove la temperatura pu\u00f2 raggiungere i 37\u00a0\u00b0C. A prima vista si potrebbe pensare che i pinguini facciano cos\u00ec per evitare che gli stessi individui siano sempre esposti al freddo o, nel caso di quelli al centro, restino troppo al caldo. Tuttavia, gli ecologi del comportamento animale suggeriscono una spiegazione molto pi\u00f9 \u00abegocentrica\u00bb. Infatti, poich\u00e9 \u00e8 molto difficile raggiungere il centro della testuggine a causa del raggruppamento troppo compatto degli individui, i pinguini posti in periferia, sferzati direttamente dalla tormenta, tendono ad aggirare e posizionarsi dietro al gruppo per proteggersi dal vento. Dopo un po', gli individui inizialmente posti al centro si troveranno esposti a loro volta alla tormenta e cambieranno di posizione, e cos\u00ec via. Il comportamento della formazione a testuggine sarebbe dunque basato su delle strategie individuali egoistiche per l'accesso al calore.\nPredatori e mortalit\u00e0.\nIl pinguino imperatore costituisce una preda ambita per vari uccelli e mammiferi marini. L'ossifraga (\"Macronectes giganteus\") \u00e8 il suo principale predatore terrestre, responsabile, da solo, del 34% delle morti dei giovani in alcune colonie. Lo stercorario di McCormick (\"Stercorarius maccormicki\") si nutre principalmente di pulcini morti, poich\u00e9 i giovani sono troppo grossi per essere minacciati nel periodo in cui questo arriva nella colonia.\nLe principali minacce per il pinguino quando si trova in acqua provengono da due mammiferi: la foca leopardo (\"Hydrurga leptonyx\"), che attacca gli adulti e i giovani durante le loro prime immersioni, e l'orca (\"Orcinus orca\"), che attacca gli adulti.\nUna percentuale consistente della mortalit\u00e0 dei pulcini \u00e8 imputabile alla scarsa cura durante la cova. Il genitore rimasto ad occuparsi dell'uovo pu\u00f2 smarrirlo, talvolta nel corso di conflitti o di scontri, o smettere di covarlo. Questo tipo di perdita raggiunge un massimo nel mese di maggio, subito dopo la deposizione, e i pinguini che hanno ancora il loro uovo in giugno sono generalmente quelli pi\u00f9 esperti. Da allora in poi, il pulcino \u00e8 soggetto a condizioni climatiche molto dure, che portano talvolta alla sua morte, ma pu\u00f2 anche soffrire di malnutrizione nel caso il genitore partito per alimentarsi tardi a tornare dal suo viaggio in mare.\nLocomozione.\nLa morfologia del pinguino, con le sue ali idrodinamiche che lo rendono inadatto al volo, \u00e8 perfetta per il nuoto: il corpo rigido e il collo corto gli permettono di spingersi in acqua alla velocit\u00e0 di 10\u201315\u00a0km/h, con punte che possono raggiungere i 30\u00a0km/h. La densit\u00e0 del corpo \u00e8 elevata, le ali fungono da pinne e le zampe da timone.\n\u00c8 in grado di camminare per lunghi tratti, ma anche di spostarsi sgusciando sul ventre. Maschi e femmine talvolta si spingono in cerca di cibo a pi\u00f9 di 500\u00a0km di distanza dalla colonia per nutrire i pulcini, coprendo per ogni viaggio tra gli 80 e i 1500\u00a0km. Un maschio che ritorna verso il mare dopo aver covato si dirige direttamente verso le zone di acqua libera permanenti, note come polinie, a circa 100\u00a0km dalla colonia.\nAlimentazione.\nIl pinguino imperatore si nutre principalmente di pesci, crostacei e cefalopodi, ma esistono variazioni significative tra una popolazione e l'altra. I pesci costituiscono generalmente la principale fonte di nutrimento, e l'aringa antartica (\"Pleuragramma antarctica\") rappresenta gran parte della dieta dell'uccello. Anche i pesci della famiglia dei Nototheniidae, alcuni calamari come il calamaro glaciale (\"Psychroteuthis glacialis\"), e il krill antartico (\"Euphausia superba\") vengono consumati frequentemente dal pinguino. Il pinguino imperatore caccia nelle acque dell'oceano Australe, nelle zone libere dai ghiacci o nelle interruzioni della banchisa. Una delle strategie che adotta consiste nell'immergersi a circa 50 m di profondit\u00e0, in modo da poter reperire quei pesci che vivono appena al di sotto della banchisa come \"Pagothenia borchgrevinki\", un pesce perciforme che si incontra frequentemente appena sotto lo strato di ghiaccio. Appena avvista la sua preda, risale rapidamente verso il ghiaccio per catturarla. Poi si tuffa di nuovo e ripete questa sequenza circa 6 volte prima di risalire in superficie per respirare. La composizione della sua dieta pu\u00f2 variare significativamente nel corso dell'anno e da una colonia all'altra. Cos\u00ec, il pesce pu\u00f2 costituire tra il 20 e il 96% della sua dieta, il krill tra l'1 e il 68% e i cefalopodi tra il 3 e il 65%. La resistenza al digiuno del pinguino imperatore \u00e8 estrema: in quattro mesi, il suo peso pu\u00f2 passare da 40 a 20\u00a0kg, non conservando pi\u00f9 di 2\u00a0kg di grasso.\nRiproduzione.\nI pinguini imperatore presentano la particolarit\u00e0 di riprodursi in una delle regioni pi\u00f9 inospitali del mondo, l'Antartide, durante l'inverno: le temperature possono scendere fino a -65\u00a0\u00b0C, con venti che soffiano a pi\u00f9 di 200 km/h. Talvolta, quando un sito di nidificazione diviene troppo ventoso, una colonia di pinguini imperatori pu\u00f2 spostarsi verso un luogo meno ostile.\nIl pinguino imperatore raggiunge la maturit\u00e0 a tre anni di et\u00e0, ma generalmente inizia a riprodursi solo da uno a tre anni dopo. Il ciclo di riproduzione annuale comincia all'inizio dell'inverno australe, in marzo e aprile, quando tutti i pinguini imperatori adulti si dirigono verso le aree di nidificazione delle colonie. Spesso devono camminare per 50\u2013100\u00a0km dalla periferia della banchisa fin nell'entroterra. L'inizio del viaggio sembra essere indotto dalla diminuzione della lunghezza delle giornate. Cos\u00ec, controllando la luminosit\u00e0 e imitando delle giornate brevi, gli scienziati hanno indotto l'ingresso nel periodo riproduttivo nei pinguini imperatori in cattivit\u00e0.\nI pinguini iniziano il loro corteggiamento in marzo o in aprile, quando la temperatura si aggira talvolta sui -40\u00a0\u00b0C. Il maschio esegue una parata estatica nel corso della quale rimane immobile per poi appoggiare la testa sul collo prima di inspirare ed emettere un richiamo di uno o due secondi di durata. Inizia quindi a spostarsi per la colonia ripetendo quel richiamo. Maschio e femmina si dispongono poi faccia a faccia, allungando uno dopo l'altra la testa e il collo, anche per diversi minuti di seguito. Una volta formate, le coppie si spostano dondolando nella colonia, con la femmina che generalmente segue il maschio. Prima dell'accoppiamento, uno dei due fa un inchino al partner, tenendo il becco a poca distanza dal suolo, prima che l'altro faccia altrettanto.\nI pinguini imperatori sono monogami. Le coppie si formano per tutta la stagione riproduttiva. Tuttavia, solo il 15% delle coppie rimangono fedeli da un anno all'altro. Ci\u00f2 \u00e8 dovuto alla durata assai breve del periodo fertile della femmina: per lei \u00e8 pi\u00f9 importante riprodursi subito che aspettare di ritrovare il partner dell'anno precedente.\nLa femmina depone un uovo di 460-470 g in maggio o ai primi di giugno. Esso ha una vaga forma a pera, \u00e8 di colore verde-biancastro pallido e misura circa 10\u201312\u00a0cm di lunghezza per 7\u20138\u00a0cm di diametro. Con un peso pari al 2,3% di quello della madre, \u00e8 uno delle uova pi\u00f9 piccole, relativamente al peso della femmina, fra tutte le specie di uccelli. Il guscio costituisce il 15,7% del peso dell'uovo; come nella maggior parte delle specie di uccelli, esso \u00e8 relativamente spesso, cos\u00ec da ridurre al minimo il rischio di rotture.\nDal momento che il terreno \u00e8 coperto di ghiaccio, il pinguino imperatore non costruisce un nido, ma trasporta l'uovo sulle zampe, altamente vascolarizzate, e lo ricopre con una spessa piega di pelle (sotto la quale \u00e8 stato stimato che la temperatura arrivi fino a 35\u00a0\u00b0C). Al momento della deposizione, la femmina ripiega la coda in avanti per accogliere l'uovo, poi lo deposita sulle zampe ed avanza a piccoli passi verso il maschio per presentarglielo. A questo punto le riserve di grasso della femmina sono divenute cos\u00ec scarse che deve passare con precauzione l'uovo al maschio prima di dirigersi verso l'oceano, dove rester\u00e0 a nutrirsi per i prossimi due mesi. Il trasferimento dell'uovo pu\u00f2 rivelarsi complicato, e durante questa operazione molte coppie lo fanno cadere. Quando ci\u00f2 accade, l'embrione va rapidamente perduto, in quanto l'uovo non pu\u00f2 resistere alle temperature estremamente basse del terreno ghiacciato. Il maschio trascorre l'inverno a covare l'uovo sotto la sua piega di pelle, oscillando sulla punta delle zampe, durante i 64 giorni consecutivi, fino alla schiusa. Il pinguino imperatore \u00e8 la sola specie di pinguino in cui la cova viene effettuata dal solo maschio. Al momento della schiusa dell'uovo, il maschio digiuna ormai da circa 115 giorni dopo il suo arrivo nella colonia. Per sopravvivere al freddo e ai venti che talvolta possono soffiare a 200\u00a0km/h, i maschi si raggruppano e si dispongono gli uni contro gli altri, come una sorta di testuggine, alternandosi per non restare sempre esposti ai bordi della formazione. Durante tutto il tempo del viaggio, del corteggiamento e della cova, il maschio perde dai 10 ai 15\u00a0kg, vale a dire dal 30 al 45% della sua massa iniziale, compresa tra i 35 e i 40\u00a0kg.\nEssendo il guscio dell'uovo relativamente spesso, la schiusa pu\u00f2 durare da due a tre giorni. I pulcini, semi-nidicoli, sono ricoperti solamente da un sottile strato di piumino e dipendono interamente dai genitori per il nutrimento e il mantenimento della temperatura. Se il piccolo esce dall'uovo prima che torni la madre, il padre lo nutre rigurgitando una secrezione composta per il 60% da proteine e per il 30% da lipidi, prodotta da una ghiandola dell'esofago e chiamata talvolta \u00ablatte di pinguino\u00bb.\nLa femmina torna al momento della schiusa, anche dieci giorni dopo che essa ha avuto luogo, a met\u00e0 luglio o ai primi di agosto. Ritrova il partner grazie al suo richiamo e va ad occuparsi del piccolo, nutrendolo rigurgitando il cibo che ha immagazzinato dentro allo stomaco. Il maschio parte quindi a sua volta verso l'oceano per alimentarsi, e passeranno circa 24 giorni prima che torni. I genitori iniziano allora a spartirsi i ruoli, occupandosi di volta in volta del pulcino mentre l'altro partner va in cerca di nutrimento in mare. Sopraggiunta la primavera australe, circa 45-50 giorni dopo la schiusa, i giovani sono abbastanza cresciuti da essere in grado di regolare la loro temperatura, e vengono lasciati in degli \u00abasili\u00bb che raggruppano i pulcini di differenti coppie. Per proteggersi dal freddo, imitano gli adulti formando una testuggine mentre i genitori sono in mare in cerca di nutrimento. I genitori a volte possono immergersi cento volte al giorno per riportare ogni una o due settimane da due a quattro chili di pesci e piccoli crostacei alla loro prole.\nNel mese di dicembre, durante l'estate australe, i pulcini sono cresciuti, hanno effettuato la muta e sono pronti a prendere il largo. Gli adulti abbandonano i giovani sulla banchisa, che finiscono per tuffarsi in acqua in gruppo. Il loro peso, a questo punto, \u00e8 ormai il 45% di quello di un adulto, e torneranno a loro volta per riprodursi, nello stesso luogo, una volta raggiunta l'et\u00e0 di cinque anni.\nLa speranza di vita del pinguino imperatore \u00e8 stata valutata a 20 anni. Gli stessi ricercatori stimano che l'1% dei pulcini usciti dall'uovo possono raggiungere i 50 anni di et\u00e0. Tuttavia, solo il 20% dei pulcini riescono a superare il primo anno di et\u00e0. Quindi, la popolazione di pinguini \u00e8 composta essenzialmente da adulti dai cinque anni in su.\nDistribuzione e habitat.\nI pinguini imperatore vivono in Antartide, intorno al polo, a latitudini comprese tra 66 e 78 gradi sud. Si riproducono generalmente su un pack stabile non lontano dalle coste. Le colonie che si formano cercano quindi zone pianeggianti riparate dai venti da rocce o iceberg per installarsi. La popolazione globale di pinguini imperatore adulti viene valutata sui 595.000 esemplari secondo un censimento effettuato da una squadra di ricercatori americani grazie a delle immagini satellitari, a loro volta ripartiti in 44 colonie indipendenti. Circa 80.000 coppie possono essere rinvenute nel settore del mare di Ross. Le colonie pi\u00f9 numerose sono situate a capo Washington (20.000-25.000 coppie), sull'isola di Coulman nella terra Victoria (circa 22.000 coppie), nella baia di Halley, nella terra di Coats (14.300-31.400 coppie) e nella baia di Atka, nella terra della Regina Maud (16.000 coppie). Sulla terraferma esistono altre due colonie: una su un ponte di terra delle isole Dion, nella penisola Antartica, e l'altra su un promontorio del ghiacciaio Taylor nel Territorio Antartico Australiano. Esemplari isolati sono stati osservati anche sulle isole Falkland, sull'isola di Heard, in Georgia del Sud e in Nuova Zelanda.\nTassonomia.\nIl pinguino imperatore venne descritto per la prima volta nel 1844 dallo zoologo inglese George Robert Gray, a partire da esemplari riportati dai membri della spedizione Erebus e Terror. Coni\u00f2 il nome del genere a partire dal greco antico \u1f00-\u03c0\u03c4\u03b7\u03bd\u03bf-\u03b4\u03cd\u03c4\u03b7\u03c2 [a-pt\u0113no-dyt\u0113s], che significa \u00absubacqueo senza ali\u00bb, e il nome della specie in onore del naturalista tedesco Johann Reinhold Forster, che accompagn\u00f2 James Cook nel corso del suo secondo viaggio nel Pacifico, durante il quale identific\u00f2 altre cinque specie di pinguino. La prima colonia venne scoperta dal dottor Edward Adrian Wilson nel 1902, nel corso della spedizione Discovery. Il primo uovo venne scoperto su un pezzo di ghiaccio galleggiante dalla spedizione di James Clark Ross nel 1840, ma venne identificato come tale solamente nel 1905.\nCon il pinguino reale (\"A. patagonicus\"), dalla colorazione simile ma pi\u00f9 piccolo, il pinguino imperatore \u00e8 una delle due specie esistenti del genere \"Aptenodytes\". I fossili dimostrano l'esistenza di una terza specie, il pinguino di Ridgen (\"A. ridgeni\"), del quale sono stati rinvenuti in Nuova Zelanda dei fossili risalenti alla fine del Pliocene, circa tre milioni di anni fa. Alcuni studi condotti sul comportamento del pinguino e sulle sue caratteristiche genetiche sono giunti a concludere che il genere \"Aptenodytes\" sia alla base dell'albero filogenetico dei pinguini. I DNA mitocondriale e cellulare hanno permesso di stimare la comparsa di questo gruppo attorno ai 40 milioni di anni fa.\nRapporti con l'uomo.\nStato di conservazione.\nLa specie viene considerata come prossima alla minaccia dalla IUCN. Tuttavia, assieme ad altre nove specie di pinguino, per essa, nel 2010, \u00e8 stata presa in considerazione un'eventuale inclusione nell\"'Endangered Species Act\" americano. Ci\u00f2 si spiega con la forte diminuzione delle risorse alimentari a causa degli effetti del riscaldamento globale e della pesca industriale sulle popolazioni di crostacei e pesci. Tra le altre cause che sono state prese in considerazione vi sono le malattie, la distruzione dell'habitat e la presenza umana che disturba le coppie in riproduzione. Sotto quest'ultimo punto particolarmente dannoso \u00e8 risultato essere il turismo. Uno studio ha dimostrato che i pulcini di pinguino imperatore erano pi\u00f9 timorosi dopo essere stati avvicinati da un elicottero a meno di 1000 m di distanza.\nUn calo della popolazione di circa il 50% \u00e8 stato osservato in Terra Adelie a causa di un aumento della mortalit\u00e0 degli adulti, in particolare dei maschi, nel corso di un periodo caldo prolungato alla fine degli anni '70 che port\u00f2 alla riduzione dello strato della banchisa. Al contrario, il tasso di successo della schiusa delle uova diminuisce quando l'estensione della banchisa aumenta. Per questi motivi la specie \u00e8 ritenuta molto sensibile ai rischi climatici.\nUno studio condotto dalla Woods Hole Oceanographic Institution nel gennaio 2009 prevede che il pinguino imperatore potrebbe rischiare di scomparire entro l'anno 2100 a causa dei cambiamenti climatici. Applicando dei modelli matematici per prevedere come la riduzione della banchisa andr\u00e0 ad influire su un'importante colonia di pinguini imperatore della Terra Adelie, \u00e8 stato previsto un declino dell'87% della popolazione della colonia da qui alla fine del secolo, che far\u00e0 diminuire la popolazione da 3000 ad appena 400 coppie. Un tale declino potrebbe colpire l'intera popolazione di pinguini, di 200.000 coppie circa.\nNel 2009, grazie a delle immagini satellitari che mostravano ampie zone di ghiaccio ricoperte di escrementi, abbastanza grandi da essere visibili dallo spazio, gli scienziati hanno potuto scoprire dieci colonie di pinguino imperatore finora sconosciute. Nel novembre 2012, dei ricercatori francesi dell'Astrolabe hanno identificato due di queste colonie in prossimit\u00e0 del ghiacciaio Mertz, il cui avvenire era ritenuto incerto a causa della rottura del ghiacciaio stesso nel 2010. Queste due colonie comprendevano 6000 pulcini, vale a dire almeno 12.000 esemplari riproduttori.\nIl pinguino imperatore in cattivit\u00e0.\nLa specie \u00e8 stata raramente allevata in cattivit\u00e0. Si pu\u00f2 citare l'esempio del SeaWorld San Diego, dove vengono allevati dei pinguini provenienti dall'Antartide; qui, dal 1980, sono nati pi\u00f9 di 20 piccoli.\nIl pinguino imperatore nella cultura.\nIl ciclo vitale unico della specie in un ambiente cos\u00ec ostile \u00e8 un tema molto spesso ripreso in letteratura o in televisione. L'esploratore dell'Antartide Apsley Cherry-Garrard disse una volta: \u00abnon conosco nessun altro animale sulla Terra che conduca una vita pi\u00f9 difficile del pinguino imperatore\u00bb. Il documentario \u00ab\"La marcia dei pinguini\"\u00bb, ampiamente distribuito nei cinema di tutto il mondo, racconta la storia del ciclo di riproduzione del pinguino imperatore. Questo film ottenne una buona accoglienza da parte del pubblico e della critica: si aggiudic\u00f2 l'Oscar come miglior documentario nel 2006 e ottenne quattro nomination ai C\u00e9sar lo stesso anno (miglior film, musica, suono, montaggio). Questo argomento \u00e8 stato ripreso anche due volte dalla BBC e dal presentatore David Attenborough, una prima volta nel quinto episodio della serie sull'Antartide \"Life in the Freezer\", e nuovamente nel 2006 nella serie \"Planet Earth\".\nI personaggi principali del film di animazione \"Happy Feet\" (2006) sono dei pinguini imperatore, tra i quali uno appassionato di danza. Pur trattandosi di un \"divertissement\", questo film rappresenta il ciclo vitale dei pinguini e trasmette un messaggio ambientalista sui rischi del cambiamento climatico e della sovrapesca. Nel film di animazione \"Surf's Up - I re delle onde\" (2007), troviamo un pinguino imperatore surfista chiamato Zeke \u00abBig-Z\u00bb Topanga.\nL'album del 1998 \"Phantom Power\" del gruppo \"The Tragically Hip\" comprende una traccia chiamata \"Emperor Penguin\".\nNei videogiochi della serie di Inazuma Eleven, ben sette mosse sono ispirate al Pinguino Imperatore.\nNel mondo dei Pok\u00e9mon, nelle versioni Diamante, Perla e Platino, uno dei tre starter \u00e8 un pinguino che alla sua ultima evoluzione rappresenta un pinguino imperatore adulto.\nFilatelia.\nPi\u00f9 di 30 paesi hanno rappresentato quest'uccello sui loro francobolli, anche pi\u00f9 volte nel caso dell'Australia, del Regno Unito, del Cile e della Francia. Un francobollo appartenente ad una serie (\"Penguins III\") da 6,6 \u00a3 \u00e8 stato creato nel novembre 2008 per il Territorio Antartico Britannico."}
{"id": "708493", "revid": "60344", "url": "https://it.wikipedia.org/wiki?curid=708493", "title": "Jan Provost", "text": ""}
{"id": "708500", "revid": "1711941", "url": "https://it.wikipedia.org/wiki?curid=708500", "title": "Inondagrigio", "text": "Inondagrigio (\"Gwathl\u00f3\") \u00e8 un fiume di Arda, l'universo immaginario fantasy creato dallo scrittore inglese J.R.R. Tolkien. Attraversa l'estremo sud dell'Eriador.\nCostituiva anticamente il confine occidentale del Reame di Gondor. Era formato dalla confluenza del \"Mitheithel\" proveniente dagli Erenbrulli, con il Glanduin."}
{"id": "708510", "revid": "114385", "url": "https://it.wikipedia.org/wiki?curid=708510", "title": "Annarita Buttafuoco", "text": "Biografia.\nVissuta all'Isola d'Elba fino al 1970 e poi a Roma dove si laurea nel 1974 con una tesi di antropologia culturale dal titolo \"Lineamenti antropologici del Sanfedismo\". Dall'autunno del 1974 inizia l'insegnamento all'Universit\u00e0 di Siena, nella sede di Arezzo; nel 1981 \u00e8 ricercatrice e nel 1992 diventa professoressa associata presso l'Universit\u00e0 di Perugia. Muore a 48 ad Arezzo per un tumore al cervello. \nAttivit\u00e0 scientifica.\nl suo lavoro scientifico comprende numerose pubblicazioni la maggioranza delle quali sulla storia del movimento politico delle donne in Italia tra Ottocento e Novecento. Il suo tema di ricerca privilegiato riguarda in particolare la storia dell'emancipazionismo lombardo. Tiene numerose conferenze e corsi in citt\u00e0 italiane e straniere. \nAttiva nel movimento politico delle donne, nel 1978, in occasione del X congresso dell'UDI che rivoluziona la struttura organizzativa dell'associazione, viene eletta nel suo direttivo, segnando un avvicinamento tra il tradizionale movimento politico delle donne e il femminismo. A Roma nel 1975 fonda, insieme con Tilde Capomazza, la rivista \"DWF donnawomanfemme\", la prima rivista italiana dedicata ai women's studies. Successivamente la rivista prender\u00e0 il titolo di Nuova DWF e lei la diriger\u00e0 dal 1979 al 1986. Nel 1978 fonda a Roma, l'Associazione di studi e di ricerca DWF. Donna Woman Femme istituendo una biblioteca internazionale specializzata sul tema donna. \nTra le fondatrici della \"Societ\u00e0 italiana delle storiche\"\", dal 1991 al 1995 ne \u00e8 presidente.\" E' anche promotrice della \"Scuola estiva di storia delle donne\" a Pontignano, frazione di Castelnuovo Berardenga (Siena).\nNel 1993 diventa Presidente dell'Unione femminile nazionale, carica che ricoprir\u00e0 fino alla morte. Nel 1994 promuove la trasformazione del Centro per gli studi del movimento di liberazione della donna in Italia in Fondazione Elvira Badaracco e fonda gli \"Archivi riuniti delle donne\", quale \"costola\" dell'Unione femminile nazionale. Sensibile e curiosa verso la novit\u00e0 Internet promuove GopherDonna un sito nato per diffondere tra le storiche la conoscenza delle risorse disponibili nel web per la storia delle donne.\nNegli ultimi anni progetta, assieme a Maria Gregorio e Katie Roggero, con l'editore UTET un \"Dizionario biografico delle donne\"; il progetto non \u00e8 si \u00e8 concluso a causa della sua morte precoce.\nIntitolazione.\nNel 2007 il Comune di Portoferraio ha intitolato a lei il piazzale antistante l'Istituto Superiore di istruzione Secondaria \u201cG. Cerboni\u201d"}
{"id": "708514", "revid": "2519", "url": "https://it.wikipedia.org/wiki?curid=708514", "title": "Austrheim", "text": "Austrheim \u00e8 un comune norvegese della contea di Vestland."}
{"id": "708516", "revid": "2519", "url": "https://it.wikipedia.org/wiki?curid=708516", "title": "B\u00f8mlo", "text": "B\u00f8mlo \u00e8 un comune norvegese della contea di Vestland."}
{"id": "708517", "revid": "20768", "url": "https://it.wikipedia.org/wiki?curid=708517", "title": "Genio (filosofia)", "text": "Per genio, dal latino \"genius\", sostantivo derivato dal verbo \"geno\" (\"generare\", \"creare\"), quindi \"forza naturale produttrice\", si intende quella speciale attitudine naturale atta a produrre opere di importante rilevanza artistica, scientifica, etica o sociale. Tale disposizione naturale pu\u00f2 anche essere portata alla luce con l'educazione, ma difficilmente pu\u00f2 essere trasmessa ad altri (i figli o i discepoli dei geni molto raramente eguagliano i padri o i maestri). Il termine \"genio\" pu\u00f2 anche genericamente indicare la persona stessa in possesso di tale eccezionale abilit\u00e0.\nDel genio tratta quella branca della filosofia che si occupa dell'estetica.\nStoria della parola.\nNel corso dei secoli, la parola \"genio\" ha assunto significati e valenze molto diverse.\nIn latino \"genium\" ha la medesima radice di \"ingenium\", \"ingegno\" appunto, ovvero \"acutezza d'intelletto\", a cui si contrappone invece lo \"studium\", le capacit\u00e0 acquisite con un impegno lungo e laborioso.\nNel Rinascimento il genio \u00e8 chi, dotato di \"multiforme ingegno\", giganteggia sul resto dell'umanit\u00e0 per le sue capacit\u00e0 insieme artistiche e scientifiche. Tipica la figura di Leonardo da Vinci, prototipo dell'intelligenza geniale.\nNei secoli XVII e XVIII, l'ammirazione e stupefazione per le scoperte scientifiche fa s\u00ec che si torni ad intendere il genio come nell'accezione rinascimentale, per cui il termine si associa a campi del sapere, genio scientifico, matematico, filosofico ecc. non pi\u00f9 attinenti a quello specificatamente artistico che sottolineavano in passato la spontaneit\u00e0 del creatore:\nNella definizione e nell'esaltazione del genio si sono succedute, nel corso delle epoche storiche, varianti e forme diverse: se i pi\u00f9 moderati si rivelarono i pensatori razionali illuministi, nel periodo romantico si accost\u00f2 il genio al 'divino'. Se gli Inglesi del Settecento diffidano soprattutto della libert\u00e0 del genio e quindi tendono a disciplinarlo perch\u00e9 non deve prescindere interamente dalle regole, in Germania si arriva alla religione del genio e Wieland definisce il genio sia un angelo sia un demone, mentre Lessing lo accosta alla natura in continuo atto di perfettibilit\u00e0.\nLa concezione del genio in Kant.\nImmanuel Kant elabora la sua concezione del genio nell'opera \"Critica del Giudizio\", ma gi\u00e0 precedentemente, in appunti personali e lezioni universitarie in cui discuteva in particolare le teorie dello \"Essay on Genius\" (1774) di Alexander Gerard, aveva osservato come nel campo della ricerca scientifica la scoperta d'importanti verit\u00e0 scientifiche non possa essere attribuita al genio, ma sia opera di una \u00abmente spesso grande\u00bb. Nella scienza, infatti, la scoperta o invenzione, come la chiama Kant, \u00e8 il risultato di un metodo, scoperto o inventato certamente da una grande mente, ma che pu\u00f2 essere insegnato e quindi appreso e imitato.\nL'imitazione, per\u00f2, non ha niente a che fare con la produzione artistica geniale che non segue metodi o regole scientifici, ma si fonda su regole che provengono dalla natura:\nL'artista, proprio in quanto genio e non scienziato, non sa che cosa l'ha portato a creare la sua opera: \nNell\"arte bella\", osserva Kant, non ci sono regole e imitatori, o meglio le regole sono nella natura stessa dell'artista, nelle sue capacit\u00e0 innate che agiscono spontaneamente, al contrario dell\"arte meccanica\", che produce la sua opera dopo un lavoro d'insegnamento e apprendimento.\nL'artista geniale \u00e8 colui che pu\u00f2 costituire con la sua opera il \"modello\" a cui ispirarsi per altri in cui il genio \u00e8 latente o, addirittura, la formazione di una scuola, non d'imitatori, ma di artisti originali e spontanei che seguano il suo esempio di capostipite della corrente artistica (\"esemplarit\u00e0 del genio\"):\nL'originalit\u00e0 dell'arte quindi si deve sempre accompagnare a queste regole non scritte, altrimenti si cadrebbe nella stravaganza e nel capriccio.\nPer questo, Kant sostiene che il genio \u00e8 la felice sintesi di \"immaginazione\" e \"intelletto\", di spontaneit\u00e0 e regole non scritte, per cui l'artista gode di un'assoluta libert\u00e0 creativa dove l'intelletto \u00e8 presente ma non pi\u00f9 come costrizione razionale, come avviene nel campo della conoscenza, ma come capacit\u00e0 di realizzare l'opera secondo il proprio naturale \"gusto\" estetico.\nPer questo, l'opera d'arte \u00e8 insieme la sintesi di necessit\u00e0 e libert\u00e0. Per quanto libera e geniale sia infatti l'ispirazione dell'artista, egli dovr\u00e0 tuttavia fare i conti con le rigide regole del mondo della natura.\nPer quanto libera sia la sua ispirazione ed originale sia il materiale da lui usato per creare l'opera, esso tuttavia dovr\u00e0 pur sempre rispondere al rigido meccanicismo delle leggi della natura.\nIl genio nella filosofia post-kantiana.\nIn Friedrich Schelling l'arte del genio \u00e8 la suprema forma del sapere, capace di cogliere spontaneamente l'Assoluto nella sua \"unit\u00e0 indifferenziata\" di Natura e Spirito. Nella sua opera giovanile pi\u00f9 famosa, il \"Sistema dell'idealismo trascendentale\", l'arte \u00e8 addirittura collocata al culmine del suo sistema filosofico come punto di fusione di Natura e Ragione: per questo l'Idealismo di Schelling sar\u00e0 detto estetico. Nel suo pensiero pi\u00f9 maturo, gi\u00e0 a partire dalle lezioni sulla \"Filosofia dell'arte\" (1802) o sul \"Metodo degli studi accademici\" (1803), essa viene per\u00f2 ricondotta al disotto della Filosofia, che ne comprende razionalmente la funzione sintetica.\nIl genio, l'immaginazione, la spontaneit\u00e0 vengono liquidate da Hegel come \"romantiche fantasticherie\"; solo le competenze tecniche e un bagaglio di esperienze ed emozioni intellettualmente governate, rendono l'opera veramente artistica.\nHegel distingue tra genio e \"talento\". Quest'ultimo sarebbe la capacit\u00e0 tecnica che si esprime in un particolare campo; quello che comunemente si dice \"bravura\" e, mentre il genio si accompagna sempre al talento, questi pu\u00f2 essere presente anche da solo\nPer Arthur Schopenhauer, il genio \u00e8 la \"direzione oggettiva dello spirito\" e contempla le idee prodotte dalla volont\u00e0; l'accesso alla volont\u00e0 \u00e8 dunque mediato e indiretto nelle arti inferiori rispetto alla musica, mentre con la musica il genio diventa l'espressione immediata della volont\u00e0 ideale; ci sono senza dubbio analogie, ma anche differenze tra il genio e il folle, il quale dimentica il suo corpo abbandonandosi a una sorta di delirio estetico, che gli permette di cogliere, sia pure brevemente, la \"noluntas\", di dimenticare la \"volont\u00e0 di vivere\".\nPer Friedrich Nietzsche, il tema della genialit\u00e0 artistica coincide con l'origine dell\"apollineo\", che permette all'uomo di superare la noia e il disgusto per la vita quotidiana. Il genio, che nasce da una visione apollinea, porta ad un'esperienza \"dionisiaca\", non distruttiva della negativit\u00e0 dell'esistenza ma ad una volont\u00e0 positiva di costruzione individuale.\nCi si pu\u00f2 riconciliare con la vita, con una sorta di sublimazione dell'apollineo attraverso il genio che con la creativit\u00e0 trasforma la realt\u00e0 umana in qualcosa di attraente e desiderabile.\nIl genio cos\u00ec trapassa dall'apollineo in un fenomeno dionisiaco."}
{"id": "708521", "revid": "287204", "url": "https://it.wikipedia.org/wiki?curid=708521", "title": "Polimorfismo (chimica)", "text": "In chimica, il termine polimorfismo indica la possibilit\u00e0 che una stessa sostanza si presenti in forme cristalline diverse.\nQuesto comportamento si pu\u00f2 presentare tanto in sostanze semplici (cio\u00e8 sostanze formate da atomi dello stesso elemento chimico), quanto nei composti (cio\u00e8 sostanze formate da atomi di diversi elementi chimici).\nLe diverse modificazioni polimorfiche hanno propriet\u00e0 fisiche (sfaldatura, durezza, peso specifico, punto di fusione) differenti; hanno invece uguale comportamento chimico, e pertanto, mediante l'analisi chimica \u00e8 possibile accertare che si tratti della stessa sostanza.\nTipologia di polimorfismi.\nVi sono 3 forme di polimorfismo: \nEsempi.\nEsempi in natura sono dati da:\nCause del polimorfismo.\nIl polimorfismo \u00e8 dovuto a diversa disposizione spaziale degli atomi della sostanza nel reticolo cristallino, determinata dalla pressione e dalla temperatura.\nIl passaggio da una forma cristallina ad un'altra avviene ad una temperatura ben determinata, detta temperatura di trasformazione, al di sopra della quale \u00e8 stabile una delle forme, al di sotto l'altra.\nAd esempio esistono diverse forme polimorfe del ferro, che vengono convertite l'una nell'altra attraverso i processi di tempra e ricottura.\nAttualmente si riconoscono tre meccanismi principali per cui una forma polimorfa di una sostanza pu\u00f2 trasformarsi in un'altra.\nQueste modalit\u00e0 prendono il nome di: polimorfismo ricostruttivo, polimorfismo distorsivo e polimorfismo ordine-disordine.\nUn meccanismo secondario di polimorfismo della struttura cristallina di un minerale \u00e8 il politipismo."}
{"id": "708523", "revid": "767487", "url": "https://it.wikipedia.org/wiki?curid=708523", "title": "Frederick Pollock", "text": "Svolse i suoi studi a Eton e a Cambridge e insegn\u00f2 storia del diritto a Londra ed a Oxford, nonch\u00e9 in India e negli Stati Uniti d'America. Consigliere della Corona, diresse la \"Law Quarterly Review\" e i \"Law Reports\".\nCur\u00f2 una edizione annotata della celebre opera di Sumner Maine \"Ancient Law\".\nSi occup\u00f2 di diritto positivo, di filosofia e di politica. Insieme con Frederick William Maitland cur\u00f2 una fondamentale opera di storia del diritto inglese: \"History of English Law Before the Time of Edward I\" (Storia del diritto inglese prima dell'epoca di Edoardo I d'Inghilterra), nel 1895."}
{"id": "708525", "revid": "31886", "url": "https://it.wikipedia.org/wiki?curid=708525", "title": "Sir Frederick Pollock", "text": ""}
{"id": "708526", "revid": "1543377", "url": "https://it.wikipedia.org/wiki?curid=708526", "title": "Giacinto Gigante", "text": "Biografia.\nEsordi.\nGiacinto Gigante nacque l'11 luglio 1806, primogenito di Gaetano e di Anna Maria Fatati, in una casa della rampa di Sant'Antonio, a Posillipo, Napoli. Fu dal padre Gaetano, anch'egli pittore, che Giacinto ricevette intorno al 1818 la prima educazione artistica, eseguendo gi\u00e0 da quell'anno paesaggi e numerosi ritratti, fra i quali un \"Vecchio pescatore seduto\" dove, oltre alla firma, troviamo scritto: \u00abquesto marinaio fu la prima figura che io feci dal vivo nel 1818\u00bb.\nNel 1820, insieme al pittore Achille Vianelli, Gigante inizi\u00f2 a frequentare privatamente l\"atelier\" di Jacob Wilhelm H\u00fcber, paesaggista tedesco di stampo accademico che insegn\u00f2 al giovane allievo l'utilizzo della \u00abcamera ottica\u00bb, o \u00abcamera lucida\u00bb: con questo strumento, Gigante poteva ricalcare su foglio da disegno il perimetro del paesaggio che intendeva ritrarre, preventivamente tracciato su un lucido. Contestualmente all'alunnato presso H\u00fcber, Gigante fu attivo come disegnatore di mappe nel Reale Officio Topografico. Grazie a questo mestiere, egli pot\u00e9 apprendere i procedimenti dell'acquaforte e della litografia: quest'ultima tecnica, introdotta nelle attivit\u00e0 dell'Officio dal 1818, a partire dal 1829 fu particolarmente utilizzata dall'artista che se ne serv\u00ec per effettuare numerose copie delle sue vedute.\nIl lavoro che pi\u00f9 tenne impegnato Gigante in questi anni fu l'esecuzione della \"Carta topografica e idrografica di Napoli e dintorni\", grandissima opera, dove l'esigenza di documentare i territori geografici di Napoli e il loro apparato idrologico fu conciliata con la lezione tecnica ricevuta dall'H\u00fcber. Quest'esperienza effettivamente serv\u00ec molto al Gigante che, dalla seconda met\u00e0 degli anni dieci applic\u00f2 questa tecnica nella realizzazione di scorci urbani e monumentali del golfo di Napoli, opportunamente venduti a quei facoltosi turisti stranieri che, di passaggio a Napoli durante il loro \"Grand Tour\", volevano conservare almeno un'immagine di quei luoghi leggendari.\nNel segno di van Pitloo.\nPartito il maestro H\u00fcber da Napoli, nel 1821 Gigante complet\u00f2 il suo \"cursus studiorum\", sotto la guida di Anton Sminck van Pitloo, pittore olandese titolare di un fiorente \"atelier\" presso il quartiere di Chiaia. Fruendo probabilmente anche del corso di paesaggio dello stesso Pitloo, insegnante presso l'Accademia di belle arti di Napoli, Gigante diede un decisivo impulso alla propria arte, a tal punto da risultare vincitore nel 1824 del premio di seconda classe del paesaggio. Sempre nel 1824 esegu\u00ec il suo primo dipinto a olio, il \"Lago Lucrino\", caratterizzato da \u00abun tocco grasso e denso, ora slargato, ora minuto e fitto\u00bb. Se infatti H\u00fcber serv\u00ec pi\u00f9 che altro a trasmettergli i rudimenti della pittura, Pitloo fu il vero e proprio maestro \u00abspirituale\u00bb di Gigante, che in questo modo pot\u00e9 aggiornarsi sulle novit\u00e0 introdotte dalla cosmopolita scena artistica partenopea, animata in quell'epoca da numerosi pittori stranieri, come William Turner e Johan Christian Dahl. Caratteristiche affini ai dipinti di Gigante di quegli anni avrebbero avuto le opere degli altri allievi di Pitloo, aggregati nella cosiddetta \u00abscuola di Posillipo\u00bb, che ebbe proprio in Gigante uno dei rappresentanti pi\u00f9 riconosciuti.\nNel frattempo Gigante non trascur\u00f2 affatto i piaceri amorosi, tanto che ben presto si invagh\u00ec di Eloisa Vianelli, sorella dell'amico Achille. Le nozze con Eloisa, celebrate il 1\u00ba febbraio 1831, si sarebbero rivelate molto felici e furono coronate dalla nascita di otto figlie, che si sarebbero imparentate con le famiglie di altrettanti posillipisti: Silvia e Marianna si unirono a Ferdinando e Giovanni Zezon, rispettivamente nipote e figlio del pittore Zenon; Sofia e Laura sposarono i fratelli Mariano e Francesco Fergola, figli di Salvatore; Natalia si marit\u00f2 con il pittore Pasquale De Luca, mentre Elena convol\u00f2 a nozze con Augusto Witting, nipote di Teodoro.\nTra il 1829 e il 1832 Gigante si diede prevalentemente alla grafica. Ormai i disegni non erano pi\u00f9 solo studi preparatori, ma autentici punti d'arrivo per l'artista, che partecip\u00f2 alla redazione del \"Viaggio pittorico nel Regno delle Due Sicilie\", contribuendovi con litografie originali con \"Lago Lucrino\" e \"Gli avanzi del tempio di Venere a Baia\", vedute raffiguranti Pompei, Posillipo, Santa Chiara e interventi vari. In questi anni Gigante strinse anche amicizia con il russo Sil'vestr Feodosievi\u010d \u0160\u010dedrin, grazie al quale entr\u00f2 nell'orbita dell'ambiente dell'ambasciata russa a Napoli e della facoltosa aristocrazia partenopea, la quale apprezz\u00f2 molto i suoi dipinti, come testimonia la vasta mole di opere da loro commissionate. Fu anche amico di Floriano Pietrocola e consulente per gli sfondi delle sue figure in costume tradizionale.\nUltimi anni.\nNel 1837, morto van Pitloo a causa di un'epidemia di colera, Giacinto Gigante consacr\u00f2 la propria affermazione sociale, quale maggiore esponente della scuola di Posillipo. Nello stesso anno and\u00f2 persino ad abitare nella casa del maestro, al n. 11 del vico Vasto a Chiaia, anche se gi\u00e0 nel 1844, grazie ai ricavati delle varie committenze russe, pot\u00e9 acquistare una dimora personale alle falde del Vomero, e andarvi ad abitare con la numerosa famiglia.\nDopo alcuni viaggi in Sicilia (nel 1846, al seguito della zarina Alessandra) e a Sorrento (1848) Gigante entr\u00f2 in contatto con gli ambienti borbonici, ricevendo dalla corte di Ferdinando II di Napoli la commissione di alcuni disegni con vedute di Gaeta. Nel 1851, oltre a ricevere la nomina di professore onorario dell'Accademia di belle arti di Napoli, fu incaricato anche di insegnare l'arte pittorica alle principessine, al seguito delle quali, tra il 1852 e il 1855, visit\u00f2 Caserta, l'Isola d'Ischia e Gaeta. Nel suo \"atelier\" si form\u00f2 il pittore napoletano Giovanni Giordano Lanza.\nUna preziosa testimonianza artistica di questi soggiorni, per i quali Gigante fu pure insignito del titolo di cavaliere dell'Ordine, sono la \"Villa reale a Ischia\", il \"Parco reale di Quisisana\", il \"Casino di caccia nel parco di Caserta\", e \"La Marinella e Napoli dalla via Posillipo\". Degli anni 1860 \u00e8 invece l'acquerello \"Cappella di San Gennaro al duomo durante il miracolo del sangue\", realizzato su commissione del nuovo monarca e inviato nel 1867 all'Esposizione universale di Parigi, dove suscit\u00f2 i plausi di Pasquale Villari, che con entusiastica deferenza arriv\u00f2 ad affermare che \u00abGigante \u00e8 un acquerellista di cui non si troverebbe in Italia un altro di egual merito\u00bb. \nGiacinto Gigante mor\u00ec a Napoli il 29 novembre 1876.\nStile.\nGiacinto Gigante \u00e8 considerato, al pari del maestro Anton Sminck van Pitloo, uno degli esponenti pi\u00f9 sensibili e significativi della scuola di Posillipo. Dopo gli esordi come disegnatore cartografico Gigante si avvicin\u00f2 infatti alla pittura dell'olandese van Pitloo: fu proprio seguendo la strada tracciata dal maestro che egli contribu\u00ec a rinnovare la tradizione della pittura di paesaggio, che sino ad allora risentiva dei moduli compositivi d'ascendenza documentaristica introdotti da Jakob Philipp Hackert. Gigante, al contrario, non fu deferente a una ripresa rigorosamente realistica del dato naturalistico, bens\u00ec si mostr\u00f2 pi\u00f9 attento alla componente emozionale dell'immagine, caricata di vive suggestioni personali dovute all'osservazione \"en plein air\". Pur nel sostanziale rigore di rappresentazione, Gigante coglie il paesaggio per mezzo di estatici abbandoni e di vivide ricerche atmosferiche, lasciando cos\u00ec trasparire un intenso sentimento di intimismo lirico che \u00e8 in pieno accordo con la categoria estetica del pittoresco.\nI campi visivi adottati da Gigante, in particolare, non sono mai ampi bens\u00ec abbracciano sempre prospettive ristrette a piccoli spazi, descritte con taglio quasi fotografico. I suoi quadri, inoltre, sono animati da una grande intimit\u00e0, dovuta alla scelta di raffigurare paesaggi con persone che compiono azioni quotidiane, quasi banali: \u00e8 in questo modo che l'acuta indagine pittorica di Gigante, riuscendo a porre eguale attenzione all'affettuosa quotidianit\u00e0 del soggetto e al fresco naturalismo della rappresentazione, tradisce una visione della realt\u00e0 calma, contemplativa, persino malinconica. Tra i suoi soggetti preferiti, in particolare, si menzionano l'assolata campagna flegrea, la lussureggiante costiera sorrentina e le isole di Capri, Ischia e Procida, con i loro incanti cromatici.\nGigante recep\u00ec stimoli cruciali specialmente dalla pittura dell'inglese William Turner, dal quale prese spunto per le modalit\u00e0 d'utilizzo dell'acquarello e per le sue innumerevoli potenzialit\u00e0 creative, esaltate specialmente in tele come \"Porto Salvo\" e nella verdeggiante natura del \"Paesaggio sorrentino\" (1850). Impulsi analoghi furono desunti dalla suadente duttilit\u00e0 della luce mediterranea, sapientemente plasmata nella \"Tempesta sul golfo di Amalfi\", dove un raggio di sole riesce a squarciare le nubi e a illuminare uno spicchio di mare della costiera Amalfitana, restituendo un'impressione di piacevole dolcezza, nonostante il mare in burrasca:\n Particolarmente innovativo \u00e8 anche il \"Tramonto a Caserta\", dove la spregiudicatezza della tecnica pittorica con cui Gigante impiega il colore prelude ai successivi indirizzi dell'arte impressionista, orientata verso rappresentazioni di puro colore."}
{"id": "708541", "revid": "98077", "url": "https://it.wikipedia.org/wiki?curid=708541", "title": "Miles Gloriosus", "text": ""}
{"id": "708542", "revid": "38120", "url": "https://it.wikipedia.org/wiki?curid=708542", "title": "Quello che non", "text": ""}
{"id": "708543", "revid": "38120", "url": "https://it.wikipedia.org/wiki?curid=708543", "title": "Quello che non ...", "text": ""}
{"id": "708544", "revid": "38120", "url": "https://it.wikipedia.org/wiki?curid=708544", "title": "Parnassius Guccini", "text": ""}
{"id": "708545", "revid": "38120", "url": "https://it.wikipedia.org/wiki?curid=708545", "title": "Parnassius guccini", "text": ""}
{"id": "708546", "revid": "38120", "url": "https://it.wikipedia.org/wiki?curid=708546", "title": "Parnassius guccinii", "text": ""}
{"id": "708548", "revid": "38120", "url": "https://it.wikipedia.org/wiki?curid=708548", "title": "Guccini live collection", "text": ""}
{"id": "708550", "revid": "110002553", "url": "https://it.wikipedia.org/wiki?curid=708550", "title": "Provincia di Novi", "text": "La provincia di Novi era un ente locale del Regno di Sardegna. Secondo la struttura amministrativa sabauda preunitaria, corrispondeva al livello denominato in Francia come \"Arrondissement\". Con il Decreto Rattazzi del 1859, assunse il nuovo nome di Circondario di Novi, ed in tale veste esistette fino al 1927.\nStoria.\nNascita dell'istituzione.\nLa provincia, avente come capoluogo Novi Ligure (fino al 1863 chiamata solo \"Novi\"), nasceva il 1\u00ba gennaio 1819, in virt\u00f9 degli effetti del regio editto del 10 marzo 1818. Faceva parte della Divisione di Genova del Regno di Sardegna ed era suddivisa nei seguenti mandamenti:\nLa Legge Rattazzi ed il nuovo circondario di Novi.\nLa Legge Rattazzi, anche nota come Regio Decreto numero 3702 del 23 ottobre 1859, riorganizz\u00f2 l'organizzazione amministrativa del Regno, ridenominando come Province le Divisioni, e come Circondari le vecchie Province.\nLe terre della provincia e del circondario soppressi ad oggi.\nAttualmente i comuni della ex provincia ed ex circondario di Novi fanno parte degli odierni territori chiamati Novese ed Ovadese (nell'attuale Provincia di Alessandria), a loro volta compresi nella pi\u00f9 antica regione storica dell'Oltregiogo, precedente alla stessa provincia di Novi."}
{"id": "708551", "revid": "767487", "url": "https://it.wikipedia.org/wiki?curid=708551", "title": "Angelcorpse", "text": "Gli Angelcorpse sono una band death metal/blackened death metal di Kansas City, Missouri attualmente con sede a Tampa, Florida.\nStoria degli Angel Corpse.\nEssi si formarono nel 1995 e si sciolsero nel 1999, per poi riformarsi nel 2006 e sciogliersi nuovamente nel 2009. Si sono riformati nel 2015 e sono tuttora in attivit\u00e0.\nA proposito del nome della band, Pete Helmkamp ha affermato in un'intervista: \"\u00c8 apparso come due parole sul demo, cosicch\u00e9 la Osmose pens\u00f2 che cos\u00ec fosse. In realt\u00e0 \u00e8 stato solo un errore di stampa... \u00e8 stata una casualit\u00e0. La verit\u00e0 \u00e8 che \u00e8 una singola parola...e inoltre ha un effetto visivo migliore come parola unica. Combacia poi con la pronuncia: ci pronunciamo 'Angelcorpse', non 'Angel Corpse'.\""}
{"id": "708552", "revid": "14691", "url": "https://it.wikipedia.org/wiki?curid=708552", "title": "Fulbe", "text": ""}
{"id": "708554", "revid": "12582", "url": "https://it.wikipedia.org/wiki?curid=708554", "title": "Massalombarda", "text": ""}
{"id": "708558", "revid": "554814", "url": "https://it.wikipedia.org/wiki?curid=708558", "title": "Songhai (popolo)", "text": "I Songhai sono una popolazione africana stanziata presso il fiume Niger, tra gli stati del Mali, di cui costituiscono il 7% della popolazione, e del Niger, nel quale sono spesso identificati con il gruppo affine dei Djerma. Sono agricoltori, e coltivano le rive del Niger e le sue aree di esondazione.\nI Songhai moderni sono i discendenti del popolo che diede vita all'Impero Songhai, nell'Africa subsahariana, che ebbe una grande importanza nella storia dell'Africa anche grazie alla sua posizione strategica a cavallo fra l'Africa nera e quella bianca.\nStoria.\nUna delle conquiste dell'Impero del Mali, il regno di Gao, fu segno emergente dell'ultimo grande impero del sudan occidentale. Sebbene la citt\u00e0 di Gao fosse occupata da una dinastia Soghai gi\u00e0 prima che fosse occupata da Mansa Musa nel 1325, l'Impero Songhai sarebbe nato molto dopo. L'impero vide la sua ascesa preminente nel 1468 sotto Sonni Ali Ber, uno stratega militare e sovrano influente, il quale conquist\u00f2 gran parte dei territori dell'impero del Mali in declino, incluse Timbuktu, famosa per le sue universit\u00e0 islamiche, e la fondamentale citt\u00e0 commerciale di Djenn\u00e9. Tra gli studenti pi\u00f9 noti del paese vi era Ahmed Baba, uno storico molto distinto nella regione citato frequentemente in opere come \"Tarikh al-Sudan\".\nIl popolo Songhai era costituito soprattutto da pescatori e commercianti. Dopo la morte di Sonni Ali, il suo successore dovette affrontare una rivolta da parte di varie fazioni musulmane, che lo deposero e misero sul trono Muhammad Ture, un generale Sarakoll\u00e9, che divenne Askia Muhammad, capostipite e sovrano pi\u00f9 importante della dinastia Askia (1492\u20131592), sotto la quale l'impero Songhai raggiunse il suo zenith.\nDopo Askia Muhammad, l'impero inizi\u00f2 a crollare, in quanto enorme e a malapena tenuto sotto controllo. It was enormous and could not be kept under control. Il regno di Marocco, vedendo come il commercio di sale e oro era ancora fiorente, decise di usarlo come stato cliente. Non riusc\u00ec comunque a dominare completamente la regione provocando la frammentazione del territorio in piccoli staterelli indipendenti, tra cui il Segu, nonch\u00e9 principati autonomi marocchini che sarebbero esistiti fino alla conquista francese.\nI Dendi sono un sottogruppo dei Songhai."}
{"id": "708559", "revid": "1632387", "url": "https://it.wikipedia.org/wiki?curid=708559", "title": "Angelzoom", "text": "Angelzoom \u00e8 un progetto solista della cantante tedesca Claudia Uhle che ha pubblicato un album eponimo nel 2004.\nL'album ha visto la partecipazione di vari musicisti e degli Apocalyptica ed \u00e8 stato prodotto da Bernd Wendlandt, autore anche di tutti i testi. Nell'aprile 2005 gli Angelzoom hanno accompagnato gli Apocalyptica nel loro tour europeo."}
{"id": "708561", "revid": "2035019", "url": "https://it.wikipedia.org/wiki?curid=708561", "title": "Malinke", "text": ""}
{"id": "708562", "revid": "404338", "url": "https://it.wikipedia.org/wiki?curid=708562", "title": "Vaso (potatura)", "text": "Il vaso \u00e8 uno dei sistemi d'allevamento pi\u00f9 diffusi per le colture arboree da frutto. La forma classica, rappresentata da un albero con un tronco relativamente alto che si suddivideva in 4-5 ramificazioni primarie, formava una chioma piuttosto espansa in volume e in altezza. In seguito, secondo la vigoria delle specie, la forma \u00e8 andata riducendosi soprattutto in altezza, in modo da semplificare le operazioni manuali quali la raccolta e la potatura.\nDescrizione.\nAttualmente esistono diverse varianti, con differenziazioni che riguardano la specie agraria, gli usi o i fondamenti teorici che ne hanno definito l'evoluzione, la procedura che si adotta nella potatura d'allevamento per giungere alla forma definitiva. \nIn generale la struttura del vaso consiste in una forma a imbuto, espansa in volume e aperta al centro, costituita da un tronco che ad una certa altezza s'interrompe diramandosi in 3-5 ramificazioni, dette branche primarie, inclinate a raggiera verso l'esterno. A loro volta le branche primarie si ramificano in branche secondarie. Queste sono pi\u00f9 inclinate e orientate in modo da occupare gli spazi compresi fra le branche primarie. Secondo la tipologia le branche secondarie si ramificano in branche terziarie oppure portano direttamente le branchette di sfruttamento, che periodicamente sono rinnovate con la potatura di produzione.\nL'altezza del tronco standard \u00e8 andata riducendosi nel tempo e attualmente, per facilitare le operazioni di raccolta manuale, si mantiene entro i 50-100 cm, fatta eccezione per forme adattate alla raccolta meccanica."}
{"id": "708565", "revid": "6923", "url": "https://it.wikipedia.org/wiki?curid=708565", "title": "Efes Pilsener", "text": "Efes Pilsener \u00e8 una birra turca.\nLa produzione inizi\u00f2 nella regione omonima nei pressi della citt\u00e0 di Smirne.\nIl gusto in generale \u00e8 pieno e non tende a sbavature amare, tipiche di alcune birre, in particolare fra quelle pi\u00f9 commerciali.\nAl giorno d'oggi vengono prodotti cinque tipi di birra Efes: \nL'ammiraglia del marchio del \"Efes Beverage Group\" ha vinto numerose medaglie, assegnate da prestigiosi istituti internazionali. Durante gli ultimi anni, la birra Efes Pilsen \u00e8 stata premiata molte volte da Monde Selection con un premio di qualit\u00e0 d'Oro, di Bronzo o d'Argento come conferma di una qualit\u00e0 costante della birra.\nEfes \u00e8 attualmente lo sponsor della squadra di pallacanestro turca Anadolu Efes Spor Kul\u00fcb\u00fc."}
{"id": "708566", "revid": "119438530", "url": "https://it.wikipedia.org/wiki?curid=708566", "title": "Bambara", "text": "I bambara o bamana sono l'etnia principale del Mali (2.500.000 persone, circa il 32% della popolazione complessiva del paese).\nLe regioni in cui i bambara sono pi\u00f9 numerosi sono quelle di S\u00e9gou e di Bamako, nella regione di savana al centro del Mali, ma ci sono comunit\u00e0 bambara anche in altre zone. La loro lingua \u00e8 parlata anche da altre popolazioni della zona.\nStoria.\nCome i Mandingo e i Soninke (con cui hanno ancora moltissimi tratti in comune), i bambara discendono dall'antico impero del Mali. Alcuni storici ritengono che si debba a loro l'introduzione dell'agricoltura nell'Africa subsahariana. Dopo il crollo dell'impero del Mali, nella regione si formarono diversi regni, fra cui quello di Segou (1660-1881) e quello di Kaarta (1670-1851). Il Regno di Segou si svilupp\u00f2 a partire dal XVII secolo e raggiunse l'apice della propria potenza e ricchezza fra gli anni 1760 e 1780, durante il regno del sovrano N'golo Diarra. L'arrivo dei francesi pose fine al regno alla fine del XIX secolo.\nCreazione dell'etnia.\nIl termine \"bambara\" (o \"banaba\") in origine era l'immagine stereotipata dell'altro (cattivo-brutto), in contrapposizione agli arabi (buoni-belli). \nI commercianti Juula (di lingua mandingo) chiamavano \"banama\" (bambara) la massa contadina che non gli era sottomessa, il termine \"bambara\" diventa l'emblema dell'ignoranza totale, ma ogni infedele all'islam non era definito \"bambara\". Il fatto di non essere musulmano era un sistema di classificazione sociale, classificazione sociale che diventer\u00e0 \"etnico\" dopo il colonialismo.\nL'autonominarsi \u00e8 importante, ma per l'identit\u00e0 etnica \u00e8 importante anche il modo con cui gli \"altri\" chiamano; nessun nome \u00e8 di per s\u00e9 il nome di un popolo, ma ognuno pu\u00f2 diventarlo, basta che il popolo se ne appropri; e questo \u00e8 stato il caso dei bambara.\nEconomia.\nI bambara sono principalmente agricoltori; in particolare coltivano il miglio. Praticano anche l'allevamento.\nArte.\nI bambara sono noti per la loro abilit\u00e0 nella lavorazione di ferro, legno, cuoio, ceramica e tessuti. Particolarmente caratteristico della loro produzione artigianale \u00e8 il \"chiwara\" o \"tjiwara\", un copricapo-maschera tradizionale di legno intagliato, in forma di antilope, che viene indossato nelle cerimonie religiose. Tutte le maschere bambara sono realizzate in un particolare stile chiamato \"segou\", caratterizzato tra l'altro da volti piatti, nasi a forma di freccia, e segni triangolari che rappresentano cicatrici decorative. Altra caratteristica dei bambara \u00e8 la realizzazione di maschere di animali con l'aggiunta di elementi naturali, come le corna.\nUna grande mostra di arte bambara \u00e8 stata tenuta nel 2001-2002 al Rietberg Museum di Zurigo e al Museum of African Art di New York.\nReligione.\nNonostante l'azione dei missionari, il cristianesimo non ha mai attecchito in modo significativo nella comunit\u00e0 bambara, che \u00e8 tutt'oggi prevalentemente animista; in tempi recenti si \u00e8 osservato invece un processo di islamizzazione.\nSociet\u00e0.\nLa societ\u00e0 tradizionale bambara \u00e8 suddivisa in sei caste iniziatiche maschili, chiamate \"dyow\" (al singolare \"dyo\"), per esempio i \"komo\" e i \"kor\u00e9\"."}
{"id": "708571", "revid": "287204", "url": "https://it.wikipedia.org/wiki?curid=708571", "title": "Bozo", "text": "I Bozo sono una popolazione africana, stanziata nella parte centrale del delta interno del Niger, in Mali, fra Djenn\u00e9 e Debo. Sono una popolazione negroide dedicata principalmente alla pesca. La popolazione dei Bozo ammontava a 132.100 persone al censimento del 2000. Parlano quattro lingue che complessivamente formano il sottogruppo linguistico della lingue bozo."}
{"id": "708574", "revid": "640277", "url": "https://it.wikipedia.org/wiki?curid=708574", "title": "Zago (calciatore brasiliano)", "text": ""}
{"id": "708575", "revid": "1320609", "url": "https://it.wikipedia.org/wiki?curid=708575", "title": "Domenico Danzuso", "text": "Biografia.\nPer cinquant'anni le sue critiche su spettacoli di prosa e di lirica rappresentati in Italia e all'estero (e pubblicati anche su riviste come \"Dramma\", \"Sipario\", \"Histrio\" e \"Prima Fila\", oltre che sul giornale \"La Sicilia\") rappresentarono una voce autorevole per il mondo dello spettacolo. Fondatore e membro del consiglio dell\"'Associazione critici di teatro\", fu anche docente di storia dello spettacolo nell'Accademia di belle arti di Catania. Fu inoltre molto attivo nel sindacato dei giornalisti, ricoprendo cariche nazionali e regionali. Tra i pi\u00f9 prestigiosi riconoscimenti ricevuti in vita, il premio Flaiano e la \"Lente d'oro\" per la critica drammatica e il Premio Salvo Randone. Pubblic\u00f2 alcuni libri, tra cui \"Musica, musicisti e teatri a Catania\", scritto con Giovanni Idonea, con cui cur\u00f2 anche le \"Memorie storiche del Teatro Massimo Bellini\", \"Bellini e le sue donne\" e \"Cento giorni di teatro\".\nDopo la sua scomparsa, gli sono stati intitolati una biblioteca comunale dello spettacolo e alcuni premi.\nPremio Domenico Danzuso.\nQuesto riconoscimento \u00e8 stato organizzato, a un anno dalla sua morte, da Tony Maugeri con il supporto del Lions Catania Host, della SCAM (Societ\u00e0 catanese amici della musica) e del Teatro Stabile di Catania.\nPremia ogni anno personaggi ritenuti simbolo del mondo dello spettacolo e della cultura, tra cui, nel corso degli anni, Pippo Baudo, Andrea Camilleri, Roberto And\u00f2, Gabriele Lavia, Mariano Rigillo, Pino Micol, Lucia Poli, Anna Foglietta, Leo Gullotta, Pippo Pattavina, Tuccio Musumeci, Marcello Perracchio, Alessandra Costanzo, Luigi Lo Cascio, Donatella Finocchiaro, Barbara Tabita, David Coco, Francesco Nicolosi, Nino Lombardo, Fabio Armiliato, Simone Alaimo, Carlo Colombara, Giorgio Gualerzi, Italo Moscati, Luigi Lo Cascio, Vincenzo Pirrotta, Lina Scalisi e Giovanni Calcagno."}
{"id": "708579", "revid": "78273", "url": "https://it.wikipedia.org/wiki?curid=708579", "title": "Occlusione intestinale", "text": ""}
{"id": "708581", "revid": "122757690", "url": "https://it.wikipedia.org/wiki?curid=708581", "title": "Elburz", "text": "Gli Elburz (in persiano \u0627\u0644\u0628\u0631\u0632), anche chiamati Alburz o Alborz, sono una catena montuosa nell'Iran settentrionale che si estende dall'Azerbaigian, appena a sud del Caucaso, ai confini dell'Iran con Turkmenistan e Afghanistan. Pi\u00f9 della met\u00e0 delle oltre duecento cime iraniane sopra i 4000 metri si trova in questa catena, tant'\u00e8 che la pi\u00f9 alta vetta del medio oriente, il Damavand, si trova proprio negli Elburz (nel distretto di Amol) e raggiunge i 5.671 m.\nCaratteristiche.\nI monti Elburz formano una barriera geografica e climatica fra la depressione del mar Caspio meridionale e l'Altopiano iranico. La catena montuosa si estende in larghezza per soli 60-130\u00a0km. A livello geologico, consiste di una serie di sedimenti risalenti all'era Devoniana.\nAnche a causa dei suoi inverni nevosi ci sono piste da sci e rifugi, alcuni dei quali sono considerati i migliori del Medio oriente. Alcuni dei pi\u00f9 noti sono: Dizin, Shemshak, Tochal e Darbashar.\nNella letteratura persiana gli Elburz occupano un ruolo centrale, similmente al Shahnama, e fanno anche parte della mitologia antica. Si pensa che i monti fossero la dimora di Pershotan, un messia aspettato dai devoti del Zoroastrismo.\nNon devono essere confusi, data la somiglianza del nome, con il monte Elbrus del Caucaso, che ugualmente prende il suo nome dal monte Har\u0101 B\u0259r\u0259zait\u012b della mitologia persiana.\nAmbiente.\nI monti Elburz racchiudono al loro interno una straordinaria variet\u00e0 ambientale e rappresentano la maggiore risorsa boschiva dell'Iran. Nella parte pi\u00f9 orientale della catena montuosa si trova il parco nazionale del Golestan.\nFlora.\nAlle quote superiori prevalgono i deserti d'alta quota, i quali, sul versante meridionale, si tramutano in steppe e aridi cespuglieti. Le pendici settentrionali godono di un clima totalmente differente: l'aria umida proveniente dal mar Caspio porta a frequenti precipitazioni ben ripartite durante l'anno (1000-2000 mm annui). Queste circostanze hanno favorito lo sviluppo di rigogliose foreste pluviali temperate: dette \"Ircana\" - dall'antico nome della regione attorno alle rive del mar Caspio, l\"'Hyrcania\" (\"la terra dei lupi\") -, si stendono al di sotto dei 1000\u00a0m e sono composte principalmente da latifoglie. Sono esclusivamente presenti negli Elburz ed in alcune zone del Caucaso. Si tratta di rimanenze di foreste in passato assai pi\u00f9 abbondanti, piene di muschi e rampicanti e con una straordinaria biodiversit\u00e0. Fra 1000 e 2000\u00a0m d'altitudine invece dominano faggete a faggio orientale.\nFauna.\nL'impressionante variet\u00e0 di ambienti nelle isolate e incontaminate vallate ha consentito la proliferazione di una favolosa fauna. Essa comprende specie di grandi carnivori oggi a rischio di estinzione: il leopardo del Caucaso, la lince euroasiatica, il lupo indiano e l'orso bruno. Tra i carnivori si contano numerose altre specie, ad esempio la lontra, il gatto selvatico e lo sciacallo dorato, anch'essi a rischio. Estinta da una quarantina d'anni \u00e8 invece la tigre del Caspio, sottospecie del felino asiatico."}
{"id": "708582", "revid": "121882119", "url": "https://it.wikipedia.org/wiki?curid=708582", "title": "Loggia dei Mercanti (Ascoli Piceno)", "text": "La loggia dei Mercanti \u00e8 un'opera cinquecentesca che fu addossata a parte del fianco destro della chiesa di san Francesco, di cui copre circa un terzo, tra corso Mazzini e piazza del Popolo ad Ascoli Piceno. Lo spigolo del fronte occidentale si colloca quasi esattamente all'incrocio dei due assi stradali principali della citt\u00e0 romana.\nStoria e descrizione.\nLa sua struttura architettonica, in travertino, si compone di cinque arcate strutturate su alti plinti e poggianti su colonne corinzie sormontate da capitelli con decoro fogliare e termina con un cornicione cui, in seguito, ne fu sovrapposto un altro merlato di mattoni.\nLa loggia fu commissionata dalla ricca \"Corporazione della Lana\" che, dalla sua costruzione, ricav\u00f2 uno spazio espositivo per le merci.\nL'opera, iniziata dal maestro lombardo Bernardino di Pietro da Carona, fu ultimata nell'anno 1514 da Francesco Rubei di Villagona. Di incerta attribuzione sia la progettazione che il disegno, si suppone che si possano considerare validi vari artisti quali: Cola dell'Amatrice, Benedetto da Maiano o Bramante.\nSulla porzione della parete esterna della chiesa di san Francesco, racchiusa all'interno del perimetro della loggia, \u00e8 murata una lapide di travertino, recante data 3 ottobre 1568, che indica con esattezza a quali misure dovevano corrispondere le lavorazioni dei laterizi usati per l'edilizia della citt\u00e0.\nAl centro si legge la scritta:\nQuesto provvedimento fu attuato dal governatore ascolano Giovanni Battista Baiardi per regolamentare i manufatti dei fornaciai poich\u00e9 risultavano spesso di misura inferiore a quella commissionata: \u00ab\"di minor misura delle forme sigillate dategli da' deputati\"\u00bb.\nScavati all'interno della lastra di travertino ci sono sei riferimenti per: mattone, quadro, mezzanella, coppo etc.\nIn basso vi \u00e8 riportata anche una misura lineare della lunghezza di 63\u00a0cm, detta \"brazolaro\", suddivisa in sei segmenti di circa 10,5\u00a0cm cadauno."}
{"id": "708584", "revid": "767487", "url": "https://it.wikipedia.org/wiki?curid=708584", "title": "Barbecue Bob", "text": "Biografia.\nInizi\u00f2 suonando la chitarra 6 corde, ma quando si trasfer\u00ec ad Atlanta (intorno al 1924) suon\u00f2 anche con la chitarra 12 corde.\nDivent\u00f2 uno dei maggiori esponenti dell'Atlanta Blues. Durante la sua breve carriera (mor\u00ec a 29 anni) registr\u00f2 circa settanta dischi a 78 giri. Mor\u00ec a causa di una polmonite a Lithonia, Georgia.\nAnche il fratello Charles suonava blues, e registr\u00f2 sotto lo pseudonimo \"Laughing\" Charley Lincoln."}
{"id": "708586", "revid": "1186766", "url": "https://it.wikipedia.org/wiki?curid=708586", "title": "Ida (nome)", "text": "Origine e diffusione.\nIl nome ha una duplice origine. Primariamente, \u00e8 una continuazione del nome germanico \"Ida\", ricondotto generalmente alla radice \"id\" (\"lavoro\", \"operosit\u00e0\", \"attivit\u00e0\") o al suo corrispettivo norreno \"i\u00f0\", e poteva anche costituire un ipocoristico di altri nomi contenenti tale elemento; in alternativa viene ricondotto al germanico \"itis\" (\"donna\") o all'anglosassone \"id\" (\"guerriera\").\nIn secondo luogo, il nome pu\u00f2 avere origine greca, come ripresa del toponimo del monte Ida, una montagna di Creta dove, secondo il mito, sarebbe stato allevato Zeus, o di quello di un altro monte Ida, situato nei pressi dell'antica Troia.\nPer quanto riguarda l'Italia, la diffusione del nome era originariamente legata al culto di alcune sante cos\u00ec chiamate e alla fama di Ida di Nivelles, la moglie di Pipino di Landen (anch'ella santa, comunque); il suo uso recente \u00e8 per\u00f2 motivato pi\u00f9 dalla moda di adottare nomi stranieri, in questo caso ripescandolo dalla Francia e dalla Germania dove era gi\u00e0 ben attestato. Il nome \u00e8 usato quasi solo al femminile, anche se \u00e8 attestata la forma maschile \"Ido\".\nIn Inghilterra venne importato dai Normanni, ma il suo us\u00f2 termin\u00f2 nel Medioevo; venne poi ripreso nel XIX secolo, in parte grazie al personaggio omonimo nel \"The Princess\" di Alfred Tennyson. In Irlanda era usato anticamente per \"anglicizzare\" il nome \"\u00cdde\".\nOnomastico.\nIl nome venne portato da varie sante, e l'onomastico si pu\u00f2 festeggiare quindi in date diverse:"}
{"id": "708590", "revid": "121490967", "url": "https://it.wikipedia.org/wiki?curid=708590", "title": "Paragnosta", "text": "Il termine paragnosta (dal greco \"par\u00e0\", vicino, e \"gnosis\", conoscenza, cognizione) indica una persona che possiederebbe capacit\u00e0 paranormali e in particolare la capacit\u00e0 di conoscere cose attraverso canali non convenzionali di conoscenza, per lo pi\u00f9 attraverso fenomeni ESP di retrocognizione (comunemente intesa come chiaroveggenza rivolta al passato).\nIl paragnosta, messo a contatto con un oggetto (cd. oggetto induttore), riuscirebbe a raccontarne la storia pur senza conoscere nulla dell'oggetto stesso. Nella letteratura pseudoscientifica sono descritti casi in cui un oggetto pu\u00f2 rappresentare un \u00abappoggio\u00bb, un \u00abaiuto\u00bb per raggiungere lo stato psicologico adatto alla retrocognizione."}
{"id": "708591", "revid": "113100389", "url": "https://it.wikipedia.org/wiki?curid=708591", "title": "Johannes Gessner", "text": "Figlio del pastore protestante Christoph e di Esther Maag, dopo aver studiato scienze naturali a Zurigo, studi\u00f2 dal 1726 medicina a Basilea e a Leida dove conobbe Albrecht von Haller. Insieme, Gessner e Haller studiarono medicina a Parigi, matematica a Basilea con Johann Bernoulli e nel 1729 fecero un viaggio attraverso la Svizzera, studiandone la flora.\nLaureatosi in medicina a Basilea nel 1730, dal 1733 divenne professore di matematica e dal 1738 di fisica nel Collegio Carolinum di Zurigo\nFond\u00f2 nel 1746 la Societ\u00e0 di scienze naturali che presiedette fino alla morte. Ebbe per allievi figure importanti come Johann Caspar Lavater e Johann Georg Sulzer."}
{"id": "708597", "revid": "663182", "url": "https://it.wikipedia.org/wiki?curid=708597", "title": "Altra storia", "text": "Altra storia (nella prima edizione intitolato L'altra storia) \u00e8 stato un programma televisivo italiano di approfondimento storico andato in onda su LA7 dal 2002 al 2007, curato da Davide Savelli.\nAndava in onda inizialmente il marted\u00ec in prima serata, per poi essere spostato, dall'ottobre 2003, nella seconda serata del sabato e infine nell'access prime time della domenica. La conduzione era affidata a Sergio Luzzatto e, dal 2003, a Pierluigi Battista.\nLa trasmissione.\nProdotto dalla OffSide in collaborazione con la casa editrice Einaudi, e successivamente prodotto dalla Wilder, il programma raccontava in ciascuna puntata un fatto storico di costume, politica e societ\u00e0 avvenuto in Italia o nel resto del mondo nel XX secolo. Ogni avvenimento veniva proposto al pubblico attraverso una ricostruzione commentata e la proposta di immagini tratte dagli archivi di Rai Teche, dell'Istituto Luce e dell'AAMOD. A corredo delle immagini trasmesse veniva proposta anche l'esperienza di persone comuni, interpellate per raccontare le impressioni e le atmosfere che si respiravano all'epoca dei fatti.\nTra gli argomenti trattati nelle prime edizioni si ricordano il boom economico italiano e il colonialismo, ma anche la rappresentazione del potere attraverso il corpo dei leader italiani che si sono susseguiti nei decenni, da Benito Mussolini a Silvio Berlusconi, e i fatti di costume e i personaggi che hanno segnato l'opinione pubblica del Novecento, come la coppia Fausto Coppi-Gino Bartali.\nNel 2003 l'intera stagione fu incentrata sugli avvenimenti principali della Prima Repubblica. L'edizione 2005 fu dedicata al decennio degli anni ottanta, mentre nel 2006 si affrontarono le tematiche legate alla fine della Prima Repubblica e quindi alle inchieste Mani pulite e \"Tangentopoli\", analizzando anche la contrapposizione tra magistratura e politica che si \u00e8 creata in quegli anni. Una puntata della serie \u00e8 stata dedicata al gay pride del 2000.\nL'ultima serie del 2007, in onda dal 14 gennaio la domenica alle ore 20.30, era dedicata alla storia della televisione italiana.\nTra gli autori del programma c'erano Sergio Luzzatto, docente di storia all'Universit\u00e0 di Torino, Giuseppe Giannotti (anche regista), Giovanni De Luna e Davide Savelli. Le musiche erano di Angelo Talocci."}
{"id": "708600", "revid": "466539", "url": "https://it.wikipedia.org/wiki?curid=708600", "title": "Darren Fletcher", "text": "Caratteristiche tecniche.\nInterno di centrocampo, pu\u00f2 essere schierato come mediano o all'occorrenza come esterno di fascia e come difensore, dimostrando di essere un calciatore polivalente.\nNel 2001 \u00e8 stato inserito nella lista dei migliori giovani stilata da Don Bal\u00f3n.\nCarriera.\nClub.\nDopo essere cresciuto nelle giovanili del Manchester United, fa il suo esordio in prima squadra nel 2003. Inizialmente gioca in posizione di ala destra, per poi spostarsi a giocare al centro del centrocampo come mediano. Nel 2004 gioca la finale di FA Cup vinta contro il Millwall.\nDa allora ha collezionato diversi titoli con il Manchester United, guadagnandosi la stima dell'allenatore Alex Ferguson, sia per le sue doti calcistiche che per la sua fedelt\u00e0 al club. Nel dicembre 2011 il Manchester United annuncia che Fletcher necessita di una pausa a tempo indeterminato dal calcio, per curare la malattia di Crohn che lo affligge.\nAd agosto 2012 torna in campo nella partita amichevole contro l'Aberdeen. Il 17 gennaio 2013 viene comunicato che Fletcher si \u00e8 sottoposto ad un'operazione per risolvere i suoi problemi di salute, saltando il resto della stagione 2012-2013. Torna ad allenarsi nel luglio 2013, mentre il 15 dicembre dello stesso anno, nella partita Aston Villa-Manchester United, disputa la sua prima partita ufficiale dopo diversi mesi di inattivit\u00e0.\nNell'agosto 2014 viene nominato dal tecnico Louis van Gaal vice-capitano della squadra dopo Rooney, a seguito della partenza di Vidi\u0107 e del ritiro di Ryan Giggs dall'attivit\u00e0 agonistica. Esordisce in Premier League nella gara contro lo Swansea City disputata all'Old Trafford.\nIl 2 febbraio 2015 si trasferisce al West Bromwich Albion, con cui firma un contratto fino al 2017. Lascia il Manchester United dopo 17 anni tra giovanili e prima squadra, avendo vinto 5 campionati inglesi, una Coppa d'Inghilterra, 3 Coppe di Lega, 6 Community Shield, una Champions League e una Coppa del mondo per club.\nFa il suo esordio con il West Bromwich Albion l'8 febbraio 2015, nella partita contro il Burnley, indossando la fascia da capitano. Il 4 febbraio 2017 festeggia le 300 presenze in Premier League.\nIl 1\u00ba giugno 2017 firma un contratto con lo Stoke City, valido a partire dal 1\u00ba luglio successivo. Esordisce il 12 agosto nella gara contro l'Everton.\nAllenatore e dirigente.\nNell\u2019ottobre del 2020, una volta appesi gli scarpini al chiodo, diventa l\u2019allenatore degli Under 16 del Manchester United. Nel gennaio del 2021 viene promosso nello staff della prima squadra allenata dall\u2019ex compagno Ole Gunnar Solskj\u00e6r ritrovando anche Michael Carrick. A marzo diventa il direttore tecnico dei \"Red Devils\".\nNazionale.\nComincia a giocare giovanissimo anche nella nazionale scozzese, con la quale esordisce ancora diciannovenne nel 2003. Il 26 maggio 2004 diventa il secondo giocatore pi\u00f9 giovane ad aver indossato la fascia di capitano della propria nazionale, dopo il diciassettenne John Lambie nel 1886.\nStatistiche.\nPresenze e reti nei club.\n\"Statistiche aggiornate al 10 febbraio 2018.\""}
{"id": "708604", "revid": "1577172", "url": "https://it.wikipedia.org/wiki?curid=708604", "title": "Volo Swissair 111", "text": "Il volo Swissair 111 era un collegamento aereo della compagnia Swissair in servizio tra New York e Ginevra. Il 2 settembre 1998 un MD-11 che operava il volo precipit\u00f2 a Peggys Cove (Nuova Scozia, Canada) nell'Oceano Atlantico. Tutti i 215 passeggeri e 14 membri dell'equipaggio persero la vita.\nL'investigazione del Transportation Safety Board of Canada (TSB) dur\u00f2 4 anni e mezzo, cost\u00f2 40 milioni di dollari e concluse che il materiale infiammabile usato nella struttura dell'aeromobile provoc\u00f2 l'innesco di un incendio, non controllabile dall'equipaggio, che caus\u00f2 la perdita dei comandi e il conseguente schianto del velivolo.\nStoria del volo.\nL'aeromobile.\nL'aeroplano, un McDonnell Douglas MD-11, registrazione HB-IWF, numero di serie 48448, fu costruito nel 1991 e operava solo per conto di Swissair. Aveva un totale di 36.041 ore di volo. I motori erano tre turboventole Pratt &amp; Whitney PW4462. La cabina era configurata con 241 posti di cui 12 in prima classe, 49 in business class e 180 in classe economica. I posti in prima classe e business class erano dotati di un sistema di intrattenimento personalizzato (\"in-flight entertainment system\"), elemento relativamente nuovo a bordo degli aerei di linea dell'epoca, che consentiva ai passeggeri di guardare film, navigare in Internet e fare scommesse online.\nL'equipaggio.\nIl comandante, Urs Zimmermann, aveva 49 anni e, al momento dello schianto, aveva accumulato 10.800 ore di volo, delle quali 900 sugli MD-11. Lavorava per Swissair dal 1971 ed era comandante dal 1983. Nel 1994 divenne istruttore per piloti di Airbus e pi\u00f9 tardi di MD-11. Nel corso della sua carriera non era mai stato coinvolto in alcun incidente.\nIl primo ufficiale, Stephan Loew, aveva 36 anni e possedeva all'attivo 4.800 ore di volo delle quali 230 su questo tipo di aeromobile. Lavorava dal 1991 per Swissair. Nel maggio dello stesso anno aveva ottenuto la licenza per l'MD-11. Come il comandante, anche il copilota non era mai stato coinvolto in alcun incidente.\nEntrambi i piloti erano in perfetta salute e prima del volo avevano accumulato 27 ore di pausa.\nL'equipaggio standard di un MD-11 era composto da un comandante, un primo ufficiale, un capo-cabina e 11 assistenti di volo. Tutto il personale era qualificato, certificato e addestrato in accordo con le norme svizzere, sotto le regole della Joint Aviation Authorities (JAA).\nI controllori di volo.\nIl controllore del traffico aereo di Moncton (Canada) aveva 43 anni e un'esperienza di 9 anni. Al momento del contatto con l'SR111 aveva accumulato 5 ore di servizio, e precedentemente 72 ore di pausa.\nAlle 01:18:11 UTC egli pass\u00f2 il contatto al controllo di terra, che avrebbe guidato l'aeromobile fino all'aeroporto di Halifax. Il controllore del traffico di terra aveva 51 anni e lavorava a Moncton da 26 anni. Quel giorno, aveva accumulato 8 ore di servizio, precedute da 16 ore di pausa.\nEntrambi i controllori possedevano le necessarie qualifiche.\nI fatti.\n\" Tutti gli orari indicati sono UTC\"\nL'inchiesta.\nL'aereo si sbriciol\u00f2 al momento dell'impatto con l'acqua e la maggior parte dei detriti si sedimentarono sul fondo dell'oceano, alla profondit\u00e0 di circa 55 m. Le rimanenti parti furono trovate galleggianti intorno alla zona del disastro e depositate sulle scogliere dei paraggi.\nL'inchiesta si concentr\u00f2 inizialmente sulla ricerca e sull'identificazione dei resti umani, e nella ricerca delle scatole nere. Le condizioni meteorologiche e la decelerazione all'impatto (approssimativamente 350 G) resero particolarmente difficili le ricerche. Solo una delle vittime fu identificabile. Altre 147 furono identificate tramite le impronte digitali, la forma dell'apparato dentario e la comparazione di radiografie. Per le rimanenti 81 fu necessario il test del DNA.\nIl Cockpit Voice Recorder (CVR) e il Flight Data Recorder (FDR) furono individuate dal sottomarino HMCS Okanagan e facilmente ripescate dai sommozzatori (l'FDR il 6 settembre, il CVR l'11 settembre 1998). Tuttavia, entrambi i dispositivi avevano smesso di registrare a circa 10.000 piedi di quota, sei minuti prima dell'impatto.\nIl 2 ottobre 1998, il Transportation Safety Board of Canada (TSB) inizi\u00f2 l'operazione di sollevamento per il recupero della fusoliera dalle profondit\u00e0 dell'oceano. Il 21 ottobre, almeno il 27% della fusoliera era in superficie.\nAnalizzando i reperti, fu determinato che la causa del disastro era dovuta a cavi difettosi nel cockpit, danneggiati dal surriscaldamento del sistema di intrattenimento passeggeri.\nFurono rilasciate delle raccomandazioni di sicurezza. Il rapporto preliminare del TSB fu pubblicato il 30 agosto 2000, tuttavia quello finale non fu completato prima del 2003.\nIl dragaggio dei reperti della fusoliera fu terminato nel dicembre 1999 con il 98% dell'aeroplano recuperato: circa 126.554 kg di parti del velivolo e 18.144\u00a0kg di carico.\nLe conclusioni.\nL'inchiesta identific\u00f2 undici tra cause e fattori che contribuirono all'incidente.\nLa prima e la pi\u00f9 importante \u00e8:\nIl surriscaldamento proveniente dal cablaggio del sistema di intrattenimento in volo non azion\u00f2 i sistemi di sicurezza del circuito ma provoc\u00f2 un principio di incendio nei materiali isolanti che si propag\u00f2 molto velocemente in altri materiali infiammabili. L'equipaggio non si rese conto dell'incendio e non fu avvisato da nessuno strumento. Una volta consapevole dell'incendio, la confusione dell'evento rese difficoltoso l'orientamento. Lo sviluppo rapido del fuoco port\u00f2 allo spegnimento dei sistemi principali di volo e rese presto impossibile il controllo dell'aeromobile.\nA causa della mancanza dei sistemi principali, il pilota fu obbligato a cercare di controllare il velivolo \"alla cieca\", con la drammatica conseguenza dello schianto nell'Atlantico. Frammenti recuperati dell'aeroplano mostrarono che il calore nel cockpit stava iniziando a fondere la struttura.\nGli indicatori di stabilit\u00e0 e di velocit\u00e0 ritrovati mostrarono che l'aeroplano si schiant\u00f2 sull'acqua alla velocit\u00e0 di 300 nodi, con 20 gradi di beccheggio e 110 di rollio: con il muso in decisa picchiata e coricato su un fianco, con le ali oltre la verticale.\nIl TSB concluse che, se anche l'equipaggio fosse stato cosciente della natura del problema, la velocit\u00e0 con cui il fuoco si \u00e8 propagato avrebbe comunque precluso un atterraggio ad Halifax, anche nel caso in cui l'avvicinamento fosse iniziato immediatamente dopo la dichiarazione \"pan pan\".\nSono state fatte anche altre ipotesi secondo le quali sarebbe stato piazzato un fumogeno o addirittura una bomba a bordo dell'aereo, Queste ipotesi furono in seguito smentite.\nRaccomandazioni.\nIl TSB pubblic\u00f2 nove raccomandazioni relative a cambiamento di materiali negli aeroplani, sistemi elettrici e registrazione dei dati di volo (entrambi i registratori si disattivarono prematuramente quando il sistema di alimentazione principale venne meno). Raccomandazioni generali vennero anche pubblicate per quanto riguarda le checklist, la gestione di incendi e i sistemi anti incendio.\nLa mancanza dei dati di volo degli ultimi sei minuti contribuirono alla complessit\u00e0 dell'investigazione. Il TSB dovette ricostruire gli ultimi sei minuti basandosi solo su considerazioni e prove fisiche. L'aeroplano fu trovato frammentato in milioni di pezzi, rendendo l'operazione lunga e frustrante. L'inchiesta divenne la pi\u00f9 lunga (cinque anni) e pi\u00f9 costosa (75 milioni di CAD) della storia dell'aviazione del Canada.\nCommemorazioni.\nDue monumenti alle vittime furono eretti dal governo della Nuova Scozia. Uno \u00e8 posto a est del luogo dell'incidente a The Whalesback, un promontorio a 1 km a nord di Peggys Cove. Il secondo \u00e8 una commemorazione privata ma pi\u00f9 grande, posta a ovest del luogo, vicino al Bayswater Beach Provincial Park nell'Aspotogan Peninsula. Qui furono seppellite le vittime non identificate.\nUn numero rilevante di personalit\u00e0 morirono nell'incidente, incluso Joseph LaMotta, figlio del campione del mondo di boxe Jake LaMotta, e Jonathan Mann, a capo del programma dell'Organizzazione Mondiale della Sanit\u00e0 contro l'AIDS. Alcuni capolavori d'arte, compreso un quadro di Picasso, andarono persi.\nIl disastro del volo 111 rimane ancora oggi l'unico grave disastro occorso ad un MD-11, facendolo diventare ovviamente anche il pi\u00f9 grave e con il pi\u00f9 alto numero di vittime.\n\u00c8 tutt'oggi la pi\u00f9 grave sciagura aerea dell'aviazione svizzera, ed una delle pi\u00f9 gravi su territorio canadese. Contribu\u00ec al fallimento della Swissair e fu la causa di una forte diminuzione dei passeggeri.\nDopo l'incidente, l'identificativo del volo Swissair New York-Ginevra fu modificato da 111 a 139, seguendo l'abitudine di molte compagnie aeree di smettere di impiegare i numeri dei voli coinvolti in incidenti fatali.\nIl volo Swissair 111 nei media.\nL'incidente del volo 111 della Swissair \u00e8 stato analizzato nell'episodio \"Fuoco a bordo\" della prima stagione del documentario \"Indagini ad alta quota\" trasmesso da National Geographic Channel."}
{"id": "708605", "revid": "109721135", "url": "https://it.wikipedia.org/wiki?curid=708605", "title": "Servofreno", "text": "Il servofreno \u00e8 un dispositivo che agisce sulla pompa del sistema frenante. Quando si preme sul pedale del freno, questo sistema amplifica la forza esercitata dal conducente.\nNelle vetture moderne si utilizzano servofreni a depressione, che sono composti da una valvola che mette in comunicazione la camera stagna del servofreno con il collettore d'aspirazione, in modo da poter sfruttare la depressione dell'aspirazione per azionare il freno.\nDescrizione.\nIl sistema \u00e8 formato da un cilindro metallico in cui scorre un pistone azionato dal conducente tramite un perno, il quale aziona la pompa freno tramite un'asta. Tale azione viene facilitata con lo sfruttamento della differenza di pressione che si va ad esercitare sulla superficie di tale pistone.\nIl sistema di depressione viene governato da una valvola a funzionamento retroattivo la quale, a seconda della pressione esercitata sul pedale, regola la differenza di pressione ai due lati del pistone.\nFunzionamento.\nQuando il pedale viene rilasciato, la valvola che permette di generare la depressione \u00e8 chiusa, e ai due lati del pistone si ha la stessa pressione. Questo perch\u00e9, con il pedale rilasciato, il perno governato dal pedale e che agisce sul pistone ritorna in posizione di riposo tramite una molla, aprendo un foro sul pistone e permettendo il reflusso dell'aria dalla camera in comunicazione con l'esterno alla camera stagna, quindi il pistone viene tenuto o riportato in posizione di riposo (nessuna azione frenante) tramite una molla.\nQuando si preme il pedale, la valvola si apre e genera una depressione nella camera stagna del cilindro, mentre un'altra camera, sul lato opposto, \u00e8 perennemente in comunicazione con l'esterno. La pressione atmosferica agisce sul pistone, e la forza che viene effettivamente applicata alla pompa freno viene quindi amplificata del rapporto fra la pressione atmosferica e la minore pressione che \u00e8 ora presente nella camera stagna.\nQuando il pedale viene rilasciato, i due lati del disco tornano in comunicazione, perch\u00e9 il perno che spinge sul pistone ritorna in posizione di riposo e apre un foro che mette in comunicazione le due stanze, annullando la differenza di pressioni, in modo che il pistone possa ritornare in posizione di riposo tramite la molla.\nCaratteristiche.\nI freni con servofreno pneumatico ad azionamento idraulico consentono di ridurre drasticamente lo spazio di frenata grazie alla maggiore forza che si riesce a trasmettere alla pompa freno.\nUn sistema complementare al servofreno \u00e8 l'ABS, che evita il blocco delle ruote durante un arresto improvviso, l'ABS \u00e8 pi\u00f9 rilevante nei sistemi moderni di frenata che consentono una frenata pi\u00f9 energica, e che diminuiscono d'altra parte la probabilit\u00e0 delle complicazioni legate al bloccaggio delle ruote.\nIn caso d'avaria.\nIl pedale resta sempre direttamente collegato ai freni, in modo da poter azionare sempre i freni anche con il quadro comandi e motore spenti o con un'avaria del sistema di servizio, seppur richiedendo un maggiore sforzo, dato che la valvola della camera stagna rimane chiusa e invece di creare una depressione per facilitare il suo azionamento si forma una pressione sempre maggiore, che limita l'azionamento del freno.\nQuesto difetto non \u00e8 presente con i freni a tamburo o a dischi senza servofreno, per i quali la forza da esercitare sul pedale resta la medesima a motore spento o acceso.\nAttenzione.\nCon i freni pneumatici o ad azionamento idraulico \u00e8 sconsigliabile la guida a motore spento, per evitare queste pericolose difficolt\u00e0 di frenata.\nIn ogni caso di avaria del servofreno, pu\u00f2 essere utilizzato il freno a mano (ma con grande attenzione perch\u00e9 pu\u00f2 causare un pericoloso sbandamento del veicolo se le ruote posteriori vengono bloccate), che ha un funzionamento indipendente e di tipo meccanico ( a meno che non si tratti di un freno a mano elettrico ) quindi efficace sia a motore acceso che spento e a prescindere da problemi alle centraline elettroniche.\nInoltre se il cambio non \u00e8 in folle, quando il quadro motore viene spento, il veicolo rallenta fino ad arrestarsi, qualunque sia la marcia inserita, per effetto del freno motore, ci\u00f2 non toglie che in caso d'avaria \u00e8 pericoloso spegnere il motore mentre si muove ad alte velocit\u00e0, \u00e8 consigliabile invece rallentare rilasciando l'acceleratore e aiutandosi con marce basse e il freno a mano e a velocit\u00e0 pi\u00f9 moderate spegnere il motore per arrestare il veicolo."}
{"id": "708606", "revid": "1632387", "url": "https://it.wikipedia.org/wiki?curid=708606", "title": "Angtoria", "text": "Gli Angtoria sono stati band heavy metal/symphonic metal formata dalla cantante inglese Sarah Jezebel Deva e dai fratelli svedesi Chris Rehn e Tommy Rehn nel 2001. Nata una profonda amicizia tra i tre, questi ragazzi decisero di crearsi una band che esord\u00ec ufficialmente con la firma di un contratto discografico nel 2005 che port\u00f2 alla pubblicazione del loro primo disco nel 2006.L'album God Has a Plan For Us All, contiene 2 tracce dalla demo. Il bassista \u00e8 Dave Pybus, ex Cradle of Filth e Anathema e le voci maschili di \"Original Sin\" sono state registrate da Aaron Stainthorpe dei My Dying Bride. Sarah Jezebel Deva ha annunciato pubblicamente che ha in programma di riunirsi con Chris per un nuovo album in \nfuturo.Nel 2020 sulla pagina musicale FB ufficiale di Sarah Jezebel Deva ha dichiarato che Angtoria continuer\u00e0 a scrivere musica con un nome diverso. Sarah e Chris si sono separati da Tommy Rehn e poich\u00e9 ha inventato il nome della band, non possono pi\u00f9 usarlo. Del resto, anche il loro sito web \u00e8 stato sospeso."}
{"id": "708607", "revid": "254059", "url": "https://it.wikipedia.org/wiki?curid=708607", "title": "Uummannaq", "text": "Uummannaq \u00e8 un centro della Groenlandia di circa 1500 abitanti, nel comune di Avannaata; si trova a 500 km a nord del Circolo Polare Artico, ma nonostante questo il clima \u00e8 secco e soleggiato. Nel XVII secolo era un porto per la caccia alle balene e si potevano incontrare balenieri, soprattutto olandesi; in primavera, con l'arrivo della prima nave della stagione, per tradizione l'intera cittadinanza si riunisce sulla collina ad ovest del villaggio e vengono sparate tre salve di cannone come benvenuto. Nel museo della citt\u00e0 si possono trovare informazioni generali sulla storia e la cultura della Groenlandia e sulla caccia alle balene; vi sono anche una sala dedicata alla spedizione del tedesco Alfred Wegener e una sezione sulle mummie di Qilaqitsoq, ritrovate nel 1972 perfettamente conservate. A due ore dal paese si trova il vero castello di Babbo Natale e pi\u00f9 in l\u00e0 il posto chiamato \"grotta dei troll\"; un'altra attrazione \u00e8 la montagna presso la cittadina: essa ha il basamento di gneiss che sale verso l'alto con spire nere, bianche e rosse che cambiano continuamente colore.\nUummannaq \u00e8 raggiunta da elicotteri quattro o cinque volte la settimana e da almeno un traghetto ogni sette giorni.\nUummannaq fu a capo di un comune, il comune di Uummannaq. Questo comune, istituito il 18 novembre 1950, cess\u00f2 poi di esistere il 1\u00ba gennaio 2009 dopo la riforma atta a cambiare il sistema di suddivisioni amministrative della Groenlandia; il comune di Uummannaq si fuse insieme ad altri 7 comuni a formare il comune di Qaasuitsup, ora soppresso.\nA Uummannaq \u00e8 presente una squadra di calcio, FC Malamuk, che milita nel campionato groenlandese e ne ha vinta un'edizione nel 2004.\nNel 2010 la cantautrice scozzese KT Tunstall ha inserito nel suo quarto album di inediti, Tiger Suit, come primo brano la canzone Uummannaq Song."}
{"id": "708608", "revid": "729019", "url": "https://it.wikipedia.org/wiki?curid=708608", "title": "Alcide Dessalines d'Orbigny", "text": "Fu il fondatore della micropaleontologia.\nBiografia.\nAlcide nacque in una famiglia di viaggiatori e amanti delle scienze naturali. Il padre Charles-Marie, impiegato in marina come medico, trasmise al figlio l'entusiasmo per la biologia, la zoologia e la botanica. Nel 1820, la famiglia si trasfer\u00ec a La Rochelle; in questa citt\u00e0 culturalmente attiva e sul mare Alcide avrebbe trovato tutti i mezzi per coltivare i propri interessi.\nLa sua prima passione furono gli animali microscopici che egli stesso denomin\u00f2 foraminiferi. La sua prima opera, su questo argomento, viene oggi considerata il fondamento della moderna scienza della micropaleontologia; tra l'altro, in essa descriveva oltre mille specie di foraminiferi, ponendo le basi su cui si fonda tuttora la loro classificazione.\nL'opera sui foraminiferi dest\u00f2 l'interesse di importanti scienziati dell'epoca, in particolare Georges Cuvier, e valse ad Alcide un ingaggio da parte del Museo di storia naturale di Parigi. Con i fondi del museo, egli part\u00ec per una missione che dal 1826 al 1833 lo vide toccare Brasile, Argentina, Paraguay, Cile, Per\u00f9 e Bolivia. In queste regioni, gi\u00e0 esplorate da altri celebri naturalisti (per esempio Alexander von Humboldt e Aim\u00e9 Bonpland), Alcide fece nuove scoperte, pubblicando per il Museo numerosi articoli di botanica, zoologia, geografia, geologia ed etnografia.\nAl suo ritorno in Francia, Alcide inizi\u00f2 a specializzarsi in paleontologia e stratigrafia. Divenne professore del Museo di storia naturale, che per suo merito apr\u00ec una sezione paleontologica (1853). Nella sua carriera ottenne numerosi altri riconoscimenti, tra cui il cavalierato della \"L\u00e9gion d'honneur\" e dell'Ordine di San Wladimir di Russia e l'onorificenza di ufficiale della Legion d'onore della Repubblica di Bolivia. Fu presidente della Soci\u00e9t\u00e9 g\u00e9ologique de France.\nMor\u00ec a 55 anni.\nL'eredit\u00e0.\nOltre ad aver fondato la micropaleontologia, d'Orbigny lasci\u00f2 attraverso la sua opera un immenso corpus di conoscenze scientifiche in una quantit\u00e0 di settori. Attraverso la micropaleontologia applicata ai foraminiferi, forn\u00ec importanti indicazioni sui cambiamenti climatici della Terra in epoca preistorica. Fu un precursore della biogeografia e formul\u00f2 la prima ipotesi di scala geologica dei tempi. Nei suoi viaggi classific\u00f2 oltre 100.000 specie. Con le sue osservazioni nei campi della stratigrafia e della micropaleontologia contribu\u00ec sia alla tecnica della ricerca del petrolio che alla costruzione del tunnel sotto la Manica. Infine, le opere scritte in Sudamerica sono ricche di indicazioni antropologiche ed etnologiche"}
{"id": "708613", "revid": "23117", "url": "https://it.wikipedia.org/wiki?curid=708613", "title": "Alexsandro De Souza", "text": ""}
{"id": "708614", "revid": "73537", "url": "https://it.wikipedia.org/wiki?curid=708614", "title": "Alburz", "text": ""}
{"id": "708615", "revid": "73537", "url": "https://it.wikipedia.org/wiki?curid=708615", "title": "Alborz", "text": ""}
{"id": "708617", "revid": "125791825", "url": "https://it.wikipedia.org/wiki?curid=708617", "title": "Ipswich Town Football Club", "text": "L'Ipswich Town Football Club, meglio noto come Ipswich Town, \u00e8 una societ\u00e0 calcistica inglese con sede nella citt\u00e0 di Ipswich, nella contea del Suffolk, militante in Football League One (terza divisione inglese) dal 2019.\nDisputa le proprie partite casalinghe a Portman Road, impianto da 30 311 posti a sedere.\nFondato nel 1878, l'Ipswich Town ottenne ufficialmente lo \"status\" da professionista nel 1936. Nella stagione 1961-1962, all'esordio assoluto in massima serie, vinse il primo e, ad oggi, unico campionato della sua storia. Il periodo di maggior successo del club fu per\u00f2 tra la fine degli anni settanta e l'inizio degli anni ottanta, sotto la guida di Sir Bobby Robson, quando vinse la FA Cup (1977-1978) e la Coppa UEFA (1980-1981).\nStoria.\nGli inizi.\nIl club fu fondato nel 1878 come squadra amatoriale con il nome di Ipswich A.F.C., per assumere, nel 1888, la denominazione di Ipswich Town Football Club in occasione della fusione con l'Ipswich Rugby Club. Inizialmente iscritto in tornei locali (la Suffolk Challenge Cup e la Suffolk Senior Cup), a partire dal 1907 l'Ipswich Town milit\u00f2 in Southern Amateur League, vincendola quattro volte (la prima volta nella stagione 1921-22), mentre nel 1936 ottenne lo status di club professionale.\nAl termine della stagione 1937-38, con la promozione in Division Three, l'Ipswich fu iscritto in Football League. I \"Tractor Boys\" militarono in terza categoria per tutti gli anni quaranta, fino alla stagione 1954-55, al termine della quale furono promossi in \"Second Division\" dopo aver vinto il campionato.\nL'era di Alf Ramsey.\nL'esordio in seconda categoria dell'Ipswich si concluse con la retrocessione e con l'esonero dell'allenatore Scott Duncan, il cui posto fu preso da Alf Ramsey, che riport\u00f2 subito la squadra in seconda serie. Al termine della stagione 1960-61, concludendo il campionato al primo posto, l'Ipswich fu promosso in First Division. Il debutto dei \"Tractor Boys\" in massima serie fu trionfale: dopo aver disputato buona parte del campionato a ridosso delle prime posizioni, nelle ultime dieci giornate gli uomini di Ramsey si inserirono nella lotta per il titolo, aggiudicandoselo all'ultima giornata. Alla vittoria del campionato segu\u00ec tuttavia un periodo di declino: al termine della stagione successiva, dopo l'eliminazione in Coppa dei Campioni da parte del , Ramsey abbandon\u00f2 la squadra lasciando il posto a Jackie Milburn, che rimase una sola stagione in cui la squadra retrocesse in \"Second Division\" subendo 121 goal in campionato.\nIl periodo d'oro con Bobby Robson.\nAl termine del campionato fu assunto Bill McGarry che al termine della stagione 1967-68 riport\u00f2 la squadra in massima divisione vincendo il campionato di stretta misura sul . Nel gennaio del 1969 a McGarry subentr\u00f2 Bobby Robson che, a partire dal 1973, con un quarto posto in campionato che valse l'accesso per la Coppa UEFA, inaugur\u00f2 il secondo periodo di maggior successo della squadra. La squadra, forte di giocatori come John Wark, Paul Mariner, Arnold M\u00fchren, Frans Thijssen e Terry Butcher, raggiunse l'apice di questo periodo tra la fine degli anni settanta e l'inizio degli anni ottanta, con la vittoria nella Fa Cup nel 1977-78 e della Coppa UEFA nel 1980-81 e con due secondi posti consecutivi ottenuti nelle stagioni 1980-81 e 1981-82. Alla fine di quest'ultima stagione, Robson lasci\u00f2 la squadra per divenire commissario tecnico della nazionale inglese. Il suo posto fu preso da Bobby Ferguson, sotto la cui guida l'Ipswich conobbe un calo nelle prestazioni fino a retrocedere al termine della stagione 1985-86.\nIl debutto in Premier League.\nFerguson rimase sulla panchina dell'Ipswich anche nella stagione successiva, ma si dimise dopo aver fallito la promozione ai playoff. Dopo un periodo interlocutorio con John Duncan, a partire dal 1990 la squadra fu allenata dall'ex manager del John Lyall che vinse nella stagione 1991-92 la Second Division, facendo dell'Ipswich uno dei club fondatori della Premier League. I \"Tractor Boys\" rimasero in massima serie per due stagioni: il primo anno, dopo un buon inizio, la squadra cal\u00f2 e concluse alla sedicesima posizione, mentre la stagione successiva retrocesse in First Division nonostante l'avvicendamento in panchina di George Burley con Lyall.\nTra l'Europa e la seconda divisione.\nDopo tre promozioni mancate ai playoff, l'Ipswich torn\u00f2 in massima serie nel 2000. Nella stagione 2000-01 l'Ipswich disput\u00f2 il proprio campionato navigando nelle prime posizioni, lottando fino all'ultima giornata per la qualificazione in Champions League. Nella stagione successiva la squadra, pur confermando l'accesso in Coppa UEFA grazie al premio Fair Play della UEFA, retrocesse in \"First Division\". La retrocessione signific\u00f2 l'inizio della crisi economica della societ\u00e0, che fu posta sotto amministrazione controllata fino alla stagione 2003-04. Intanto la squadra, allenata a partire dal 2002 da Joe Royle, continuava a disputare, nonostante la crisi economica, dei campionati di livello medio-alto, fallendo per due stagioni consecutive la promozione ai playoff per mano del , che in entrambe le occasioni elimin\u00f2 i \"Tractor Boys\" in semifinale.\nNel maggio 2006, dopo il quindicesimo posto finale, Royle si dimise in favore di Jim Magilton, che alla sua prima stagione condusse i \"Tractor Boys\" al quattordicesimo posto. All'inizio della stagione 2007-08, al termine della quale la squadra raggiunse l'ottavo posto, l'imprenditore Marcus Evans divenne proprietario e azionista di maggioranza della societ\u00e0, avendola acquistata per 44 milioni di sterline.\nIl 13 aprile 2019, l'Ipswich retrocede in League One con 4 giornate d'anticipo. Nella stagione 2019-2020 i Tractor Boys chiudono un campionato anonimo in undicesima posizione. Il 7 aprile 2021 Gamechanger (il veicolo di investimento guidato dall\u2019uomo d\u2019affari di Los Angeles Brett Johnson) acquisisce la propriet\u00e0 del club, subentrando all'imprenditore Marcus Evans, mentre il 6 maggio annuncia la sponsorizzazione di Ed Sheeran per la stagione 2021-2022. Nel frattempo, la squadra non riesce a qualificarsi per i play-off.\nColori e simboli.\nColori.\nI colori ufficiali della maglia dell'Ipswich Town sono il blu ed il bianco.\nSimboli.\nIl simbolo dell'Ipswich Town Football Club \u00e8 composto da uno \"scudo\" contenente un cavallo bianco da tiro, il \"Suffolk Punch\" una razza locale di cavallo, e la dicitura del club. Fu adottato nel 1972 a seguito di un concorso e nel tempo ha avuto vari restyling mantenendo sempre la stessa conformazione a \"scudo merlato\" (come le torri medioevali) con la tonalit\u00e0 di blu preminente alternata dal giallo oro o dal rosso. L'unico cambiamento grafico consiste nella resa grafica del cavallo, reso pi\u00f9 somigliante al Suffolk Punch.\nPrecedentemente il simbolo della squadra consisteva nello stemma della citt\u00e0 di Ipswich, uno scudo contenente nella parte superiore lettere gotiche ed un vascello stilizzato (Ipswich \u00e8 una \"citt\u00e0-porto\") con al centro un elmo medioevale ed un secondo scudo diviso compositivamente in due campi, met\u00e0 contenente un leone rampante e nell'altra met\u00e0 con tre porzioni di navi, il tutto fiancheggiato da due cavallucci marini, fu riportato nelle maglie dal 1933 al 1957. Dal 1965 la parte centrale dello stemma (il leone e le navi) venne riportata nelle maglie fino al 1972.\nStrutture.\nStadio.\nL'Ipswich Town gioca le proprie partite casalinghe a Portman Road dal 1884, attivo gi\u00e0 come campo di cricket dal 1855.\nSociet\u00e0.\nOrganigramma societario.\nDopo la retrocessione la societ\u00e0 attravers\u00f2 una grave crisi economica che costrinse la propriet\u00e0 ad abbandonare e a lasciare la squadra sull'orlo del fallimento sommersa dai debiti. Dopo varie vicissitudini e il rischio di scomparire dal calcio, la storica societ\u00e0 viene acquistata dalla multinazionale Corazio CC (di propriet\u00e0 peraltro di un imprenditore italiano, Mr. Ciampelletti) e alla presidenza viene posto il duca di Ipswich David Sheepshanks, che non possiede alcuna azione del team, interamente di propriet\u00e0 dei Canadesi.\nDiffusione nella cultura di massa.\nAlcuni giocatori della squadra parteciparono nel 1981 al film di guerra \"Fuga per la vittoria\" con Pel\u00e9 e Sylvester Stallone, tra cui il portiere Paul Cooper (come controfigura dello stesso Stallone), John Wark nella parte di \"Arthur Hayes\", Russell Osman impersonando \"Doug Clure\", Laurie Sivell nella parte del portiere tedesco \"Schmidt\", Kevin Beattie come controfigura di Michael Caine e Kevin O'Callaghan impersonando \"Tony Lewis\".\nTifoseria.\nGemellaggi e rivalit\u00e0.\nLa rivalit\u00e0 tradizionalmente pi\u00f9 sentita dai tifosi dell'Ipswich \u00e8 quella nei confronti del , squadra contro la quale viene disputato il cosiddetto \"East Anglian Derby\", considerata una delle inimicizie pi\u00f9 sentite di tutto il calcio inglese."}
{"id": "708622", "revid": "767487", "url": "https://it.wikipedia.org/wiki?curid=708622", "title": "Anorexia Nervosa", "text": "Gli Anorexia Nervosa sono una band symphonic black metal francese nata a Limoges nel 1995. Attualmente non in attivit\u00e0 per mancanza di un cantante.\nStoria.\nGli Anorexia Nervosa sono nati nel 1991 come melodic death metal band chiamata Necromancia, e cambiarono denominazione nell'attuale nel 1995. La prima formazione era composta da Stefan Bayle e Marc Zab\u00e9 alle chitarre, Pier Couquet al basso, Nilcas Vant alla batteria e St\u00e9phane Gerbaud nelle vesti di\ncantante. La band ha pubblicato il primo demo nell'ottobre 1995 con il titolo \"Nihil Negativum\" e due anni dopo \u00e8 stata la volta del primo album, \"Exile\". Nel 1998 il gruppo cambia formazione e genere: arrivano infatti Hreidmarr come cantante e Neb Xort come tastierista e vengono adottate sonorit\u00e0 black metal. Vengono cos\u00ec pubblicati l'Ep \"Sodomizing the Archedangel\" e il secondo album \"Drudenhaus\". Nel 2001 esce il terzo disco, \"New Obscurantis Order\", meno violento dei precedenti. Dopo la pubblicazione di nel 2004 dell'ultimo album \"Redemption Process\", Hreidmarr lascia la band nel 2005 e entra nei Count Nosferatu Kommando. Attualmente il futuro del gruppo \u00e8 incerto, in quanto \u00e8 ancora alla ricerca di un cantante dal 2007."}
{"id": "708623", "revid": "729019", "url": "https://it.wikipedia.org/wiki?curid=708623", "title": "Strada statale 341 Gallaratese", "text": "La strada statale 341 Gallaratese (SS 341) \u00e8 una strada statale italiana che collega Novara a Varese passando per Gallarate.\nPercorso.\nRicalca in parte il percorso di un'importante strada romana, la \"via Gallica\". Inizia a Novara nella periferia est della citt\u00e0 (il tratto urbano corrisponde a Corso Trieste) e collega la citt\u00e0 piemontese con Varese, precorrendo la fascia di pianura compresa tra il corso del fiume Ticino e l'autostrada A8. Dopo aver superato il comune di Galliate attraversa il Ticino ed entra in Lombardia passando per Turbigo, Castano Primo, Vanzaghello, dove interseca la strada statale 336 dell'Aeroporto della Malpensa, e arriva quindi a Gallarate, dove confluisce nella strada statale 33 del Sempione ed attraversa la citt\u00e0. Una parte di tale tratto ospit\u00f2, fra il 1880 e il 1966, il binario della tranvia Milano-Gallarate, gestita dalla STIE.\nProsegue verso nord, parallela all'autostrada A8, attraverso i comuni di Cavaria con Premezzo, Jerago con Orago, Albizzate, Castronno, Gazzada Schianno e arriva poi a Varese. Collegando zone altamente popolate e industrializzate, \u00e8 spesso soggetta a traffico elevato e il limite di velocit\u00e0, soprattutto nella tratta da Gallarate a Varese, non supera quasi mai i 50\u00a0km/h.\nIn passato, per il tratto piemontese, era la strada provinciale 3 Novara - Castano Primo (SP 3) e, nel 1958, si decise di elevarla al rango di statale, cosa che avvenne anni dopo; il nuovo nome fu strada statale 341 Gallaratese e la gestione pass\u00f2 all'ANAS.\nIn seguito al decreto legislativo n. 112 del 1998, dal 2001 la gestione del tratto Gallarate-Varese (cio\u00e8 dal km 30,000 in poi) \u00e8 passata dall'ANAS alla Regione Lombardia, che ha provveduto al trasferimento dell'infrastruttura al demanio della Provincia di Varese, che l'ha riclassificata secondo la denominazione di \"strada provinciale 341 Gallaratese (SP 341)\", fino all'attuazione del piano rientro strade 2021 da parte del governo, quando la competenza \u00e8 tornata ad ANAS riprendendo la denominazione originaria."}
{"id": "708628", "revid": "17351", "url": "https://it.wikipedia.org/wiki?curid=708628", "title": "Sepecat Jaguar", "text": ""}
{"id": "708632", "revid": "436907", "url": "https://it.wikipedia.org/wiki?curid=708632", "title": "Princes of the Universe", "text": "Princes of the Universe \u00e8 un singolo dei Queen, estratto dall'album \"A Kind of Magic\" nel 1986.\nIl brano \u00e8 stato scritto da Freddie Mercury, e fa parte della colonna sonora del film \"Highlander - L'ultimo immortale\", ed \u00e8 la canzone della sigla della serie TV omonima. La versione del brano inclusa nel film si differenzia di molto dalla stessa inclusa successivamente nell'album. Quest'ultima non \u00e8 mai apparsa, fino ad ora, su nessun album ufficiale della band.\nLa canzone \u00e8 stata inclusa anche nella raccolta del gruppo \"Greatest Hits III\" del 1999.\nVideoclip.\nIl videoclip della canzone vede la band in un ambiente del film \"Highlander\", uscito l'anno stesso; nella clip \u00e8 presente anche il protagonista del film Christopher Lambert che simula una lotta con Freddie Mercury.\nIl video \u00e8 incluso nel \"Greatest Flix III\" del 1999 e nel DVD \"Greatest Video Hits 2\" del 2003.\nInoltre nel video Brian May invece della Red Special suona una Washburn RR11V."}
{"id": "708634", "revid": "17351", "url": "https://it.wikipedia.org/wiki?curid=708634", "title": "SIAI-Marchetti S.211", "text": ""}
{"id": "708635", "revid": "161374", "url": "https://it.wikipedia.org/wiki?curid=708635", "title": "Ipswich Town", "text": ""}
{"id": "708636", "revid": "161374", "url": "https://it.wikipedia.org/wiki?curid=708636", "title": "Ipswich Town FC", "text": ""}
{"id": "708639", "revid": "767487", "url": "https://it.wikipedia.org/wiki?curid=708639", "title": "Darkseed (gruppo musicale)", "text": "I Darkseed sono un gruppo musicale Gothic metal tedesco, fondato nel 1992.\nStoria.\nStefan Hertrich, il cantante del gruppo, ha lasciato la band nel 2003 ed \u00e8 ritornato l'anno dopo solo per terminare l'album \"Ultimate Darkness\", pubblicato nel 2005. Nel 2006 lui e Martin Motnik lasciano nuovamente il gruppo costringendo gli altri componenti a prendere una drastica decisione: sciogliere i Darkseed. Il 24 giugno 2008 nel loro sito ufficiale, hanno annunciato che avrebbero riunito la band per il live all'Helion Festival il 4 ottobre 2008. Il 3 settembre 2008 i Darkseed hanno annunciato che il loro vecchio cantante e batterista, Harald Winkler, rientrer\u00e0 nella band come frontman riformando e facendo quindi rinascere i Darkseed.\nIl 4 ottobre 2009 i Darkseed annunciano sul loro sito che un nuovo bassista si \u00e8 unito alla band: Michael Behnke.\nL'uscita del loro nuovo album, che era annunciata per l'autunno 2009, \u00e8 stata rinviata a Febbraio 2010."}
{"id": "708641", "revid": "666668", "url": "https://it.wikipedia.org/wiki?curid=708641", "title": "Qeqertarsuaq", "text": "Qeqertarsuaq (in danese \"Godhavn\") \u00e8 una citt\u00e0 della Groenlandia.\nGeografia.\nQeqertarsuaq si trova sulla costa meridionale dell'isola di Disko nella baia omonima, e appartiene al comune di Qeqertalik. Nei pressi del paese vi sono la bella vallata di Blaesedalen e il ghiacciaio Lygnmark.\nStoria.\nLa citt\u00e0 venne fondata nel 1773 da Svend Sandgreen e fu per lungo tempo un porto per la caccia alle balene. Qeqertarsuaq fu anche a capo di un comune, il comune di Qeqertarsuaq. Questo comune fu istituito il 18 novembre 1950, e cess\u00f2 di esistere il 1\u00ba gennaio 2009 dopo la riforma che rivoluzion\u00f2 il sistema di suddivisione interna della Groenlandia; il comune di Qeqertarsuaq si un\u00ec ad altri 7 comuni a formare il comune di Qaasuitsup, ora soppresso."}
{"id": "708644", "revid": "17351", "url": "https://it.wikipedia.org/wiki?curid=708644", "title": "SIAI S-211", "text": ""}
{"id": "708645", "revid": "17351", "url": "https://it.wikipedia.org/wiki?curid=708645", "title": "S.211", "text": ""}
{"id": "708646", "revid": "23117", "url": "https://it.wikipedia.org/wiki?curid=708646", "title": "Emerson Ferreira Da Rosa", "text": ""}
{"id": "708647", "revid": "17351", "url": "https://it.wikipedia.org/wiki?curid=708647", "title": "S-211", "text": ""}
{"id": "708695", "revid": "125917834", "url": "https://it.wikipedia.org/wiki?curid=708695", "title": "Giuseppe Ungaretti", "text": "\u00c8 stato uno dei principali poeti della letteratura italiana del XX secolo. Inizialmente influenzato dal simbolismo francese, la sua poesia fu caratterizzata nei primi tempi da componimenti brevissimi, costituiti da poche parole essenziali e da analogie a volte ardite, compresi principalmente nella raccolta L'allegria (1916); pass\u00f2 poi a lavori pi\u00f9 complessi e articolati dal contenuto concettualmente difficile. Una terza fase della sua evoluzione poetica, segnata dal dolore per la perdita prematura del figlio, ha compreso opere meditative dall'intensa riflessione sul destino umano. Negli ultimi anni le sue poesie furono specchio della saggezza, ma anche del distacco e della tristezza dell'et\u00e0 avanzata. \u00c8 stato inoltre considerato da alcuni critici come anticipatore dell'ermetismo.\nBiografia.\nGli anni giovanili.\nGiuseppe Ungaretti nacque ad Alessandria d'Egitto, nel quartiere periferico \"Moharrem Bek\", l'8 febbraio del 1888 da genitori italiani originari della provincia di Lucca. Il padre Antonio (1842-1890) era un operaio impiegato allo scavo del Canale di Suez, che mor\u00ec due anni dopo la nascita del futuro poeta a causa di un'idropisia, malattia contratta negli anni di estenuante lavoro. La madre, Maria Lunardini (1850-1926), mand\u00f2 avanti la gestione di un forno di propriet\u00e0, con il quale riusc\u00ec a garantire gli studi al figlio, che si pot\u00e9 cos\u00ec iscrivere presso una delle pi\u00f9 prestigiose scuole di Alessandria d'Egitto, la svizzera \"\u00c9cole Suisse Jacot\". Alla figura materna dedicher\u00e0 la poesia \"La madre\", scritta nel 1930, a quattro anni dalla morte della donna.\nL'amore per la poesia sorse in lui durante questo periodo scolastico, intensificandosi grazie alle amicizie che egli strinse nella citt\u00e0 egiziana, cos\u00ec ricca di antiche tradizioni come di nuovi stimoli, derivanti dalla presenza di persone provenienti da tanti paesi del mondo; Ungaretti stesso ebbe una balia originaria del Sudan, una domestica croata e una badante argentina.\nIn questi anni, attraverso la rivista \"Mercure de France\", il giovane si avvicin\u00f2 alla letteratura francese e, grazie all'abbonamento a \"La Voce\", anche a quella italiana. Inizia cos\u00ec a leggere, tra gli altri, le opere di Arthur Rimbaud, St\u00e9phane Mallarm\u00e9, Giacomo Leopardi, Friedrich Nietzsche e Charles Baudelaire, quest'ultimo grazie all'amico Mohammed Sceab.\nEbbe anche uno scambio epistolare con Giuseppe Prezzolini. Nel 1906 conobbe Enrico Pea, da poco tempo emigrato in Egitto, con il quale condivise l'esperienza della \"Baracca Rossa\", un deposito di marmi e legname dipinto di rosso, sede d'incontri per socialisti ed anarchici.\nInizi\u00f2 a lavorare come corrispondente commerciale, attivit\u00e0 che svolse per qualche tempo, ma realizz\u00f2 alcuni investimenti sbagliati; si trasfer\u00ec poi a Parigi per intraprendere gli studi universitari.\nIl soggiorno in Francia.\nNel 1912, dopo un breve periodo trascorso al Cairo, lasci\u00f2 dunque l'Egitto e si rec\u00f2 in Francia. Nel tragitto vide per la prima volta l'Italia ed il suo paesaggio montano. A Parigi, frequent\u00f2 per due anni le lezioni tenute dal filosofo Henri Bergson, dal filologo Joseph B\u00e9dier e da Fortunat Strowski, presso la Sorbona (presentando una tesina su Maurice de Gu\u00e9rin con Strowski) ed il \"Coll\u00e8ge de France\".\nEntrato in contatto con un ambiente artistico internazionale, conobbe Guillaume Apollinaire, con il quale strinse una solida amicizia, Giovanni Papini, Ardengo Soffici, Aldo Palazzeschi, Pablo Picasso, Giorgio de Chirico, Amedeo Modigliani e Georges Braque. Invitato da Papini, Soffici e Palazzeschi, inizi\u00f2 ben presto a collaborare alla rivista \"Lacerba\" (tra il febbraio e il maggio del 1915 vennero pubblicate su questa rivista alcune sue liriche, in cui \u00e8 presente l'influenza del Futurismo e alcuni versi richiamano direttamente Palazzeschi).\nNel 1913 mor\u00ec l'amico d'infanzia Moammed Sceab, suicida nella stanza dell'albergo di \"rue des Carmes\", che condivideva con Ungaretti. Nel 1916, all'interno della raccolta di versi Il porto sepolto, verr\u00e0 pubblicata la poesia a lui dedicata, \"In memoria\".\nIn Francia, Ungaretti filtr\u00f2 le precedenti esperienze, perfezionando le conoscenze letterarie e lo stile poetico. Dopo qualche pubblicazione su \"Lacerba\" (16 componimenti), avvenute grazie al sostegno di Papini, Soffici e Palazzeschi, decise di partire volontario per la Grande Guerra.\nLa Grande Guerra.\nQuando nel 1914 scoppi\u00f2 la prima guerra mondiale, Ungaretti partecip\u00f2 attivamente alla campagna interventista, arruolandosi in seguito nel 19\u00ba Reggimento di fanteria della Brigata \"Brescia\" quando, il 24 maggio del 1915, l'Italia entr\u00f2 in guerra. A seguito delle battaglie sul Carso, cominci\u00f2 a tenere un taccuino di poesie, che furono poi raccolte dall'amico Ettore Serra (un giovane ufficiale) e stampate, in 80 copie, presso una tipografia di Udine nel 1916, con il titolo \"Il porto sepolto\". Collaborava a quel tempo anche al giornale di trincea \"Sempre Avanti\". Trascorse un breve periodo a Napoli, nel 1916 (testimoniato da alcune sue poesie, per esempio \"Natale\": \"\"Non ho voglia / di tuffarmi / in un gomitolo di strade...\") \". Il 26 gennaio del 1917, a Santa Maria la Longa, in provincia di Udine, scrisse la nota poesia \"Mattina\".\nNella primavera del 1918, il reggimento al quale apparteneva Ungaretti si rec\u00f2 a combattere in Francia, nella zona dello Champagne, con il II Corpo d'armata italiano del generale Alberico Albricci. Del luglio 1918 \u00e8 \"Soldati\", composta nel bosco di Courton. Al suo rientro a Parigi, il 9 novembre del 1918, nel suo attico parigino, trov\u00f2 il corpo dell'amico Apollinaire, stroncato dalla febbre spagnola.\nTra le due guerre.\nDopo la guerra, Ungaretti rest\u00f2 nella capitale francese, dapprima come corrispondente del giornale \"Il Popolo d'Italia\", diretto da Benito Mussolini, ed in seguito come impiegato all'ufficio stampa dell'ambasciata italiana. Nel 1919 venne stampata, a Parigi, la raccolta di versi in francese \"La guerre - Une po\u00e9sie\", che sar\u00e0 poi inclusa nella sua seconda raccolta di versi \"Allegria di naufragi\", pubblicata a Firenze nello stesso anno.\nNel 1920 conobbe e spos\u00f2 Jeanne Dupoix, dalla quale avr\u00e0 tre figli: uno nato e morto nell'estate del 1921, Anna Maria (o Anna-Maria, come soleva firmare, con il trattino alla francese) detta \"Ninon\" (Roma, 17 febbraio 1925 - Roma, 26 marzo 2015), e Antonietto (Marino, 19 febbraio 1930 - San Paolo del Brasile 1939)\nNel 1921, si trasfer\u00ec con la famiglia a Marino, in provincia di Roma, e collabor\u00f2 all'Ufficio stampa del Ministero degli Esteri. Gli anni venti segnarono un cambiamento nella vita privata e culturale del poeta. Ader\u00ec al fascismo, firmando il Manifesto degli intellettuali fascisti nel 1925.\nIn quegli anni, svolse un'intensa attivit\u00e0 letteraria su quotidiani e riviste francesi (\"Commerce\" e \"Mesures\") ed italiane (su \"La Gazzetta del Popolo\"), e realizz\u00f2 diversi viaggi, in Italia e all'estero, per varie conferenze, ottenendo nel frattempo diversi riconoscimenti di carattere ufficiale, come il Premio del Gondoliere. Furono questi anche gli anni della maturazione dell'opera \"Sentimento del Tempo\"; le prime pubblicazioni di alcune liriche dell'opera avvennero su \"L'Italia letteraria\" e \"Commerce\". Nel 1923 venne ristampato \"Il porto sepolto\", presso La Spezia, con una prefazione di Benito Mussolini, che aveva conosciuto nel 1915, durante la campagna dei socialisti interventisti.\nNel 1925, come accennato, fu tra i firmatari del Manifesto degli intellettuali fascisti, redatto da Giovanni Gentile e pubblicato sui principali quotidiani dell'epoca, in cui si esaltava il fascismo come un movimento rivoluzionario e proiettato al progresso.\nL'8 agosto del 1926, nella villa di Luigi Pirandello, nei pressi di Sant'Agnese, sfid\u00f2 a duello Massimo Bontempelli, a causa di una polemica nata sul quotidiano romano \"Il Tevere\": Ungaretti fu leggermente ferito al braccio destro ed il duello fin\u00ec con una riconciliazione.\nSempre nell'estate del 1926, si trasfer\u00ec a Marino Laziale (dove scrisse la poesia \"Stelle\"), ufficializz\u00f2 all'anagrafe la sua nuova residenza il 21 luglio 1927, prima in un appartamento sito al numero civico 68 di corso Vittoria Colonna, poi, dall'8 settembre 1931, in un villino di viale Mazzini con numero civico 7, detto il \"Ghibellino\", dove soggiorn\u00f2 fino al 27 settembre 1934 con la moglie Jeanne Dupoix e la figlia Anna Maria, chiamata Ninon.\nNel 1928, invece, matur\u00f2 la sua conversione religiosa al cattolicesimo, come testimoniato anche nell'opera \"Sentimento del Tempo\".\nA partire dal 1931, il poeta ebbe l'incarico di inviato speciale per \"La Gazzetta del Popolo\" e si rec\u00f2, pertanto, in Egitto, in Corsica, nei Paesi Bassi e nell'Italia Meridionale, raccogliendo il frutto di quest'esperienze vissute nella raccolta \"Il povero nella citt\u00e0\" (che sar\u00e0 pubblicato nel 1949), e nella sua rielaborazione \"Il deserto e dopo\", che vedr\u00e0 la luce solamente nel 1961. Nel 1933 il poeta aveva raggiunto il massimo della sua fama.\nNel 1936, durante un viaggio in Argentina su invito del Pen Club, gli venne offerta la cattedra di letteratura italiana presso l'Universit\u00e0 di San Paolo del Brasile, che Ungaretti accett\u00f2; trasferitosi quindi con tutta la famiglia in Brasile, vi rimarr\u00e0 fino al 1942. A San Paolo, morir\u00e0 il figlio Antonietto nel 1939, all'et\u00e0 di nove anni, per un'appendicite mal curata, lasciando il poeta in uno stato di acuto dolore e d'intensa prostrazione interiore, evidente in molte delle sue poesie successive, raccolte ne \"Il Dolore\", del 1947, e in \"Un Grido e Paesaggi\", del 1952.\nLa seconda guerra mondiale e il dopoguerra.\nNel 1942 Ungaretti ritorn\u00f2 in Italia e venne nominato Accademico d'Italia e, \"per chiara fama\", professore di letteratura moderna e contemporanea presso l'Universit\u00e0 \"La Sapienza\" di Roma. Nel marzo 1943, Ungaretti tenne una lezione all'Universit\u00e0 di Zagabria su \"Leopardi iniziatore della lirica moderna\", nell'ambito delle pi\u00f9 grandi politiche mussoliniane di penetrazione culturale dell'Italia in Croazia. Nonostante i suoi meriti letterari e accademici, il poeta sarebbe stato vittima dell'epurazione seguita alla caduta del regime fascista: esattamente dal luglio del 1944, anno in cui il Ministro dell'Istruzione Guido de Ruggero firm\u00f2 il decreto di sospensione di Ungaretti dall'insegnamento, fino al febbraio 1947, quando il nuovo Ministro dell'Istruzione Guido Gonella reintegr\u00f2 definitivamente il poeta come docente. A testimonianza del suo strenuo impegno per essere reintegrato, c'\u00e8 una lettera, datata 17 luglio 1946, inviata all'allora Presidente del Consiglio Alcide De Gasperi, in cui Ungaretti difendeva la propria causa, elencando i suoi numerosi meriti conseguiti in Italia e all'estero. Il poeta avrebbe poi mantenuto il suo ruolo di docente universitario fino al 1958 e in seguito, come \"fuori ruolo\", fino al 1965. Attorno alla sua cattedra, si formarono alcuni degli intellettuali che si sarebbero in seguito distinti per importanti attivit\u00e0 culturali e accademiche, come Leone Piccioni, Luigi Silori, Mario Petrucciani, Guido Barlozzini, Raffaello Brignetti, Raffaele Talarico, Ornella Sobrero ed Elio Filippo Accrocca.\nA partire dal 1942 la casa editrice Mondadori inizi\u00f2 la pubblicazione dell\"'opera omnia\" di Ungaretti, intitolata \"Vita di un uomo\".\nNel secondo dopoguerra, Ungaretti pubblic\u00f2 nuove raccolte poetiche, dedicandosi con entusiasmo a quei viaggi che gli davano modo di diffondere il suo messaggio e ottenendo significativi premi, come il Premio Montefeltro nel 1960 e il Premio Etna-Taormina nel 1966. Pubblic\u00f2 un'apprezzata traduzione della \"Fedra\" di Racine e nel 1954 sfior\u00f2 il Premio Nobel per la Letteratura.\nNel 1958 il poeta fu colpito da un grave lutto: l'amata moglie Jeanne si spense in seguito a una lunga malattia.\nGli ultimi anni.\nNei suoi ultimi anni Giuseppe Ungaretti intrecci\u00f2 una relazione sentimentale con l'italo-brasiliana Bruna Bianco (pi\u00f9 giovane di lui di cinquantadue anni), conosciuta casualmente in un hotel di San Paolo, dove si trovava per una conferenza. Della loro appassionata storia d'amore restano, come testimonianza, quattrocento lettere. Nel 1968 Ungaretti ottenne particolare successo grazie alla televisione: prima della messa in onda dello sceneggiato televisivo l\"'Odissea\" di Franco Rossi, il poeta leggeva alcuni brani tratti dal poema omerico, suggestionando il pubblico grazie alla sua espressivit\u00e0 di declamatore. Sempre nel 1968, per i suoi ottant'anni, Ungaretti venne festeggiato in Campidoglio, in presenza del Presidente del Consiglio Aldo Moro; a rendergli onore i poeti Montale e Quasimodo.\nNel 1969 la Mondadori inaugur\u00f2 la collana dei Meridiani pubblicando l'opera omnia ungarettiana. Nello stesso anno il poeta fond\u00f2 l'associazione \"Rome et son histoire\". Nel novembre 1969 \u00e8 uscito l'album discografico \"La vita, amico, \u00e8 l'arte dell'incontro\" di Giuseppe Ungaretti, Sergio Endrigo e Vin\u00edcius de Moraes. Nella notte tra il 31 dicembre del 1969 ed il 1\u00ba gennaio del 1970, Ungaretti scrisse la sua ultima poesia, \"L'Impietrito e il Velluto\", pubblicata in una cartella litografica il giorno dell'ottantaduesimo compleanno del poeta. \nNel 1970, un viaggio a New York, negli Stati Uniti, durante il quale gli fu assegnato un prestigioso premio internazionale dall'Universit\u00e0 dell'Oklahoma, debilit\u00f2 definitivamente la sua pur solida fibra. Mor\u00ec a Milano, nella notte tra il 1\u00ba e il 2 giugno del 1970, all'et\u00e0 di 82 anni, per una broncopolmonite. Il 4 giugno si svolse il suo funerale a Roma, nella Basilica di San Lorenzo fuori le mura, ma non vi partecip\u00f2 alcuna rappresentanza ufficiale del Governo italiano. \n\u00c8 sepolto nel Cimitero del Verano, accanto alla moglie Jeanne.\nPoetica.\n\"L'Allegria\" \u00e8 un momento chiave della storia della letteratura italiana: Ungaretti rielabora in modo molto originale il messaggio formale dei simbolisti (in particolare dei versi spezzati e senza punteggiatura dei \"Calligrammes\" di Guillaume Apollinaire), coniugandolo con l'esperienza atroce del male e della morte nella guerra. Al desiderio di fraternit\u00e0 nel dolore si associa la volont\u00e0 di ricercare una nuova \"armonia\" con il cosmo che culmina nella citata poesia \"Mattina\" (1917). Questo spirito mistico-religioso si evolver\u00e0 nella conversione in \"Sentimento del Tempo\" e nelle opere successive, dove l'attenzione stilistica al valore della parola (e al recupero delle radici della nostra tradizione letteraria), indica nei versi poetici l'unica possibilit\u00e0 dell'uomo, o una delle poche, per salvarsi dall'\"universale naufragio\". Nella poetica ungarettiana, per esempio nelle poesie \"Veglia\" e \"Non Gridate Pi\u00f9,\" l'elemento in comune alle poesie \u00e8 la voglia di portare avanti lo \"\"slancio vitale\" (\"Non sono mai stato tanto attaccato alla vita\"\" - \"Veglia\") verso la vita stessa che deriva dalla sensazione di precariet\u00e0 (vedasi anche \"Soldati)\" e dalla visione della morte attraverso i corpi inermi dei compagni di battaglia. \u00c8 proprio questo che permette di apprezzare la vita e quindi dare uno slancio verso il senso pi\u00f9 profondo dell'esistenza e del Creato.\nIl momento pi\u00f9 drammatico del cammino di questa \"vita d'un uomo\" (cos\u00ec, come un \"diario\", definisce l'autore la sua opera complessiva) \u00e8 sicuramente raccontato ne \"Il Dolore\": la morte in Brasile del figlioletto Antonio, che segna definitivamente il \"pianto dentro\" del poeta anche nelle raccolte successive, e che non cesser\u00e0 pi\u00f9 d'accompagnarlo. Solo delle brevi parentesi di luce gli sono consentite, come la passione per la giovanissima poetessa brasiliana Bruna Bianco, o i ricordi d'infanzia ne \"I Taccuini del Vecchio\", o quando rievoca gli \"sguardi d'universo\" di Dunja, anziana \"tata\" che la madre aveva accolto nella loro casa d'Alessandria:\nLa fortuna di Ungaretti.\nLa poesia di Ungaretti cre\u00f2 un certo disorientamento sin dalla prima apparizione del \"Porto Sepolto\". A essa arrisero i favori sia degli intellettuali de \"La Voce\", sia degli amici francesi, da Guillaume Apollinaire a Louis Aragon, che vi riconobbero la comune matrice simbolista. Non mancarono polemiche e vivaci ostilit\u00e0 da parte di molti critici tradizionali e del grande pubblico. Non la compresero, per esempio, i seguaci di Benedetto Croce, che ne condannarono il frammentismo.\nA riconoscere in Ungaretti il poeta che per primo era riuscito a rinnovare formalmente e profondamente il verso della tradizione italiana, furono soprattutto i poeti dell'ermetismo, che, all'indomani della pubblicazione del \"Sentimento del tempo\", salutarono in Ungaretti il maestro e precursore della propria scuola poetica, iniziatore della poesia \u00abpura\u00bb.\nDa allora la poesia ungarettiana ha conosciuto una fortuna ininterrotta.\nA lui, assieme a Umberto Saba e Eugenio Montale, hanno guardato, come un imprescindibile punto di partenza, molti poeti del secondo Novecento.\nArchivio.\nIl fondo Giuseppe Ungaretti \u00e8 conservato presso l'Archivio contemporaneo \"Alessandro Bonsanti\" del Gabinetto Vieusseux, donato nell'aprile 2000 da Anna Maria Ungaretti Lafragola, figlia del poeta. Il fondo, che giunge raccolto in 46 faldoni, contiene la corrispondenza del poeta, i manoscritti e i dattiloscritti della sua produzione poetica, critica e di traduttore, i ritagli di giornale con suoi testi o con articoli e saggi a lui dedicati.\nCuriosit\u00e0.\nA Giuseppe Ungaretti \u00e8 dedicato un Airbus A320-216 della compagnia aerea Alitalia, codice EI-DTM."}
{"id": "708717", "revid": "536103", "url": "https://it.wikipedia.org/wiki?curid=708717", "title": "Chordata", "text": "I cordati (Chordata , 1885) rappresentano un phylum di animali comprendente organismi di diversa forma e complessit\u00e0, quali i Vertebrati, gli Urocordati ed i Cefalocordati. Questo phylum \u00e8 basato su una struttura di sostegno interna o notocorda.\nGli Urocordati - o Tunicati - sono piccoli organismi marini, sessili e filtratori, dotati di larve planctoniche che, fissandosi al substrato, raggiungono lo stadio adulto, sviluppando una forma a sacco rivestito da una strato protettivo detto \"tunica\". Un esempio \u00e8 l'ascidia.\nI Cefalocordati, volgarmente chiamati anfiossi, sono anch'essi animali marini ma il loro corpo, lungo dai 3 ai , \u00e8 di forma longilinea, appuntita alle estremit\u00e0, simile ad un pesce con il capo non sviluppato. Sono nuotatori debolmente attivi che trascorrono la maggior parte della loro vita scavando nella sabbia delle coste oceaniche, per infossarsi e far fuoriuscire la regione anteriore che ne permette l'alimentazione per filtrazione.\nIl terzo gruppo di Cordati \u00e8 rappresentato dai Craniata, o Emicefalocordati, animali che, per un processo di cefalizzazione, presentano un capo ben sviluppato e distinguibile dal resto del corpo. I Craniati comprendono le missine viventi ed il subphylum dei Vertebrati, organismi pi\u00f9 complessi che si sono adattati a tutti i tipi di ambienti: acquatici (con i Pesci), aerei (con gli Uccelli) e terrestri (con Anfibi, Rettili e Mammiferi).\nMorfologia.\nNonostante questi tre gruppi mostrino evidenti differenze morfologiche, sono vicini dal punto di vista filogenetico. Tutti i Cordati, celomati con simmetria bilaterale, mostrano, almeno in una fase del loro sviluppo, alcune \"sinapomorfie\", strutture omologhe derivate nel corso dell'evoluzione da un unico antenato comune e che ne dimostrano la stretta parentela (taxon monofiletico).\nUna di queste sinapomorfie, quella che conferisce il nome al phylum, \u00e8 la corda dorsale, o \"notocorda\". Si tratta di una bacchetta longitudinale, posizionata dorso-medialmente e costituita da materia elastica, per la presenza di cellule ricche di glicogeno. Ha funzione di sostegno e il suo destino varia a seconda del gruppo:\nIl sistema nervoso dei cordati inizia a prendere forma sul dorso della corda nell'embrione; dapprima si forma, sopra la coda, la piastra neurale, da cui poi si sviluppa il tubo neurale. Nei vertebrati, all'estremit\u00e0 opposta del tubo neurale si forma il cervello; nei cefalocordati, tale estremit\u00e0 ha solo dimensioni e diametro maggiori. In ogni caso, i nervi periferici si dipartono dal tubo neurale.\nNei vertebrati, il tubo neurale \u00e8 protetto dalle vertebre e il cervello \u00e8 protetto dal cranio. I segmenti della pianta (??) sono disposti consecutivamente e\nsimmetricamente ai lati della corda.\nNell'embrione, il tratto anteriore del tubo digerente (detto anche faringe branchiale) \u00e8 in comunicazione con l'esterno attraverso alcune fessure, che nei pesci rimangono anche nello stadio adulto come branchie.\nSulla faccia ventrale della faringe branchiale c'\u00e8 un solco detto doccia branchiale. Esso appare rivestito di muco atto a trattenere gli organismi microscopici che servono da nutrimento. Nei vertebrati, la doccia branchiale si separa invece dal tubo digerente per trasformarsi nella tiroide.\nTutti i cordati, allo stadio embrionale si assomigliano, esibiscono una identica distribuzione degli organi (sistema nervoso, coda, aorta dorsale, tubo digerente e il vaso sanguigno principale, ovvero il cuore nei vertebrati). Durante lo sviluppo dell'embrione, la morfologia si diversifica nelle diverse specie.\nSistematica.\nFilogenesi.\nNota: Le linee indicano le probabili relazioni evolutive, inclusi taxa estinti (segnalati dalla \u2020)."}
{"id": "708727", "revid": "54765", "url": "https://it.wikipedia.org/wiki?curid=708727", "title": "Nikolai Yezhov", "text": ""}
{"id": "708731", "revid": "1652635", "url": "https://it.wikipedia.org/wiki?curid=708731", "title": "Friends Will Be Friends", "text": "Friends Will Be Friends \u00e8 un brano musicale co-scritto da Freddie Mercury e John Deacon ed interpretato dalla rock band britannica Queen, pubblicato il 9 giugno 1986 come quarto singolo estratto dall'album \"A Kind of Magic\", pubblicato solo pochi giorni prima.\nIl 45 giri ha raggiunto il 14\u00ba posto nel Regno Unito, entrando fra i primi 40 posti in tutta Europa.\nIl brano \u00e8 stato incluso in seguito nella seconda compilation di successi della band, il \"Greatest Hits II\" (1991) e nel 2010, ripubblicato come singolo, nel box set \"\".\nVideo.\nIl video \u00e8 stato girato nella Wembley Arena insieme ad un folto gruppo di fans ed \u00e8 presente sia nella VHS \"Greatest Flix II\" che nel doppio DVD \"Greatest Video Hits 2\"."}
{"id": "708733", "revid": "78273", "url": "https://it.wikipedia.org/wiki?curid=708733", "title": "Lavrentij Beria", "text": ""}
{"id": "708734", "revid": "123960275", "url": "https://it.wikipedia.org/wiki?curid=708734", "title": "Pteridophyta", "text": "Le Pteridofite (Pteridophyta, dal greco \u03c0\u03c4\u03b5\u03c1\u03af\u03c2 \"pteris\" che vuol dire felce) sono crittogame vascolari a cui appartengono specie usualmente note come felci, licopodi, equiseti. Le felci sono un gruppo antico, apparso gi\u00e0 nel Devoniano inferiore, esplose alla fine del Mesozoico e rappresentato ancor oggi da circa 11.000 specie.\nQueste piante sono cormofite: sono costituite da un fusto, vere radici e foglie, e posseggono un sistema vascolare. Sono difatti le prime piante terrestri che hanno cominciato a differenziare un sistema di trasporto dei fluidi, permettendo cos\u00ec un ulteriore accrescimento in altezza a differenza delle briofite (muschi) che non sono riuscite ad affrancarsi totalmente dalla vita acquatica.\nLe Pteridofite sono organismi aplodiplonti con alternanza di generazioni antitetiche eteromorfiche con netto predominio dello sporofito sul gametofito. In generale, lo sporofito \u00e8 perenne, sebbene la parte visibile possa scomparire completamente nella stagione sfavorevole. Il gametofito d'altra parte, in generale, \u00e8 effimero e deve essere legato all'acqua per la sua sussistenza e perch\u00e9 la riproduzione abbia successo. La pressione selettiva agisce principalmente sullo sporofito, essendo il gametofito il pi\u00f9 evolutivamente conservato. \nEvolutivamente presentano alcune importanti differenze rispetto alle briofite: compare la lignina, presentano sporofiti ramificati con numerosi sporangi, le radici hanno funzione di assorbimento e il gametofito \u00e8 ridotto rispetto allo sporofito. \nA differenza di Angiosperme e Gimnosperme, le felci non sono dotate di semi ma si diffondono nell'ambiente mediante spore.\nDi scarsa importanza economica, vengono coltivate principalmente come ornamentali.\nStruttura.\nLo sporofito \u00e8 il pi\u00f9 importante per la determinazione della pianta (\u00e8 la parte della felce che comunemente vediamo), essendo pi\u00f9 cospicuo ed evolutivamente meno conservato. Lo sporofito \u00e8 un cormo (un corpo multicellulare organizzato in tessuti e organi, con un germoglio fotosintetico, una radice per l'assorbimento di acqua e sali, e un sistema di fasci vascolari che li collega), caratteristica condivisa con il resto delle piante vascolari.\nLe foglie che originano dal fusto possono o meno essere vascolarizzate, non lo sono nei licopodi, la divisione pi\u00f9 primitiva. \nLe felci della divisione \"Monilophyta\" possiedono foglie vere e proprie (megafilli) a lamina intera o spesso pennata, denominati \u201cfronde\u201d. Le fronde sono provviste di numerose nervature e, nello stadio giovanile, si presentano arrotolate all'apice. L'arrotolamento avviene a causa della crescita pi\u00f9 rapida della pagina inferiore dei giovani abbozzi fogliari. Lo srotolamento \u00e8 definito vernazione circinnata. Nelle fronde la nervatura si ramifica in vari modi: di frequente sono presenti fronde pennate (da 2 a 4 volte), ma si trovano anche foglie indivise con nervatura mediana dominante e nervature laterali poco vistose. Le foglie portano sulla pagina inferiore parecchi sporangi spesso riuniti in gruppi detti sori. Le felci moderne sono suddivise in due gruppi: le felci eusporangiate e le felci leptosporangiate, sulla base del tipo di sporangio. Inoltre esistono pteridofite \"isosporee\" (con sporangi di un unico tipo che producono spore uguali) e \"eterosporee\" (alcuni sporangi producono macrospore femminili, altri microspore maschili).\nIl fusto delle felci moderne \u00e8 di solito dotato di rizoma sotterraneo, ma nelle felci arboree tropicali pu\u00f2 raggiungere dimensioni simili a quelle delle palme. \nLa radice embrionale pu\u00f2 essere presente nell'embrione (nelle felci eusporangiate) oppure assente (nelle felci leptosporangiate), ma anche se \u00e8 presente non si sviluppa molto. La funzione di assorbimento \u00e8 svolta dalle radici avventizie, originate nel fusto.\nLa morfologia autosimilare delle foglie e degli steli costituisce un esempio applicativo dell'utilizzo della geometria frattale nell'interpretazione della natura.\nRiproduzione.\nNelle Pteridofite \u00e8 presente sia la riproduzione sessuata che quella asessuata (vegetativa o agamica). La riproduzione vegetativa pu\u00f2 avvenire per propaguli che si originano dallo sporofito ed \u00e8 particolarmente efficace per la colonizzazione.\n\"La riproduzione sessuale\" \nNelle Pteridofite troviamo un'alternanza di generazione ben distinta: dalla spora, aploide, che germina si sviluppa un protallo o gametofito, a forma ora di tubercolo, ora di lamina (come nelle felci) fissato al substrato tramite rizoidi.\nI protalli possono essere esclusivamente maschili, esclusivamente femminili oppure ermafroditi a seconda che ospitino organi maschili (\"anteridi\"), femminili (\"archegoni\") o entrambe. \nAll'interno degli anteridi sono presenti i gameti maschili (detti talvolta anterozoi), spesso ritorti a spirale, e mobili per la presenza di ciglia. Gli archegoni, strutture a forma di fiasco, contengono invece il gamete femminile, immobile. \nI gameti maschili entrano, grazie alla presenza di acqua, negli archegoni e si uniscono al gamete femminile. In seguito alla fecondazione si origina un embrione che si nutre a spese del protallo, a cui rimane attaccato mediante un piede sviluppando subito la piantina vascolare o sporofito che \u00e8 diploide.\nLa pianta, a ciclo vitale avanzato, origina le spore. Queste sono rinchiuse dentro gli sporangi (spesso raggruppati in sori) e si possono sviluppare sotto la pagina delle fronde fertili o su strutture apposite (es. negli equiseti).\nNon sempre le foglie sono insieme sporangifere ed assimilatrici, nel qual caso si dicono trofosporofilli; in molti casi esiste una differenziazione fra trofofilli (foglie fotosintetiche) e sporofilli (foglie sporangifere o fertili).\nLe spore possono essere tutte uguali e si parla di pteridofite isosporee oppure distinte in macrospore (femminili) e microspore (maschili) e si parla di pteridofite eterosporee. In questo caso anche gli sporangi si suddivideranno in microsporangi e macrosporangi.\nClassificazione.\nLa classificazione delle felci \"sensu lato\" \u00e8 ancora oggi tema di discussione nel mondo botanico. Tradizionalmente venivano incluse nella classe Filices ma oggi, data la complessit\u00e0 delle relazioni filogenetiche, le felci sono assegnate a un ordine tassonomico superiore: quello della divisione delle \"Pteridophyta\".\nLe analisi filogenetiche mostrano che le pteridofite sono un gruppo parafiletico composto da due distinti gruppi monofiletici: Lycophyta che comprende le pi\u00f9 antiche pteridofite con microfilli e le Monilophyta che comprende le pteridofite con megafilli . \nUn lavoro (Smith et al., 2006) propone, sulla base di dati morfologici e molecolari, di suddividere la divisione in 4 classi, 11 ordini e 37 famiglie:\nUsi.\nL'uso economico pi\u00f9 apprezzato \u00e8 l'uso ornamentale : felci arboree adornano giardini botanici tropicali e temperati in tutto il mondo.\nAlcune specie sono usate come piante da interni, come ad esempio le specie di \"Adiantum\" come il comune capelvenere.\nLa felce acquatica \"Ceratopteris\" \u00e8 nota agli acquariofili di tutto il mondo. \n\"L'azolla\" \u00e8 una felce galleggiante coltivata nelle risaie per sfruttarne il potere fertilizzante che deriva dalla capacit\u00e0 di fissare (rendere biodisponibile) l'azoto atmosferico."}
{"id": "708741", "revid": "287204", "url": "https://it.wikipedia.org/wiki?curid=708741", "title": "Confine di Stato di Piaggio Valmara", "text": "Il confine di Stato o Valico di Piaggio Valmara \u00e8 sede di un valico di frontiera fra la provincia del Verbano-Cusio-Ossola, Italia e il Cantone Ticino, Svizzera, sul confine col comune svizzero di Brissago.\nDescrizione.\nIl valico italiano \u00e8 detto \"di Piaggio Valmara\" per il nome della frazione del comune di Cannobio in cui si trova. \u00c8 considerato molto importante, per il traffico di merci, per il frontalierato e per il turismo estivo. Vi termina la strada statale 34 del Lago Maggiore (dal lato italiano) e la strada cantonale 13 (dal lato svizzero). \n\u00c8 sede di una Squadra Operativa Stanziale della Guardia di Finanza. A seguito degli accordi di Schengen, dal 12 dicembre 2008, \u00e8 venuta meno la presenza fissa dei Carabinieri.\nNella notte di Natale e all'Epifania, ogni due anni, Piaggio Valmara ospita il presepe vivente, che si svolge da oltre 40 anni. L'8 febbraio \u00e8 la festa della Madonna, per questa occasione la banda cittadina va a suonare in questa piccola frazione."}
{"id": "708743", "revid": "729019", "url": "https://it.wikipedia.org/wiki?curid=708743", "title": "Pasquale Oro", "text": "Biografia.\nNato a Caggiano, frequent\u00f2 la Scuola Militare Nunziatella di Napoli e poi l'Accademia Militare di Modena. Nominato sottotenente, scelse il Corpo degli Alpini, partecipando alla campagna del 1870. Col grado di colonnello, comand\u00f2 tran il 1901 e il 1907 il 7\u00ba Reggimento alpini. Promosso Maggior generale, comand\u00f2 la Brigata Ferrara e quindi la 3\u00aa Brigata Alpini. Nel 1914 fu promosso tenente generale in posizione ausiliaria.\nIl 24 maggio 1915 gli viene affidato il comando della 34\u00aa Divisione fanteria e la difesa dell'Altopiano di Asiago dove fu subito coinvolto in aspri combattimenti guadagnando, dopo solo sei giorni, una Medaglia d'argento al valor militare ed un encomio solenne. Il 25 agosto dello stesso anno, fu al comando delle truppe italiane impegnate nella Battaglia del Col Basson.\nIl 15 maggio 1916, quando l'Austria lanci\u00f2 dal Trentino la violenta offensiva che prese poi il nome di Strafexpedition, il generale Pasquale Oro, responsabile della difesa degli sbarramenti tra l'Agno ed il Posina, si dimostr\u00f2 all'altezza del compito affidatogli: prima rintuzz\u00f2 l'attacco nemico, quindi ne imbrigli\u00f2 le punte avanzate e poi occup\u00f2 il Pasubio, segnando in modo decisivo le sorti della guerra.\nIl re Vittorio Emanuele III, nel conferirgli l'Ordine Mauriziano in riconoscimento della brillantissima operazione esclam\u00f2: "}
{"id": "708746", "revid": "897219", "url": "https://it.wikipedia.org/wiki?curid=708746", "title": "Paolo Carucci", "text": "Biografia.\nInsegnante ed appassionato della storia della sua terra natale, \u00e8 noto per aver scoperto le Grotte di Frole e dello Zachito ed aver esplorato per primo le Grotte dell'Angelo.\nDopo i primi studi in paese, si trasfer\u00ec a Napoli dove continu\u00f2 a studiare fino a laurearsi in medicina con il massimo dei voti e spos\u00f2 Grabriella della nobile famiglia Roberti. Non esercit\u00f2 mai la professione medica: prefer\u00ec insegnare nelle scuole superiori della citt\u00e0. Nel 1871 diede vita a La Rivista partenopea, un periodico bimestrale di lettere e scienze.\nEra solito trascorrere le vacanze a Caggiano dove, oltre a visitare gratuitamente i compaesani ammalati pi\u00f9 indigenti, compiva lunghe passeggiate alla ricerca di reperti antichi abbandonati nelle campagne. Proprio grazie ai suoi studi individu\u00f2 in Ursento e negli Ursentini l'origine del suo paese natale, scopr\u00ec le \"Grotte di Frole\" e \"Zachito\" e per primo esplor\u00f2 le \"Grotte dell'Angelo\" che descrisse in \"La Grotta preistorica di Pertosa\" (Napoli, 1907). In queste sue ricerche rinvenne numerosissimi resti di insediamenti umani preistorici ed ossa di anfibi, rettili, uccelli e mammiferi.\nLa ricca raccolta di reperti accumulata nel corso degli anni, per sua disposizione testamentaria fu donata nel 1932 al Museo provinciale di Salerno. Essa era costituita da parte dei reperti provenienti dagli scavi e dalle esplorazioni condotte tra il 1896 e il 1898 nella Grotta dell'Angelo (il resto \u00e8 al Museo preistorico etnografico di Roma) e da recuperi effettuati in quegli anni nell'agro di Caggiano, nonch\u00e9 dal materiale rinvenuto nel deposito di una stipe votiva esterna, appena fuori della grotta, trovata nel 1907, che presenta una documentazione amplissima dall'et\u00e0 appenninica all'epoca romana."}
{"id": "708750", "revid": "224230", "url": "https://it.wikipedia.org/wiki?curid=708750", "title": "Vincenzo Lupo", "text": "Biografia.\nGrazie all'aiuto di uno zio sacerdote, pot\u00e9 compiere i suoi studi superiori a Napoli. Conseguita la laurea in legge, nella citt\u00e0 avvi\u00f2 anche uno studio legale.\nPoliticamente propugnatore di scelte di rottura, si iscrisse al club \"ROMO\" (Repubblica O MOrte) del quale divenne uno dei principali animatori. Proprio per le sue attivit\u00e0 politiche, nel 1794 sub\u00ec il suo primo processo. Lui venne rilasciato, i suoi compagni furono condannati a morte.\nNel 1796 fu nuovamente arrestato e quindi condannato a 23 mesi di carcere duro. Termin\u00f2 di scontare la pena il 25 luglio 1798.\nNel 1799 nacque l'effimera Repubblica partenopea ed il 23 maggio fu chiamato a presiederne il \"Tribunale militare\", poi trasformato in \"Alta Corte di Giustizia\". In questo ruolo dimostr\u00f2 grande intransigenza, firmando numerose condanne a morte.\nDopo pochi mesi la Repubblica cadde e tutti i patrioti arrestati. In pochi si salvarono. Il Lupo fu impiccato alle 18 del 20 agosto 1799. Le sue spoglie mortali riposano nella chiesa di Santa Maria di Costantinopoli."}
{"id": "708760", "revid": "547992", "url": "https://it.wikipedia.org/wiki?curid=708760", "title": "Who Wants to Live Forever", "text": "Who Wants to Live Forever \u00e8 un singolo del gruppo musicale britannico Queen, pubblicato il 15 settembre 1986 come sesto estratto dal dodicesimo album in studio \"A Kind of Magic\".\nSignificato.\nIl significato della canzone tratta l'argomento dell'Immortalit\u00e0 ed \u00e8 il tema centrale del film \"Highlander - L'ultimo immortale\"; il brano \u00e8 utilizzato per inquadrare alcune scene del film in cui un uomo scozzese predestinato a vivere per sempre (da qui il titolo del brano \"Who Wants to Live Forever\" che significa appunto \"Chi vuole vivere per sempre?\"), Connor MacLeod (nel film \u00e8 interpretato dall'attore Christopher Lambert), rendendosi conto di non poter morire, deve sopportare la sofferenza \"eterna\" di vedere le persone invecchiare e poi morire, mentre lui come immortale resta sempre in vita (in una delle scene del film si pu\u00f2 notare Connor MacLeod che, con il passare degli anni vede sua moglie Heather MacLeod invecchiare e morire).\nIl brano.\nIl brano \u00e8 stato scritto da Brian May durante il tragitto in taxi dall'aeroporto di Londra-Heathrow fino agli studi di registrazione. Insieme al singolo \"A Kind of Magic\" \u00e8 una delle canzoni principali della colonna sonora del film \"Highlander - L'ultimo immortale\".\nLa canzone \u00e8 cantata nella prima strofa dal chitarrista della band e poi successivamente da Freddie Mercury.\nIl brano \u00e8 cantato in tutte le tappe del Magic Tour, ultimo tour del gruppo inglese, ed \u00e8 anche una delle tracce della raccolta di successi \"Greatest Hits II\".\nLa canzone, oltre ad essere inclusa nella colonna sonora del film \"Highlander - L'ultimo immortale\", verr\u00e0 poi utilizzata in alcuni episodi della serie televisiva \"Highlander,\" che vede come protagonista l'attore Adrian Paul nei panni dell'immortale \"Duncan MacLeod\", cugino e allievo di \"Connor MacLeod\" (Christopher Lambert). Gli episodi in cui appare il brano \"Who Wants to Live Forever\" sono \"Il grande incontro\" e \"I cacciatori\"; la colonna sonora principale usata per la serie televisiva \u00e8 un altro brano dell'album \"A Kind of Magic\": \"Princes of the Universe\".\nIl brano fa parte della colonna sonora del film \"La meglio giovent\u00f9\" di Marco Tullio Giordana.\nNel DVD \"Greatest Video Hits 2\", la seconda raccolta di videoclip dei Queen, il brano \"Who Wants to Live Forever\" inserito nella tracklist del video \u00e8 la versione originale duettata da Freddie Mercury e Brian May; nel DVD sono state incluse altre due versioni del video del brano; le tracce sono nascoste e sono raggiungibili solo con dei codici speciali: La prima versione \u00e8 denominata \"Who Wants to Live Forever (Highlander's scene version)\" ed \u00e8 inclusa nel primo disco (per sbloccare andare sul video di \"Who Wants to Live Forever\", quando appare la copertina premere \"SELECT\"). La seconda versione \u00e8 denominata \"Who Wants to Live Forever (charity version)\" ed \u00e8 inclusa nel secondo disco (per sbloccare andare nella sezione \"Hot Space\", dopodich\u00e9 premere \"SU\", \"SINISTRA\", \"DESTRA\").\nVideo musicale.\nIl video si apre con Brian May che esegue all'organo la scala che apre la canzone. May canta anche la prima strofa e il primo ritornello, dopo i quali fa il suo ingresso Freddie Mercury insieme all'orchestra e alle percussioni; assieme eseguono la seconda strofa e il secondo ritornello, pi\u00f9 intenso del primo, a cui fa seguito nuovamente Brian May con un lento assolo di chitarra. Concluso l'assolo, un duetto tra Brian May e Freddie Mercury, accompagnato dalle percussioni di Roger Taylor, aumenta gradualmente l'intensit\u00e0 della canzone fino a sfociare in un trionfale coro eseguito da Mercury assieme all'orchestra. Il video continua e si conclude con il ritornello principale ripetuto \"ad libitum\" e accompagnato da \"fills\" di chitarra elettrica, che gradualmente svanisce in un effetto \"fade out\", accompagnato anche da un coro di voci bianche. La versione qui descritta \u00e8 quella statunitense della durata di quattro minuti.\nFu l'ultimo video registrato da Freddie Mercury prima che gli venisse diagnosticato l'AIDS che lo uccider\u00e0: il successivo video pubblicato dai Queen fu quello di \"I Want It All\", registrato nel 1989, e il cantante aveva ricevuto la diagnosi nella primavera 1987. Nel video la partecipazione di Roger Taylor e John Deacon (rispettivamente ai timpani e al contrabbasso suonato con archetto) \u00e8 particolare per il fatto che alle registrazioni in studio del brano i due non parteciparono, in quanto i relativi strumenti vengono suonati rispettivamente da una drum machine e dalla relativa parte orchestrale."}
{"id": "708768", "revid": "767487", "url": "https://it.wikipedia.org/wiki?curid=708768", "title": "Quello che sei", "text": "Quello che sei \u00e8 il sesto album del gruppo punk italiano Punkreas, pubblicato da Atomo Dischi nel febbraio 2005.\nIn allegato alle prime 15.000 copie vendute \u00e8 stato distribuito un DVD omaggio intitolato \"La grande truffa della marijuana\".\nCommento.\nMusicalmente il disco \u00e8 pi\u00f9 simile ai primi della band piuttosto che a \"Falso\", che si era distinto per l'introduzione di ritmiche funk. I testi sono molto aggressivi, in particolare per quanto riguarda \"American Dream\" e \"Fratello poliziotto\", che deridono rispettivamente il sogno americano e la polizia, senza risparmio di volgarit\u00e0. L'album avrebbe dovuto contenere una dodicesima traccia, cover di \"What a Wonderful World\" di Louis Armstrong, esclusa poich\u00e9 la casa editrice detentrice dei diritti d'autore della canzone non ne ha concesso la pubblicazione."}
{"id": "708771", "revid": "767487", "url": "https://it.wikipedia.org/wiki?curid=708771", "title": "La descrizione di un attimo", "text": "La descrizione di un attimo, pubblicato nel 2000, \u00e8 il quinto album dei Tiromancino."}
{"id": "708772", "revid": "125460411", "url": "https://it.wikipedia.org/wiki?curid=708772", "title": "O magnum mysterium", "text": "O magnum mysterium \u00e8 un testo in latino che narra il mistero della nascita di Cristo. \u00c8 stato usato in composizioni corali da vari autori, tra cui Victoria, Gabrieli, Palestrina, Byrd, Perti, Poulenc, o i contemporanei Peter Maxwell Davies, Morten Lauridsen, Vytautas Miskinis, Marco Frisina, Javier Busto, Manolo Da Rold.\nIl testo.\nIl testo latino \u00e8 il seguente:\nUna traduzione letterale:"}
{"id": "708773", "revid": "21079", "url": "https://it.wikipedia.org/wiki?curid=708773", "title": "Nascita di Cristo", "text": ""}
{"id": "708779", "revid": "21079", "url": "https://it.wikipedia.org/wiki?curid=708779", "title": "O Magnum Mysterium", "text": ""}
{"id": "708781", "revid": "39692", "url": "https://it.wikipedia.org/wiki?curid=708781", "title": "Gran Bosco della Mesola", "text": ""}
{"id": "708784", "revid": "436907", "url": "https://it.wikipedia.org/wiki?curid=708784", "title": "Pain Is So Close to Pleasure", "text": "Pain Is So Close to Pleasure \u00e8 un brano della rock band britannica Queen pubblicato (solo negli Stati Uniti ed in alcuni paesi Europei) il 20 agosto 1986 come quinto singolo estratto dall'album \"A Kind of Magic\", dello stesso anno.\nIl brano.\nLa canzone, co-scritta da John Deacon e Freddie Mercury (che la canta interamente in falsetto), \u00e8 la quarta traccia dell'album \"A Kind of Magic\" ed \u00e8 uno fra i tre brani presenti nel disco (gli altri due furono \"One Vision\" e \"Friends Will Be Friends\") a non far parte della colonna sonora per il film \"Highlander - L'ultimo immortale\", diretto da Russell Mulcahy. Oltre alla versione originale del brano vennero registrate anche altre due versioni remixate pi\u00f9 adatte per essere incluse su singoli 7\" e 12\"."}
{"id": "708785", "revid": "108309810", "url": "https://it.wikipedia.org/wiki?curid=708785", "title": "Internet Society", "text": "Internet Society (ISOC) \u00e8 un'organizzazione internazionale di diritto americano per la promozione dell'utilizzo e dell'accesso a Internet.\nCreata dai pionieri di Internet, la sua missione \u00e8\nI suoi soci sono sia singoli individui, sia aziende, organizzazioni, governi e universit\u00e0.\nAttualmente l'ISOC conta oltre 7000 soci individuali e oltre 100 organizzazioni, provenienti da 125 paesi.\nStoria.\nISOC \u00e8 stata fondata ufficialmente nel 1992, con lo stato di organizzazione culturale non-profit, con l'idea di offrire una struttura organizzata che supportasse la definizione degli standard Internet.\nInfatti, molte delle strutture che \"fanno funzionare\" Internet, come \u00e8 il caso della Internet Engineering Task Force (IETF), erano (e sono ancora) molto informali, dal punto di vista legale, e si sentiva la necessit\u00e0 di avere un ente che offrisse una struttura organizzata e il supporto finanziario.\nAl pari di moltissime altri gruppi attivi in Internet, la crescita e l'evoluzione di ISOC sono state cos\u00ec rapide da non permettere di capire esattamente i confini del ruolo di ISOC. Da un lato, ISOC \u00e8 quindi la societ\u00e0 a cui fa capo IETF e per questo il copyright delle RFC di IETF, che tra l'altro comprendono i documenti che stabiliscono gli \"Internet Standard\", appartiene a ISOC (tali documento sono comunque disponibili per chiunque senza limitazioni); dall'altro lato, ISOC \u00e8 nata da IETF per supportare le azioni che richiedono un'organizzazione invece dell'approccio pragmatico e informale tipico di IETF.\nISOC oggi.\nISOC ha due sedi principali, che lavorano congiuntamente, situate una in Virginia e l'altra a Ginevra.\nLa societ\u00e0 sponsorizza la conferenza annuale INET e finanzia varie pubblicazioni e seminari.\nAttualmente le attivit\u00e0 di ISOC si esplicano attraverso l'\"Internet Engineering Task Force\" (IETF) l'\"Internet Architecture Board\" (IAB). Alcune compiti comuni ai due gruppi vengono espletate congiuntamente attraverso il Segretariato.\nISOC \u00e8 uno dei soci del Public Interest Registry, societ\u00e0 che amministra il dominio di primo livello .org.\nI \"chapter\".\nAccanto a Internet Society si sono sviluppate delle sezioni locali (\"chapter\") - di solito a livello nazionale, ma a volte anche legate ad aree metropolitane - che, seppur indipendenti, si riconoscono nei principi di ISOC e agiscono a livello locale:"}
{"id": "708790", "revid": "767487", "url": "https://it.wikipedia.org/wiki?curid=708790", "title": "Epigrafia cristiana", "text": "L'epigrafia cristiana studia le iscrizioni di contenuto cristiano afferenti al periodo tardo antico e altomedievale (approssimativamente II secolo d.C. - VIII secolo d.C.).\nLa disciplina nacque attorno alla met\u00e0 del XIX secolo, distaccandosi dall'epigrafia latina, principalmente con gli studi sulle epigrafi cristiane di Roma di Giovanni Battista de Rossi.\nSolo nel V secolo l'epigrafia cristiana assunse caratteri propri rispetto a quella pagana, espressi da formule religiose, onomastica specifica, data di morte."}
{"id": "708796", "revid": "113268", "url": "https://it.wikipedia.org/wiki?curid=708796", "title": "ISOC", "text": ""}
{"id": "708798", "revid": "1656773", "url": "https://it.wikipedia.org/wiki?curid=708798", "title": "Salvatore Quasimodo", "text": "Ha contribuito alla traduzione di vari componimenti dell'et\u00e0 classica, soprattutto liriche greche, ma anche di opere teatrali di Moli\u00e8re e William Shakespeare. \u00c8 stato vincitore del premio Nobel per la letteratura nel 1959.\nLa fase pi\u00f9 creativa dell'opera poetica di Quasimodo si pu\u00f2 far risalire ad \"Acque e terre\" (1930), \"Oboe sommerso\" (1932), e a \"Ed \u00e8 subito sera\" (1930). In tali raccolte vengono rievocate l'infanzia in Sicilia e le figure dei cari lontani, nonch\u00e9 si avverte il disagio proprio di chi si sente sradicato nella corrotta civilt\u00e0 del nord post-industriale. Nel 1940 viene pubblicata la sua celebre traduzione dei Lirici greci, segnata dallo stesso sentimento di doloroso distacco.\n\u00c8 considerato uno dei poeti italiani di maggior rilievo del XX secolo.\nBiografia.\nI primi anni e gli studi.\nSalvatore Giuseppe Virgilio Francesca Quasimodo nacque il 20 agosto 1901 da Gaetano Quasimodo (1867-1960) [figlio di Vincenzo Quasimodo e di Rosa Papandrea] e Clotilde Angela Ragusa (1877-1950) [figlia di Salvatore Ragusa e di Teresa Guarneri] a Modica, dove il padre era stato assegnato come capostazione. Il nonno paterno di Salvatore, Vincenzo, part\u00ec da Roccalumera, luogo d\u2019origine della famiglia, pochi giorni dopo la nascita per portare con s\u00e9 il piccolo con la madre ed il primogenito Vincenzo (nome completo Vincenzo Giuseppe Maria) (1899-1949) (nome del nonno come usanza dei tempi passati) nella cittadina di origine della famiglia.\nIl padre, in servizio a Modica alla data della nascita, nel frattempo, dopo 2 mesi, era stato trasferito alla stazione ferroviaria di Gela. Purtroppo, il padre Gaetano non pot\u00e9 abbandonare il luogo di lavoro per seguirla.\nNacquero poi un altro fratello, Ettore Enrico Eduardo (1903-1968) ed una sorella, Rosa Maria Teresa (1905-1998) (che diverr\u00e0 moglie di Elio Vittorini). Bench\u00e9 sia stata diffusa dallo stesso Quasimodo la voce per cui la nonna paterna, Rosa Papandrea (1850-1950), fosse figlia di oriundi greci di Patrasso, questa risulta essere nata a Roccalumera da Santo Papandrea (nato a Pagliara nel 1822 circa da Francesco Papandrea e Rosa D'Angelo e morto a Roccalumera nel 1889) e Rosaria Briguglio (nata a Roccalumera nel 1824 da Natale Briguglio e Domenica Caminiti e morta presumibilmente a Roccalumera in data ignota).\nSalvatore fu battezzato a Roccalumera, nella Chiesa della Madonna Bambina da Mons. Francesco Maria Di Francia, l'11 settembre 1901. A Roccalumera il poeta trascorse tutta la sua infanzia e giovinezza e ci ritorn\u00f2 da adulto, per trovare i genitori e la famiglia (dopo il conferimento del Premio Nobel fece ritorno a Roccalumera per consegnare l\u2019ambito premio al padre novantenne).\nNel 1907 a Gela, compiuti i 6 anni di et\u00e0, inizi\u00f2 a frequentare il primo anno delle scuole elementari. Nel gennaio del 1909 il padre venne incaricato della riorganizzazione del traffico ferroviario nella stazione di Messina colpita da un disastroso terremoto e successivo maremoto, il 28 dicembre 1908. In quel periodo vissero in un carro merci parcheggiato su un binario morto della stazione. Quegli anni restarono impressi nella memoria del poeta, che li evoc\u00f2 nella poesia \"Al Padre\", inserita nella raccolta \"La terra impareggiabile\", scritta in occasione dei 90 anni del padre e dei 50 anni dal disastroso terremoto di Messina.\nNel 1916 si iscrisse all'Istituto Tecnico Matematico-Fisico di Palermo per poi trasferirsi a Messina nel 1917 e continuare gli studi presso l'Istituto \"A.M. Jaci\", dove consegu\u00ec il diploma nel 1919. Durante la permanenza in questa citt\u00e0 conobbe il giurista Salvatore Pugliatti e il futuro sindaco di Firenze Giorgio La Pira, con i quali strinse un'amicizia destinata a durare negli anni. Insieme ad essi fond\u00f2, nel 1917, il \u00ab\"Nuovo Giornale Letterario\"\u00bb, mensile sul quale pubblic\u00f2 le sue prime poesie. Intrattenne una corrispondenza con il poeta e saggista Nino Ferra\u00f9. La tabaccheria di uno zio di La Pira, unico rivenditore della rivista, divenne luogo di ritrovo per giovani letterati.\nNel 1920 si trasfer\u00ec a Roma, dove pensava di terminare gli studi universitari di matematica e fisica ma, subentrate precarie condizioni economiche, dovette abbandonarli, per impiegarsi in pi\u00f9 umili attivit\u00e0: disegnatore tecnico presso un'impresa edile e, in seguito, impiegato presso un grande magazzino. Nel frattempo collabor\u00f2 ad alcuni periodici e inizi\u00f2 lo studio del greco e del latino con la guida di monsignor Mariano Rampolla del Tindaro, pronipote omonimo del pi\u00f9 famoso cardinale Rampolla del Tindaro, Segretario di Stato di Papa Leone XIII.\nLe precarie condizioni economiche di questo periodo romano terminarono nel 1926, quando venne assunto dal Ministero dei lavori pubblici e assegnato, come geometra, al Genio civile di Reggio Calabria. Qui strinse amicizia con i fratelli Enzo Misefari e Bruno Misefari, entrambi esponenti (il primo comunista, il secondo anarchico) del movimento antifascista di Reggio Calabria. Nello stesso anno spos\u00f2 Bice Donetti, di 8 anni pi\u00f9 anziana, con la quale aveva precedentemente convissuto e a cui dedic\u00f2 una poesia, dopo la sua morte, avvenuta nel 1946:\nNel periodo di Reggio Calabria nacque la nota lirica \"Vento a Tindari\", dedicata alla storica localit\u00e0 presso Patti:\nIl padre and\u00f2 in pensione nel 1927 e, dopo una breve permanenza a Firenze, si ritir\u00f2 definitivamente nella sua casa di Roccalumera, dove visse con due sorelle non sposate.\nMolti anni dopo il poeta emigrato si raffigur\u00f2 con questi versi:\nNel 1939 divenne il titolare del settimanale \"Omnibus\".\nPeriodo dell'ermetismo (1930 - 1942).\nRisolti i problemi economici, pot\u00e9 dedicarsi pi\u00f9 assiduamente all'opera letteraria. Fu invitato a Firenze, dallo scrittore Elio Vittorini che, nel 1927, aveva sposato la sorella Rosa; egli lo introdusse nei locali ambienti letterari, permettendogli di conoscere Eugenio Montale, Arturo Loria, Gianna Manzini e Alessandro Bonsanti. Bonsanti in quel tempo dirigeva la rivista \"Solaria\"; pubblic\u00f2, nel 1930, tre poesie di Quasimodo (\"Albero\", \"Prima volta\", \"Angeli\"), che matur\u00f2 e affin\u00f2 il gusto per lo stile ermetico, cominciando a dare consistenza alla sua prima raccolta \"Acque e terre\" che, lo stesso anno, pubblic\u00f2 per le edizioni \"Solaria\".\nNel 1931 venne trasferito presso il Genio Civile di Imperia, in seguito presso quello di Genova. In questa citt\u00e0 conobbe Camillo Sbarbaro e le personalit\u00e0 di spicco che gravitavano intorno alla rivista \"Circoli\", con la quale il poeta inizi\u00f2 una proficua collaborazione pubblicando, nel 1932, per le edizioni della stessa, la sua seconda raccolta \"Oboe sommerso\" nella quale sono raccolte tutte le poesie scritte tra il 1931 e il 1932 e dove comincia a delinearsi con maggior chiarezza la sua adesione all'ermetismo. Ad Imperia conobbe invece Amelia Spezialetti, donna sposata con cui intrattenne una relazione e da cui nacque nel 1935 la figlia Orietta Quasimodo.\nQuasimodo, proprio con \"Oboe sommerso\", partecip\u00f2 all'assegnazione del premio di poesia \"Il Gondoliere\" che fu assegnato a Venezia nel luglio 1932. A quella edizione del premio \"Il Gondoliere\" parteciparono poeti del calibro di Diego Valeri, Giuseppe Ungaretti e Vincenzo Cardarelli. Quasimodo, sostenuto da Adriano Grande (il direttore della rivista \u00abCircoli\u00bb) non arriv\u00f2 neppure fra i finalisti del premio, alla fine assegnato ad Ungaretti fra accesissime polemiche. \nDal marzo 1933 alla fine del 1934 lavor\u00f2 come funzionario all'Ufficio del Genio Civile di Cagliari. Ottenuto il trasferimento a Milano, venne per\u00f2 destinato alla sede di Sondrio. Nel 1938 lasci\u00f2 il Genio Civile per dedicarsi alla letteratura, inizi\u00f2 a lavorare per Cesare Zavattini in un'impresa di editoria e, soprattutto, si dedic\u00f2 alla collaborazione con \"Letteratura\", una rivista vicina all'ermetismo. Nel 1938 pubblic\u00f2, a Milano, una raccolta antologica intitolata \"Poesie\"; nel 1939 inizi\u00f2 la traduzione dei lirici greci. Nel 1941 venne nominato professore di Letteratura italiana presso il Conservatorio di musica \"Giuseppe Verdi\" di Milano, incarico che mantenne fino alla fine del 1968.\nSeconda guerra mondiale.\nNel 1942 entr\u00f2 nella collana \"Lo specchio\", della Arnoldo Mondadori Editore, l'opera \"Ed \u00e8 subito sera\", che inglobava anche le \"Nuove poesie\" scritte tra il 1936 e il 1942.\nRapporti con il fascismo.\nNel 1940, a guerra iniziata, collabor\u00f2 con la rivista \"Primato. Lettere e arti d'Italia\" dove il ministro Giuseppe Bottai raccolse intellettuali di varia estrazione e orientamento, anche lontani dal regime. Gli venne rimproverato, in anni pi\u00f9 recenti, di aver sostenuto l'uso del \"voi\", con un intervento su un numero monografico del 1939 della rivista \"Antieuropa\", e di aver inoltrato una supplica a Mussolini, affinch\u00e9 gli venisse assegnato un contributo, per potere proseguire l'attivit\u00e0 di scrittore. Pur professando chiare idee antifasciste, non partecip\u00f2 attivamente alla Resistenza; in quegli anni si diede alla traduzione del \"Vangelo secondo Giovanni\", di alcuni \"Canti\" di Catullo e di episodi dell'Odissea (pubblicati solo dopo la Liberazione).\nPeriodo della poesia impegnata (1945 - 1966).\nNel 1945 si iscrisse al PCI; l'anno seguente pubblic\u00f2 la nuova raccolta dal titolo \"Con il piede straniero sopra il cuore\",\u00a0ristampata nel 1947, con il nuovo titolo \"Giorno dopo giorno\", testimonianza dell'impegno morale e sociale dell'autore che continu\u00f2, in modo sempre pi\u00f9 profondo, nelle successive raccolte, composte fra il 1949 e il 1958, come \"La vita non \u00e8 sogno\", \"Il falso e il vero verde\" e \"La terra impareggiabile\", che si posero, con il loro tono epico, come esempio di limpida poesia civile.\nDurante questi anni il poeta continu\u00f2 a dedicarsi, con passione, all'opera di traduttore sia di autori classici che moderni, e svolse una continua attivit\u00e0 giornalistica per periodici e quotidiani, dando il suo contributo soprattutto con articoli di critica teatrale.\nNel 1948, 2 anni dopo la morte della prima moglie, si rispos\u00f2 con la ballerina Maria Cumani, conosciuta nel giugno 1936, con cui aveva avuto il figlio Alessandro Quasimodo; a lei sono dedicate le poesie \"L'alto veliero\", \"Elegos per la danzatrice Cumani\" e \"Delfica\" (\"Nuove poesie\", in \"Ed \u00e8 subito sera\").\nNel 1950 ottenne il Premio San Babila; nel 1953 condivise il Premio Etna-Taormina con il poeta gallese Dylan Thomas; nel 1958 ebbe il premio Viareggio; nel 1959 gli fu assegnato il premio Nobel per la letteratura \u00abper la sua poetica lirica, che con ardente classicit\u00e0 esprime le tragiche esperienze della vita dei nostri tempi\u00bb che gli fece raggiungere una definitiva fama. A esso seguirono le lauree honoris causa dalla Universit\u00e0 di Messina nel 1960 e da quella di Oxford nel 1967.\nIl poeta trascorse gli ultimi anni di vita compiendo numerosi viaggi in Europa e in America, per tenere conferenze e letture pubbliche delle sue liriche che, nel frattempo, erano state tradotte in diverse lingue. Nel 1965 cur\u00f2 la pubblicazione di \"Calignarmata\", opera di poesia dell'autore Luigi Berti, uscita un anno dopo la morte di quest'ultimo (1964). Del 1966 \u00e8 la pubblicazione di \"Dare e avere\", sua ultima opera.\nIl 14 giugno 1968, mentre il poeta si trovava ad Amalfi, dove doveva presiedere un premio di poesia, venne colpito da un ictus (aveva avuto gi\u00e0 un infarto mentre visitava l'Unione Sovietica), che lo condusse alla morte poche ore dopo: il cuore del poeta smise di battere sull'auto che lo stava trasportando all'ospedale di Napoli. Il suo corpo fu trasportato a Milano e tumulato nel Famedio del Cimitero monumentale, luogo che gi\u00e0 ospitava le spoglie di Alessandro Manzoni. Il suo archivio \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nQuasimodo fu membro della Massoneria, iniziato il 31 marzo 1922 presso la Loggia \"Arnaldo da Brescia\" di Licata. La sua adesione alla massoneria \u00e8 resa pi\u00f9 manifesta nella poesia \"Uomo del mio tempo\", una denuncia contro la barbarie nazifascista di una \"scienza esatta votata allo sterminio, senza amore, senza Cristo\", e un invito al ritorno alla vita dei figli senza memoria del sangue versato dai padri e speranza di vederli risorgere dalla cenere. La concezione simbolica della parola, il valore del nuovo non detto e del paraverbale furono influenzati dall'amicizia fraterna con La Pira e Pudetti.\nIl poeta e lo scrittore.\nLa prima raccolta di Quasimodo, \"Acque e terre\" (1930), \u00e8 incentrata sul tema della sua terra natale, la Sicilia, che l'autore lasci\u00f2 gi\u00e0 nel 1919: l'isola diviene l'emblema di una felicit\u00e0 perduta cui si contrappone l'asprezza della condizione presente, dell'esilio in cui il poeta \u00e8 costretto a vivere (cos\u00ec in una delle liriche pi\u00f9 celebri del libro, \"Vento a Tindari\"). Dalla rievocazione del tempo passato emerge, spesso, un'angoscia esistenziale che, nella forzata lontananza, si fa sentire in tutta la sua pena. Questa condizione di dolore insopprimibile assume particolare rilievo quando il ricordo \u00e8 legato ad una figura femminile, come nella poesia \"Antico inverno\", oppure a ritmi e motivi pi\u00f9 antichi, di origine anche popolare.\nIn questa prima raccolta Quasimodo appare legato a modelli abbastanza riconoscibili (soprattutto D'Annunzio, del quale viene ripresa la tendenza all'identificazione con la natura); in \"Oboe sommerso\" (1932) ed \"Erato e Apollion\" (1936) il poeta raggiunge la piena e personale maturit\u00e0 espressiva. La ricerca della pace interiore \u00e8 affidata a un rapporto con il divino che \u00e8, e rester\u00e0, tormentato; la Sicilia si configura come terra del mito, terra depositaria della cultura greca: non a caso Quasimodo pubblic\u00f2, nel 1940, una notissima traduzione dei Lirici greci. In particolare, nel libro del 1936 vengono celebrati Apollo - il dio del sole e anche il dio cui sono legate le Muse, quindi la stessa creazione poetica che \u00e8 resa dolorosa dalla distanza fisica dell'isola - ed Ulisse, l'esule per eccellenza.\n\u00c8 in queste raccolte che si pu\u00f2 cogliere appieno la suggestione dell'ermetismo, di un linguaggio che ricorre spesso all'analogia e tende ad abolire i nessi logici tra le parole: importante \u00e8, in questo senso, l'uso frequente dell'articolo indeterminativo e degli spazi bianchi, che, all'interno della lirica, sembrano rimandare, continuamente, a una serie di significati nascosti, che non possono trovare una piena espressione.\nNelle \"Nuove poesie\" (pubblicate insieme alle raccolte precedenti nel volume \"Ed \u00e8 subito sera\" del 1942 e scritte a partire dal 1936), il ritmo diventa pi\u00f9 disteso, grazie anche all'uso pi\u00f9 frequente dell'endecasillabo o di altri versi lunghi (anche doppi): il ricordo della Sicilia \u00e8 ancora vivissimo ma si avverte, nel poeta, un'inquietudine nuova, la voglia di uscire dalla sua solitudine e confrontarsi con i luoghi e le persone della sua vita attuale.\nIn alcune liriche compare, infatti, il paesaggio lombardo, esemplificato dalla \u00abdolce collina d'Ardenno\u00bb che porta all'orecchio del poeta \u00abun fremere di passi umani\u00bb (La dolce collina).\nQuesta volont\u00e0 di dialogo si fa evidente nelle raccolte successive, segnate da un forte impegno civile e politico, sollecitato dalla tragedia della guerra; la poesia rarefatta degli anni giovanili lascia il posto a un linguaggio pi\u00f9 comprensibile, dai ritmi pi\u00f9 ampi e distesi. Cos\u00ec avviene in \"Giorno dopo giorno\" (1947) dove le vicende belliche costituiscono il tema dominante. La voce del poeta, annichilita di fronte alla barbarie (\u00abanche le nostre cetre erano appese\u00bb, afferma in \"Alle fronde dei salici\"), non pu\u00f2 che contemplare la miseria della citt\u00e0 bombardata, o soffermarsi sul dolore dei soldati impegnati al fronte, mentre affiorano alla memoria delicate figure femminili, simboli di un'armonia ormai perduta (\"S'ode ancora il mare\"). L'unica speranza di riscatto \u00e8 allora costituita dalla piet\u00e0 umana (\"Forse il cuore\").\nIn \"La vita non \u00e8 sogno\" (1949) il Sud \u00e8 cantato come luogo di ingiustizia e di sofferenza, dove il sangue continua a macchiare le strade (\"Lamento per il Sud\"); il rapporto con Dio si configura come un dialogo serrato sul tema del dolore e della solitudine umana.\nIl poeta sente l'esigenza di confrontarsi con i propri affetti, con la madre che ha lasciato quand'era ancora un ragazzo (e che continua a vivere la sua vita semplice, ignara dell'angoscia del figlio, ormai adulto), o con il ricordo della prima moglie Bice Donetti.\nNella raccolta \"Il falso e vero verde\" (1956) dove lo stesso titolo \u00e8 indicativo di un'estrema incertezza esistenziale, un'intera sezione \u00e8 dedicata alla Sicilia, ma nel volume trova posto anche una sofferta meditazione sui campi di concentramento che esprime \u00abun no alla morte, morta ad Auschwitz\u00bb (Auschwitz).\n\"La terra impareggiabile\" (1958) mostra un linguaggio pi\u00f9 vicino alla cronaca, legato alla rappresentazione della Milano simbolo di quella \u00abcivilt\u00e0 dell'atomo\u00bb che porta a una condizione di devastante solitudine e conferma, nel poeta, la voglia di dialogare con gli altri uomini, fratelli di dolore. L'isola nat\u00eca \u00e8 luogo mitizzato, \u00abterra impareggiabile\u00bb appunto, ma \u00e8 anche memoria di eventi tragici come il terremoto di Messina del 1908 (Al padre).\nL'ultima raccolta di Quasimodo, \"Dare e avere\", risale al 1966 e costituisce una sorta di bilancio della propria esperienza poetica e umana: accanto a impressioni di viaggio e riflessioni esistenziali molti testi affrontano, in modo pi\u00f9 o meno esplicito, il tema della morte, con accenti di notevole intensit\u00e0 lirica."}
{"id": "708803", "revid": "39692", "url": "https://it.wikipedia.org/wiki?curid=708803", "title": "Riserva Statale Pineta di Ravenna", "text": ""}
{"id": "708806", "revid": "6923", "url": "https://it.wikipedia.org/wiki?curid=708806", "title": "T\u00fapac Catari", "text": "Biografia.\nNacque ad Ayo Ayo, nell'attuale provincia boliviana di Aroma, sita nel dipartimento di La Paz. Si spos\u00f2 con Bartolina Sisa, una giovane aymara venditrice di foglie di coca, che divent\u00f2 poi anch'essa un'icona rivoluzionaria anti-colonialista.\nPrima della rivolta che lo rese famoso, era panettiere e sacrestano.\nDecise di adottare il nome di T\u00fapac Catari prendendo parte dei nomi di due rivoluzionari contemporanei: T\u00fapac Amaru II e Tom\u00e1s Catari.\nNel 1781 form\u00f2 un esercito di 40.000 uomini e il 13 marzo, mise sotto assedio la citt\u00e0 di La Paz (che all'epoca contava circa 23.000 abitanti), ma le truppe coloniali ruppero l'assedio. T\u00fapac Catari non si diede per vinto e ritent\u00f2 l'assedio qualche mese pi\u00f9 tardi. A lui si un\u00ec anche Andr\u00e9s T\u00fapac Amaru, nipote di T\u00fapac Amaru II, che tent\u00f2 di deviare il corso di un fiume per inondare La Paz.\nNonostante l'appoggio di truppe esterne, i ribelli resistettero 109 giorni durante il primo assedio e 64 giorni durante il secondo. Il 15 settembre 1781, Agust\u00edn de J\u00e1uregui (vicer\u00e9 del Per\u00f9) promulg\u00f2 un'amnistia generale e un anno di esenzione fiscale per cercare di diminuire l'appoggio della popolazione ai ribelli. La rivolta indigena, una delle pi\u00f9 significative del XVIII secolo per coinvolgimento di popolazione ed estensione geografica, venne stroncata e i \"leader\" furono giustiziati.\nTupac Katari venne torturato e ucciso per squartamento il 15 novembre 1781, tirato dalle estremit\u00e0, dividendo il corpo in quattro pezzi, in modo analogo a quanto avvenne a T\u00fapac Amaru II.\nIl \"Katarismo\".\nTupac Katari fu considerato un'icona rivoluzionaria indigena e, tuttora, \u00e8 considerato uno dei simboli della lotta, anche armata, contro gli ex-colonizzatori.\nNell'altipiano boliviano sono esistiti, negli anni ottanta, piccoli gruppi di famiglie (\"Ayllus Rojos\") che si ispiravano al \"katarismo\" e al marxismo. A questi si un\u00ec in passato anche \u00c1lvaro Garc\u00eda Linera, vicepresidente della Bolivia, nonostante la sua discendenza spagnola. L'ala pi\u00f9 radicale e armata del \"katarismo\" boliviano \u00e8 rappresentata dall\"'Ej\u00e9rcito Guerrillero Tupac Katari\" (a cui lo stesso Garc\u00eda Linera partecip\u00f2 come ideologo) e prendeva il nome dal rivoluzionario del XVIII secolo."}
{"id": "708810", "revid": "287204", "url": "https://it.wikipedia.org/wiki?curid=708810", "title": "Tupac Catari", "text": ""}
{"id": "708813", "revid": "9316", "url": "https://it.wikipedia.org/wiki?curid=708813", "title": "Tupac Katari", "text": ""}
{"id": "708815", "revid": "1005847", "url": "https://it.wikipedia.org/wiki?curid=708815", "title": "Majlis", "text": "Majlis o mejlis (in arabo \u0645\u062c\u0644\u0633, letteralmente \"luogo dove ci si siede\" o salotto) \u00e8 un termine islamico che pu\u00f2 indicare diversi tipi di assemblee politiche, amministrative, sociali o religiose in paesi con connessioni linguistiche o culturali con l'Islam.\nViene generalmente tradotto con \"assemblea\" o \"consiglio\".\nParlamenti.\nIl termine \u00e8 usato per indicare il Parlamento o una delle Camere del Parlamento di diversi Stati:"}
{"id": "708816", "revid": "9316", "url": "https://it.wikipedia.org/wiki?curid=708816", "title": "Tupaq Qatari", "text": ""}
{"id": "708817", "revid": "842", "url": "https://it.wikipedia.org/wiki?curid=708817", "title": "IETF", "text": ""}
{"id": "708818", "revid": "9316", "url": "https://it.wikipedia.org/wiki?curid=708818", "title": "Juli\u00e1n Apaza", "text": ""}
{"id": "708820", "revid": "9316", "url": "https://it.wikipedia.org/wiki?curid=708820", "title": "Katarismo", "text": ""}
{"id": "708822", "revid": "1318658", "url": "https://it.wikipedia.org/wiki?curid=708822", "title": "StudioCanal", "text": "StudioCanal (conosciuta anche come Le Studio Canal+, Canal Plus, Canal + Distribution e Canal+ Image) \u00e8 una casa di produzione e distribuzione cinematografica con sede in Francia che possiede il terzo catalogo di film pi\u00f9 grande del mondo.\nL'azienda \u00e8 stata fondata nel 1988 da Pierre Lescure con lo scopo iniziale di lavorare su produzioni francesi ed europee. Nel 1997 StudioCanal ha iniziato l'acquisizione di altre case di produzione e dei cataloghi cinematografici di case di produzione sciolte.\nIn breve tempo StudioCanal ha co-prodotto film del calibro di \"U-571\" (2000), \"Bully\" (2001), e \"Il diario di Bridget Jones\" (2001).\nOggi StudioCanal \u00e8 una divisione di Vivendi SA e il suo catalogo comprende film della Carolco Pictures (\"Terminator 2 - Il giorno del giudizio\", \"Rambo 2 - La vendetta\", \"Basic Instinct\", ecc.), della Embassy Pictures (\"Il laureato\", \"Per favore, non toccate le vecchiette\", \"\", ecc.), di Alexander Salkind (\"Supergirl - La ragazza d'acciaio\"), della EMI films (\"Highlander - l'ultimo immortale\", \"Assassinio sul Nilo\", ecc.) e dalla Lumiere Pictures (\"Il terzo uomo\" ecc.).\nIn Nord America StudioCanal non possiede una unit\u00e0 di distribuzione propria ma si affida ad altri studi di produzione per distribuire i propri prodotti."}
{"id": "708830", "revid": "1431409", "url": "https://it.wikipedia.org/wiki?curid=708830", "title": "Connie Nielsen", "text": "Biografia.\nConnie nasce a Frederikshavn, Danimarca, il padre Brent Nielsen era un autista danese mentre la madre lavorava in un'impresa di assicurazioni. Connie crebbe in un piccolo villaggio mormonico chiamato Elling. Ha iniziato la sua carriera lavorando a fianco di sua madre sulle riviste locali. A 18 anni si \u00e8 recata a Parigi, in Francia, dove ha lavorato come attrice e modella, che poi l'ha portata a lavorare e a studiare in Italia a Roma e a Milano in una master class con Lydia Styx, un insegnante del Piccolo Teatro di Milano. Ha vissuto in Italia per molti anni, prima di trasferirsi negli Stati Uniti, dove ancora risiede, prima a New York e poi a San Francisco.\nLa Nielsen ha un figlio, Sebastian nato il 26 novembre 1989, dalla relazione con l'attore italiano Fabio Sartor (dal 1988 al 1994) conosciuto sul set della serie TV \"Colletti bianchi\" del 1988. Dal 2004 al 2012 \u00e8 stata legata sentimentalmente a Lars Ulrich, batterista dei Metallica; il 21 maggio 2007 la coppia ha avuto un figlio, Bryce Thadeus Ulrich-Nielsen. La coppia e il figlio, Bryce, cos\u00ec come i due figli di Ulrich avuti dal precedente matrimonio, Myles e Layne, hanno vissuto nella zona di San Francisco.\nCarriera.\nIl debutto artistico avviene con il film francese \"Par o\u00f9 t'es rentr\u00e9? On t'a pas vu sortir\" (1984) al fianco di Jerry Lewis, seguito da un ruolo nella mini serie italiana \"Colletti bianchi\" (1988). \u00c8 apparsa nel film italiano \"Vacanze di Natale '91\" (1991), nel film TV americano \"Voyage\" (1993) girato a Malta e nel film TV francese \"Le paradis absolument\" (1994). Si \u00e8 trasferita negli Stati Uniti nel 1996, su suggerimento del regista sceneggiatore statunitense Lawrence Kasdan, che la consiglia dopo averle effettuato un provino in Francia per il film \"French Kiss\" (ruolo poi andato a Meg Ryan). La Nielsen fa la sua prima apparizione in un importante film cinematografico in lingua inglese ne \"L'avvocato del diavolo\" del 1997, al fianco di Al Pacino e Keanu Reeves, dove interpreta il personaggio luciferino di Cristabella Andreoli. Ha avuto piccolissimi ruoli nei film \"Permanent Midnight\" (1998) con Ben Stiller e \"Rushmore\" (1998) con Bill Murray, prima di tornare coprotagonista nel fantascientifico \"Soldier\" (1998), inedito in Italia, al fianco di Kurt Russell.\nNel 2000 la Nielsen diventa nota al pubblico di tutto il mondo come la principessa Lucilla coprotagonista del film epico vincitore dell'Oscar \"Il gladiatore\" di Ridley Scott, interpretato da Russell Crowe e Joaquin Phoenix. Da allora ha recitato in svariati e importanti film americani dai riscontri altalenanti, tra cui \"Mission to Mars\" (2000), \"One Hour Photo\" (2002), \"The Hunted - La preda\" (2003) e \"Basic\" (2003). Contemporaneamente porta avanti una carriera internazionale recitando nel film francese \"Demonlover\" (2002), diretto da Olivier Assayas, dove interpreta una ambigua spia informatica e nel 2004 fa il suo debutto cinematografico nel cinema danese con il dramma \"Br\u00f8dre\" (noto anche come Brothers) di Susanne Bier, per il quale ha vinto il premio come miglior attrice danese, il Bodil, cos\u00ec come migliore attrice al Festival Internazionale del Cinema di San Sebastian. Inoltre \u00e8 stata nominata come miglior attrice agli European Film Awards.\nNel 2006 la Nielsen \u00e8 apparsa in diversi episodi di \"Law &amp; Order: Special Victims Unit\" interpretando il detective Dani Beck; l'attrice ha sostituito la protagonista Mariska Hargitay, in congedo di maternit\u00e0 al momento delle riprese. Tra le altre interpretazioni apprezzate dalla critica ci sono quella di una condannata a morte forse innocente nel film \"L'ora della verit\u00e0\" (2004) e quella di una anticonvenzionale madre irlandese che adotta un adolescente orfano nel film indipendente \"La magia della vita\" (2009)\nRitorna alla ribalta e all'attenzione dei mass-media con la serie \"TV Boss\" del 2011, interrotta alla seconda stagione nel 2012. Nel 2013 ha recitato nel film \"Nymphomaniac\" del regista danese Lars von Trier, e l'anno successivo nel triller spionistico \"3 Days to Kill\", dove \u00e8 la moglie di un ex agente speciale in trasferta parigina, interpretato da Kevin Costner. Torna ancora in TV nel gennaio 2014 nella seconda stagione della serie \"The Following\".\nDoppiatrici italiane.\nNelle versioni in italiano dei suoi lavori, Connie Nielsen \u00e8 stata doppiata da:"}
{"id": "708832", "revid": "767487", "url": "https://it.wikipedia.org/wiki?curid=708832", "title": "Everything Falls Apart", "text": "Everything Falls Apart \u00e8 il primo album in studio del gruppo statunitense H\u00fcsker D\u00fc, pubblicato nel 1983 dalla Reflex Records. L'album non \u00e8 quello di debutto, visto che il precedente \"Land Speed Record\" fu il primo album registrato in assoluto dal gruppo, ma venne registrato live. Le prime stampe dell'album includevano anche un foglio con i testi delle canzoni, cosa che non avvenne nelle seguenti stampe. Le prime edizioni sono quindi molto ricercate dai collezionisti.\nL'album \u00e8 stato pubblicato su CD nel 1993 con il titolo \"Everything Falls Apart and More\", con l'aggiunta di sette bonus track che includono i primi due singoli del gruppo (e una versione di \"Statues\" di circa nove minuti) ed una canzone inedita registrata a Saint Paul, Minnesota, dal titolo \"Do You Remember?\" (che \u00e8 la traduzione dal danese e norvegese del nome del gruppo)."}
{"id": "708834", "revid": "339392", "url": "https://it.wikipedia.org/wiki?curid=708834", "title": "9 parabellum", "text": ""}
{"id": "708835", "revid": "767487", "url": "https://it.wikipedia.org/wiki?curid=708835", "title": "Be Cool", "text": "Be Cool \u00e8 un film statunitense del 2005 diretto da F. Gary Gray.\nTratto dal romanzo omonimo di Elmore Leonard, \u00e8 il seguito di \"Get Shorty\" (1995) diretto da Barry Sonnenfeld.\nTrama.\nChili Palmer \u00e8 un ex-strozzino convertito al mondo discografico che cerca di assicurare un contratto alla giovane e talentuosa Linda Moon; contro di lui agisce un \"magnaccia\" decisamente poco pratico del mestiere con la sua guardia del corpo gay samoana, dei produttori gangsta e persino la mafia russa.\nProduzione.\nCast.\nCome nel primo film, anche in questa pellicola molti attori noti partecipano in ruoli di contorno, come Harvey Keitel (che in \"Get Shorty\" compariva brevemente nel ruolo di se stesso), Dwayne Johnson, Danny DeVito (anche produttore del film), James Woods e la cantante Christina Milian, Anne Nicole Smith interpreta s\u00e9 stessa, come i Black Eyed Peas e Steven Tyler."}
{"id": "708837", "revid": "1784425", "url": "https://it.wikipedia.org/wiki?curid=708837", "title": "Mohammad Mossadeq", "text": "Biografia.\nEsordi in politica.\nFiglio d'una principessa q\u0101j\u0101r e d'un alto funzionario delle Finanze, viene eletto per la citt\u00e0 di Esfahan nel primo Parlamento iraniano (Majles), ma l'elezione non viene convalidata perch\u00e9 Mossadeq non ha ancora l'et\u00e0 minima richiesta di 30 anni. Nel 1909, quando lo Sci\u00e0 qajar reprime con l'aiuto zarista il movimento costituzionale, Mossadeq si reca in Francia per studiare all'\u00c9cole libre des sciences politiques. Si reca poi in Svizzera e finisce i suoi studi di diritto nell'Universit\u00e0 di Neuch\u00e2tel. Laureatosi in giurisprudenza, torna in Iran per occupare diversi incarichi amministrativi, tra cui quello di governatore dell'Azerbaijan e del Fars e di Ministro delle Finanze.\nMembro della Massoneria, nel 1925 \u00e8 eletto al parlamento iraniano, il \"Majles\". Si oppone allora all'incoronazione a Re del Primo Ministro Rez\u0101 Kh\u0101n, un generale della Brigata Cosacca dell'esercito iraniano ed uomo forte del Paese fin dal 1921. Malgrado la sua opposizione, Rez\u0101 Kh\u0101n \u00e8 proclamato Sci\u00e0 di una nuova dinastia, quella dei Pahlavi. Mossadeq, assieme all'Ayatollah Modarres che si era egualmente opposto all'incoronazione, viene perseguitato ed \u00e8 costretto a ritirarsi dalla vita politica esiliandosi nelle sue propriet\u00e0.\n\u00c8 solo nel 1944, a seguito del clima di apertura democratica imposta dagli Alleati dopo la Conferenza di Teheran (novembre 1943) e l'ascesa al trono del nuovo re, figlio del precedente, Mohammad Reza Pahlavi, che torna all'attivit\u00e0 politica, sedendo nuovamente nel nuovo Parlamento iraniano fra le file dei nazionalisti. Dopo la contestazione dei risultati elettorali del 1950 divenne il capo del Fronte Nazionale (\"Jabhe e Melli\"), alleanza politica iraniana eterogenea, composta da nazionalisti, liberali, laburisti e repubblicani e sostenuto dal clero sciita guidato dall'Ayatollah Kashani.\nDal 1951 al 1953 fu Primo Ministro d'Iran, a seguito degli avvenimenti connessi al mancato rinnovo della concessione sullo sfruttamento del petrolio alla Anglo-Iranian Oil Company, che lo shah Reza Pahlavi aveva concesso nel 1933 ai britannici. All'epoca tale concessione era invisa alla maggioranza degli iraniani, che vedevano nell'oro nero il simbolo dell'indipendenza ormai a portata di mano, e che scesero in piazza per protesta contro lo sfruttamento da parte della compagnia britannica. Mossadeq guidava il movimento parlamentare che si opponeva al rinnovo della concessione e presiedeva la Commissione parlamentare che raccomandava la nazionalizzazione dell'industria petrolifera: quando, il 7 marzo 1951, fu assassinato il Primo Ministro che aveva posto il rinnovo della concessione al centro della sua azione di Governo, il generale Ali Razmara, il Parlamento vot\u00f2 all'unanimit\u00e0 la designazione a Primo Ministro di Mossadeq, che ricopr\u00ec questa carica sino al 1953.\nNazionalizzazione dell'Anglo-Iranian Oil Company.\nAppena nominato Primo Ministro non perse tempo e mantenne le sue promesse, smantellando l'Anglo-Iranian Oil Company e costituendo la National Iranian Oil Company. Per tutta risposta la Gran Bretagna congel\u00f2 i capitali iraniani che si trovavano in gran parte nelle sue banche, rafforz\u00f2 la presenza militare nel Golfo Persico, attu\u00f2 un blocco navale che impediva l'esportazione di petrolio e dispose un embargo commerciale.\nLa questione fu portata all'attenzione del Consiglio di sicurezza delle Nazioni Unite. Mossadeq si rec\u00f2 personalmente a New York per difendere il suo Paese e riport\u00f2 una schiacciante vittoria diplomatica sull'Inghilterra. Egli prosegu\u00ec il suo viaggio in America con una visita a Washington dove incontr\u00f2 il Presidente Truman. Per la sua vittoria all'ONU egli fu proclamato \"Uomo dell'anno 1951\" dalla rivista \"Time\".\n Nonostante i successi diplomatici, nell'impossibilit\u00e0 di esportare il suo petrolio l'economia iraniana giunse al collasso e a Mossadeq - che intendeva trasformare il paese in una monarchia costituzionale - furono concessi dal Parlamento poteri straordinari per limitare l'influenza dello Sci\u00e0. Diminu\u00ec il \"budget\" della Corte e delle forze armate per finanziare la sanit\u00e0, viet\u00f2 al sovrano di mantenere contatti con i capi di governi esteri (prerogativa attribuita al ministero degli Esteri), fece approvare una riforma agraria che tendeva a un minimo di ridistribuzione dei raccolti (nelle campagne vigeva ancora una sorta di sistema feudale) e impose una riforma fiscale efficace in un paese in cui i ricchi e i potenti non pagavano le tasse.\nDeposizione e fine della vita politica.\nNel 1953 Mossadeq costrinse lo Sci\u00e0 a lasciare il paese e molti temettero che volesse proclamare la Repubblica. A causa della crisi economica e delle resistenze alle sue riforme per la modernizzazione del Paese, Mossadeq fu abbandonato da molti suoi alleati, e in particolare dal clero sciita militante, guidato dall'Ayatollah Kashani. Mentre Mohammad Reza era in esilio a Roma, a fronte della resistenza dei grandi latifondisti, nonch\u00e9 dei religiosi, che gestivano immense propriet\u00e0 di manomorta (le cosiddette \"waqf\"), nell'agosto del 1953 il governo guidato da Mossadeq fu abbattuto da un colpo di Stato militare favorito da un'operazione coperta dei servizi segreti americani e britannici, denominata Operazione Ajax, e sostituito da Fazlollah Zahedi, gradito agli inglesi.\nIl ruolo degli Stati Uniti d'America nella crisi di Abadan \u00e8 ancora oggi controverso e viene considerato tra le cause della radicalizzazione della rivoluzione islamica, che raggiunse uno dei suoi punti di sfogo anti-americano nella crisi degli ostaggi dell'Ambasciata americana. Dopo la destituzione, Mossadeq fu processato e imprigionato per 3 anni, per poi passare il resto della sua vita agli arresti domiciliari."}
{"id": "708838", "revid": "39692", "url": "https://it.wikipedia.org/wiki?curid=708838", "title": "Bosco Fontana", "text": ""}
{"id": "708841", "revid": "112409756", "url": "https://it.wikipedia.org/wiki?curid=708841", "title": "Canale di Brenta", "text": "Il canale di Brenta (\"Cana\u0142e de Brenta\" in veneto) \u2013 chiamato anche \"Val Brenta\" o \"Valsugana vicentina\" \u2013 \u00e8 la stretta valle compresa tra i comuni di Bassano del Grappa e Cismon del Grappa. Pur rappresentando, di fatto, l'estremit\u00e0 meridionale della Valsugana, presenta dei caratteri propri che la distinguono sia dal punto di vista geografico che da quello antropico.\nGeografia fisica.\n \nIl canale di Brenta \u00e8 molto pi\u00f9 stretto della Valsugana e, in effetti, ha un'origine fluviale e non glaciale. Come suggerisce il nome, la regione \u00e8 attraversata dal fiume Brenta. La valle si trova incuneata tra l'Altopiano dei Sette Comuni e il Massiccio del Grappa.\nPresso l'abitato di Oliero sono presenti le omonime grotte, le pi\u00f9 importanti sorgenti valchiusane d'Europa, le quali scaricano l'acqua dal sovrastante altipiano al Brenta attraverso il corso del fiume Oliero, uno dei fiumi pi\u00f9 corti al mondo.\nAmbiente.\nSulla vallata sono stati individuati due siti di importanza comunitaria: il primo, identificato dal codice IT3220007, comprende una porzione del versante dell'Altopiano e il tratto di fondovalle che corrisponde alla parte pi\u00f9 settentrionale del corso vicentino del fiume Brenta; mentre il secondo comprende gran parte del massiccio del Grappa e del versante sinistro del Canale di Brenta, ed ha codice IT3230022.\nGeografia antropica.\nIl canale di Brenta \u00e8 amministrativamente diviso tra quattro comuni, tutti compresi nell'unione montana Brenta e appartenenti alla provincia di Vicenza:\nPur trovandosi in posizione sopraelevata rispetto al fondovalle, si affacciano sul canale anche le frazioni Fastro, Incino, Pusterno, San Vito e Solivo di Arsi\u00e8, in Provincia di Belluno, i comuni di Enego e Foza, le frazioni di Ronchi di Dietro, Stoccareddo, Valderonchi, Zaibena e Zingar del comune di Gallio e la frazione di Sasso di Asiago del comune di Asiago, in Provincia di Vicenza.\nPer quanto riguarda le infrastrutture, la valle \u00e8 percorsa in tutta la sua lunghezza dalla Strada statale 47 della Valsugana (collega Padova a Trento) e dalla ferrovia Trento-Venezia con alcune fermate.\nUn tempo sia il versante orientale che soprattutto quello occidentale della vallata erano per buona parte strutturati a terrazzamenti, tuttavia negli ultimi decenni sono stati abbandonati e quindi invasi dalla vegetazione e in parte crollati. Da qualche anno si sta cercando di salvaguardarli con un'iniziativa atta a supportarne la manutenzione.\nSentieri.\nAlta via del tabacco.\nUn tempo i comuni della destra Brenta appartenevano all'antica Federazione dei Sette Comuni, la quale godeva di particolari privilegi dopo alcuni accordi siglati con la Repubblica di Venezia. Fra i numerosi privilegi concessi dalla Serenissima, vi fu anche quello di poter coltivare il tabacco in ValBrenta. La coltivazione di questa pianta, importata in valle nel XVII secolo dai monaci di Campese, trasform\u00f2 l'intero paesaggio, grazie alla creazione di numerosi terrazzamenti a gradinate sui fianchi delle montagne. Per valorizzare questi luoghi, negli ultimi decenni sulla via dell'abbandono, la comunit\u00e0 montana del Brenta (oggi unione montana Brenta) ha ideato un itinerario d'interesse storico-culturale e paesaggistico, denominato Alta via del tabacco che percorre alcune antiche vie di comunicazione tra questi terrazzamenti.\nCal\u00e0 del Sasso.\nSempre a seguito dell'unione con i Sette Comuni, i paesi della vallata divennero porto fluviale e commerciale dell'Altopiano stesso: oltre che allo scambio di merci e alimenti, dalle montagne venivano inoltre trascinati sino ai paesi di fondovalle i tronchi che poi venivano fluitati attraverso il Brenta sino all'Arsenale di Venezia per la costruzione di imbarcazioni. Nel XIV secolo, sotto il dominio di Gian Galeazzo Visconti, venne costruita un'opera unica sulle Alpi, atta a favorire la discesa dei tronchi stessi. Questo percorso, formato da 4444 gradini, \u00e8 denominato Cal\u00e0 del Sasso ed \u00e8 ancor oggi la scalinata pi\u00f9 lunga del mondo aperta al pubblico.\nAlta via Tilman.\nIl Canale di Brenta \u00e8 luogo di transito dell'Alta via Tilman, un percorso che collega le Dolomiti Centro-meridionali all'Altopiano dei Sette Comuni e che vuole ripercorrere il viaggio che il maggiore Harold William Tilman fece per raggiungere il suo posto di comando durante la seconda guerra mondiale dopo essere stato paracadutato sull'Altopiano.\nCiclopista del Brenta.\nLa vallata \u00e8 attraversata da parte della pista ciclabile che mette in comunicazione Caldonazzo con Bassano del Grappa. Lunga complessivamente 70\u00a0km, nel tratto che interessa il Canale costeggia la sponda destra del fiume Brenta.\nBattaglione Alpini.\nLa vallata ha dato il nome al \"Battaglione alpini d'Arresto \"Val Brenta\"\", un tempo dislocato a Bassano del Grappa, Asiago (62\u00aa e 63\u00aa Compagnia) e Feltre (64\u00aa Compagnia), oggi invece ha sede a Brunico. Le prime azioni in battaglia furono quelle sull'Altopiano di Asiago, durante la Grande Guerra."}
{"id": "708843", "revid": "94902", "url": "https://it.wikipedia.org/wiki?curid=708843", "title": "RNA Editing", "text": ""}
{"id": "708844", "revid": "27723", "url": "https://it.wikipedia.org/wiki?curid=708844", "title": "Ugo la Malfa", "text": ""}
{"id": "708845", "revid": "1775883", "url": "https://it.wikipedia.org/wiki?curid=708845", "title": "We've Got It Goin' On", "text": "We've Got It Goin' On \u00e8 il singolo di debutto della band statunitense Backstreet Boys. Scritto e prodotto da Max Martin e Deniz PoP e inciso in Svezia, il singolo fu pubblicato il 5 settembre 1995, in anticipo dell'uscita dell'album \"Backstreet Boys\", di cui \u00e8 la prima traccia. Con questo singolo il gruppo si impose sul mercato europeo.\nVideo.\nIl video \u00e8 stato girato il 19 agosto 1995 ad Orlando in Florida e diretto dal regista Lionel C. Martin. Comincia con una finta intervista radiofonica dove i ragazzi si presentano e prosegue con i ragazzi che cantano in palestra, in un parcheggio vicino ad un parco e in uno studio di registrazione. La visuale si sposta poi in altre scene: i ragazzi che ballano su un palco in un club, che giocano a basket e che lavano una Jeep. Nel video appaiono per brevi secondi anche Lou Pearlman e Samantha Stonebraker, l'allora fidanzata di Brian Littrell.\nTracklist.\nU.S. CD3\nU.S. CD5\nEuropa\nEuropa versione ad ologrammi\nGiappone\nVinile a due dischi"}
{"id": "708848", "revid": "5695717", "url": "https://it.wikipedia.org/wiki?curid=708848", "title": "Deista", "text": ""}
{"id": "708856", "revid": "74801", "url": "https://it.wikipedia.org/wiki?curid=708856", "title": "Scott LaFaro", "text": "Biografia.\nScott LaFaro nacque a Newark, in New Jersey, in una famiglia di musicisti: suo padre fu violinista per numerose Big Band degli anni venti tra cui quelle di Paul Whiteman e di Jimmy e Tommy Dorsey, e si trasfer\u00ec a Geneva per dirigere un gruppo che suonava nei locali della citt\u00e0. Scott dimostr\u00f2 interesse per la musica sin da bambino: cominci\u00f2 lo studio del pianoforte all'et\u00e0 di dieci anni e quando entr\u00f2 alle Scuole Superiori, nel 1950, sapeva gi\u00e0 suonare discretamente il sax tenore e il clarinetto basso. Il suo interesse per il contrabbasso nacque in quegli anni: Scott chiese alla bassista della banda del college, Gail Brown se potesse vedere il suo strumento, e imparare alcune sequenze armoniche.\nScott continu\u00f2 comunque a suonare il sax fin quando ebbe un incidente durante una partita di baseball nel 1953: si procur\u00f2 un taglio sul labbro, che fu necessario suturare. Scott credette che questo infortunio gli avrebbe impedito di continuare proficuamente la carriera di sassofonista (il suo modello era Lee Konitz). Ma dopo alcuni mesi gli capit\u00f2 di sentire suonare in un club locale Leroy Vinnegar: ci\u00f2 ravviv\u00f2 il suo interesse verso il basso, e port\u00f2 avanti lo studio di questo strumento, tanto che al tempo del diploma, nel 1954, LaFaro era gi\u00e0 un musicista attivo nei night club dell'area, suonado a volte il sax tenore, a volte il contrabbasso.\nDopo un breve soggiorno all'Itaca College, si un\u00ec alla band di Buddy Morrow, con cui rimase fino al settembre del 1956. Poco dopo si un\u00ec alla band del grande trombettista Chet Baker, nella quale strinse amicizia con il batterista Larance Marable. Quando il gruppo di Chet Baker si esib\u00ec a New York nei primi mesi del 1957, l'abilit\u00e0 di Scott impression\u00f2 favorevolmente Victor Feldman, tanto che un anno dopo LaFaro sarebbe stato il bassista di Feldman nel suo primo album americano.\nDopo aver lasciato Baker, LaFaro si trasfer\u00ec a Los Angeles, dove studi\u00f2 con Herb Geller per diversi mesi. (\u201cNon riuscivo a trovare lavoro, e comunque avevo bisogno di esercitarmi\u201d, disse allora). Il suo destino mut\u00f2 completamente nel 1958: la sua \"performance\" sull'album \u201cThe Arrival\u201d di Victor Feldman lo rese famoso e lo port\u00f2 a suonare con Hampton Hawes e Stan Getz. Pass\u00f2 un breve periodo anche con Paul Bley, insieme al quale suon\u00f2 per la prima volta con Ornette Coleman, e in un paio di occasioni anche con Thelonious Monk.\nDopo numerosi ingaggi con musicisti del calibro di Percy Heath, Stan Kenton e Benny Goodman, nel 1959 si un\u00ec al pianista Bill Evans che aveva da poco lasciato il quintetto di Miles Davis A loro si aggiunse anche il batterista Paul Motian, e insieme formarono quello che molti considerano uno dei pi\u00f9 grandi gruppi jazz mai esistiti, il Bill Evans Trio. Quello che stupiva era il rapporto tra LaFaro ed Evans: Scott improvvisava praticamente tutto il tempo, non soltanto negli assolo. Evans lo ascoltava attentamente e gli rispondeva. Con Evans, LaFaro registr\u00f2 alcuni album di livello notevole, come \"Portrait in Jazz\" ed \"Explorations\". Parallelamente, inizi\u00f2 anche la collaborazione con Ornette Coleman, che nel 1960 lo chiam\u00f2 per l'incisione di \"\", uno dei suoi capolavori, e nell'album successivo, \u201cOrnette!\u201d.\nL'anno seguente fu il pi\u00f9 prolifico e frenetico della sua carriera. LaFaro era contemporaneamente occupato con Getz, Evans e Coleman. Nel giugno del 1961 ci fu una memorabile serie di concerti del Bill Evans Trio al Village Vanguard a New York, che fu interamente registrata, ne nacquero due album, \"Waltz for Debby\" e \"Sunday at the Village Vanguard\", una delle pi\u00f9 grandi testimonianze della bravura di LaFaro e dell'incredibile unione tra i musicisti del trio. Il 3 luglio LaFaro suon\u00f2 a Newport con Stan Getz; sarebbe stato il suo ultimo concerto. Il 5 luglio fece visita alla madre a Geneva e rimase fino a tardi. La madre tent\u00f2 di persuaderlo a rimanere a dormire ma egli rifiut\u00f2 perch\u00e9 voleva tornare a New York. Nelle prime ore del 6 di luglio, Frank Ottley e Scott LaFaro morirono quando la loro auto usc\u00ec di strada, colp\u00ec in pieno un albero e prese fuoco. Bill Evans ne fu cos\u00ec scosso che non suon\u00f2 in pubblico per quasi un anno.\nStile ed influenza.\nAnche se non registr\u00f2 mai come leader, e apparve in meno di venti album, Scott LaFaro \u00e8 probabilmente il bassista pi\u00f9 influente degli ultimi 50 anni. Fu lui a portare il contrabbasso via dal suo ruolo di mero accompagnamento (analogamente a quanto far\u00e0, circa un decennio dopo, Jaco Pastorius per il basso elettrico). L'utilizzo incondizionato di materiale melodico, la precisione d'intonazione e la ricchezza del vocabolario improvvisativo erano le caratteristiche salienti della sua personalit\u00e0 musicale. Fu quando LaFaro si un\u00ec al suo gruppo che Bill Evans mise a punto la sua teoria della \u201dcomposizione simultanea\u201d, uno stile che non solo influenz\u00f2 tutte le successive formazioni del Bill Evans Trio, ma il modo stesso di suonare del trio jazzistico.\nProbabilmente nessun musicista ha avuto un tale impatto sulla tecnica del proprio strumento quanto lui a una cos\u00ec giovane et\u00e0.\nIl suo stile influenz\u00f2 tutta la generazione di contrabbassisti jazz successivi, tra cui Gary Peacock ed Eddie Gomez (con cui Evans avrebbe suonato per ben 12 anni, dal 1966 al 1978.)\nStrumento.\nLaFaro era solito suonare un contrabbasso Prescott, del 1825 c.a. con tradizionale forma a \"busetto\".\nCollegamenti esterni.\n "}
{"id": "708872", "revid": "344503", "url": "https://it.wikipedia.org/wiki?curid=708872", "title": "Adrian Lyne", "text": "Lyne \u00e8 uno dei registi di maggior successo degli anni '80, in particolare come creatore di famosi \"Cult Movies\", amati soprattutto dal pubblico, che gli hanno fatto ottenere enormi risultati al box office; tra i suoi film pi\u00f9 famosi figurano \"Flashdance\" (1983), \"9 settimane e \u00bd\" (1986), \"Attrazione fatale\" (1987) e \"Proposta indecente\" (1993).\nCarriera.\nMaggiormente conosciuto per i suoi film ad alto contenuto di erotismo, con i quali negli anni ottanta batte ogni record d'incasso, inizia a muovere i primi passi in televisione. Esordisce dietro la macchina da presa nel 1980 con \"A donne con gli amici\" in cui dirige la giovane Jodie Foster, ma il film che lo fa conoscere al grande pubblico \u00e8 il successivo \"Flashdance\" (1983), che vince un Oscar e apre le porte di Hollywood alla protagonista Jennifer Beals. \nNel 1986 il suo \"9 settimane e \u00bd\", con la focosa coppia di amanti formata da Mickey Rourke e Kim Basinger, tratto da un romanzo semi-autobiografico di Elizabeth McNeill, fa scandalo e conquista il box-office di molti paesi. Con \"Attrazione fatale\" (1987), thriller erotico interpretato da Michael Douglas e Glenn Close, Lyne ottiene una candidatura all'Oscar come miglior regista. \nNel 1990 firma la regia di \"Allucinazione perversa\" , che non riscuote grande successo al botteghino ma in compenso riesce a ottenere un certo consenso dalla critica. Tre anni pi\u00f9 tardi porta sul grande schermo la coppia Woody Harrelson e Demi Moore alle prese con la proposta indecente avanzata dal milionario interpretato da Robert Redford. \"Proposta indecente\" (1993), che recupera il tono scandito dal forte erotismo tipico di Adrian Lyne, viene stroncato dai critici ma si rivela un grandissimo successo di pubblico. \nIl regista torna alla ribalta con \"Lolita\" (1997), tratto dall'omonimo romanzo di Vladimir Nabokov, opera gi\u00e0 precedentemente portata sullo schermo da Stanley Kubrick. Dopo una pausa di qualche anno, torna nel 2002 con un altro rifacimento: \"Unfaithful - L'amore infedele\", stavolta di un classico di Claude Chabrol, \"St\u00e9phane, una moglie infedele\".\nDalla moglie Samantha (sposata nel 1974), ha avuto una figlia, Amy."}
{"id": "708873", "revid": "108458233", "url": "https://it.wikipedia.org/wiki?curid=708873", "title": "Battle Royale II - Blitz Royale", "text": " \u00e8 un manga ispirato dal film \"\". Mentre l'autore del romanzo, Koushun Takami, viene riconosciuto come lo sceneggiatore, la storia e i disegni sono di Hitoshi Tomizawa (\u5bcc\u6ca2\u3072\u3068\u3057 \"Tomizawa Hitoshi\").\nCome nel precedente \"Battle Royale\", una classe di scuola media viene scelta per partecipare al 'programma' su un'isola deserta, fino a quando ci sar\u00e0 soltanto uno studente sopravvissuto.\nIl manga segue il punto di vista della ragazza numero 10, , una sfortunata ragazza che teme che la sua classe verr\u00e0 scelta per il 'programma', un misterioso evento che forza studenti ad uccidersi a vicenda. Makoto frequenta la Scuola Media Shikanotoride.\nTrama.\nNel Continente della Grande Asia, il governo totalitario vigente, dopo l'ultima edizione del \"programma\", svoltasi tre anni prima, decide di cambiare le regole. Questo perch\u00e9 Shuya Nanahara e Noriko Nakagawa, studenti della scorsa edizione del programma, sono riusciti a scappare ribellandosi al governo e sono ora considerati due pericolosissimi terroristi. \nLa nuova classe prescelta, la 3B della Scuola Media Shikanotoride, verr\u00e0 portata in un'isola deserta dove saranno smistati in squadre, le quali saranno portate a combattere, fino al drammatico finale.\nCapitoli del manga.\nLa storia, divisa in due volumi, \u00e8 composta da 19 capitoli totali:"}
{"id": "708876", "revid": "339392", "url": "https://it.wikipedia.org/wiki?curid=708876", "title": "Union pour un Mouvement Populaire", "text": ""}
{"id": "708879", "revid": "842", "url": "https://it.wikipedia.org/wiki?curid=708879", "title": "IESG", "text": ""}
{"id": "708880", "revid": "436907", "url": "https://it.wikipedia.org/wiki?curid=708880", "title": "Get Down (You're the One for Me)", "text": "Get Down (You're the One for Me) \u00e8 un brano della band statunitense Backstreet Boys, estratto come terzo singolo dal loro album di debutto \"Backstreet Boys\" e pubblicato il 30 aprile 1996. Il brano possiede parti rap cantate dal rapper Smooth T e da AJ McLean. Vinse il premio \"MTV Select\" agli MTV Europe Music Awards 1996.\nVideo.\nNel video della canzone, girato da \"Alan Calzatti\", i 5 ragazzi ballano e cantano su una piattaforma circolare e intorno a loro numerosi piccoli schermi astratti colorati di blu, dove all'interno ci sono ragazzi e ragazze che ne emulano la coreografia."}
{"id": "708887", "revid": "3115", "url": "https://it.wikipedia.org/wiki?curid=708887", "title": "\u010certi\u017en\u00e9", "text": "\u010certi\u017en\u00e9 (in tedesco \"Teufelsberg\", in ungherese \"Nagycsert\u00e9sz\", in ruteno \"\u010certi\u017ene\") \u00e8 un comune della Slovacchia facente parte del distretto di Medzilaborce, nella regione di Pre\u0161ov. La popolazione \u00e8 in maggioranza di etnia rutena.\nFu menzionata per la prima volta in un documento storico nel 1431 con il nome di \"Cherthws\", quando apparteneva alla Signoria di Humenn\u00e9. Nel XVI secolo pass\u00f2 ai Cs\u00e1ky, ai Szirmay e nel 1863 ai Dobrianszky."}
{"id": "708888", "revid": "123880626", "url": "https://it.wikipedia.org/wiki?curid=708888", "title": "Roma (divinit\u00e0)", "text": "La dea Roma \u00e8 una figura della religione romana che, fin dal II secolo a.C., fu la divinit\u00e0 che personificava la citt\u00e0 di Roma e, pi\u00f9 in generale, lo Stato romano. Sull'origine del termine \"Roma\" vi \u00e8 una pluralit\u00e0 di ipotesi, tra cui la derivazione dal greco antico \"\" ossia \"rome\" traducibile con \"forza\" o dall'etrusco \"Rumon\", parola con cui era denominato dagli etruschi il fiume Tevere.\n Secondo altre tradizioni era invece la figlia o la moglie di Ascanio, figlio di Enea; secondo la leggenda Roma fu chiamata cos\u00ec proprio in onore di questa figura mitologica.\nLeggende mitiche.\nRoma, prigioniera troiana.\nStando alla tradizione pi\u00f9 antica, Roma era una delle prigioniere di guerra troiane segregate nella nave di Ulisse; quando le navi di Ulisse furono costrette da una tempesta a sbarcare sulle coste del Lazio, Roma e le altre prigioniere, stanche di seguire Ulisse nei suoi viaggi, decisero di incendiare le navi, costringendo Ulisse e i suoi uomini a stanziarsi nel Lazio, pi\u00f9 precisamente sul colle Palatino. Qui venne fondata la citt\u00e0 di Roma in onore della prigioniera che aveva costretto Ulisse e i suoi uomini a non partire per nuovi lidi, dando vita a una nuova civilt\u00e0.\nFiglia di Ascanio o di Enea.\nSecondo altre versioni, Roma (o pi\u00f9 comunemente Rome) sarebbe stata la figlia di Ascanio, e quindi nipote di Enea. In ricordo dei trionfi dei profughi troiani, che riuscirono nel corso delle guerre contro Turno a conquistare la zona dove sarebbe sorta la Citt\u00e0 Eterna, Rome fece costruire sul luogo dove sorger\u00e0 l'Urbe un tempio in onore di Fides (la Fede). Per questi motivi alla citt\u00e0 venne dato il nome di Roma in onore della fanciulla che aveva fatto edificare il tempio.&lt;br&gt; Secondo altre versioni, Roma sarebbe stata la moglie di Ascanio oppure la moglie dello stesso Enea e figlia di Telefo e quindi nipote di Eracle.\nSecondo la versione \"ellenizzante\", l'eroina Roma avrebbe origini \"greche\", essendo una dei numerosi figli di Ulisse e della maga Circe e quindi sorella di Telegono, colui che avrebbe ucciso l'uomo dal multiforme ingegno. Secondo altre leggende sarebbe stata figlia di Telemaco e di Circe e sorella del Re Latino.\nPrime rappresentazioni.\nLe prime immagini della dea, su monete romane, risalgono al 269 a.C. La rappresentazione della dea \u00e8 presente su altre monete romane coniate a Locri nel 204 a.C.\nDa questo si suppone che i non-romani iniziarono a dare al dominio di Roma attributi divini.\nSulle monete la dea era raffigurata come una donna in veste amazzonica, armata di spada, talvolta clipeata o coronata di alloro, con vicino una Vittoria alata o altri simboli.\nDurante l'Impero.\nDurante l'Impero romano fu principalmente una dea provinciale, usata per inculcare agli abitanti delle province la lealt\u00e0 allo stato romano.\nUn tempio a Roma fu eretto a Smirne nel 195 a.C. e un culto a lei rivolto era presente ad Efeso, Sardi e Delo.\nIl culto era comunque presente a Roma stessa dove Adriano fece costruire un tempio dedicato a Venere ed a Roma sulla via Sacra, accanto all'arco di Tito."}
{"id": "708889", "revid": "287204", "url": "https://it.wikipedia.org/wiki?curid=708889", "title": "Certizne", "text": ""}
{"id": "708892", "revid": "1781667", "url": "https://it.wikipedia.org/wiki?curid=708892", "title": "Habura", "text": "Habura (in tedesco \"Haaburg\", in ungherese \"Laborcf\u0151\", in ruteno \"Habur\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1543 quando nella localit\u00e0 la giustizia veniva amministrata secondo le norme del diritto germanico. All'epoca apparteneva alla Signoria di Humenn\u00e9. Nel XVI secolo pass\u00f2 ai Cs\u00e1ky, ai Szirmay e nel 1863 al conte Adolf Dobrianszky."}
{"id": "708893", "revid": "767487", "url": "https://it.wikipedia.org/wiki?curid=708893", "title": "Kalinov", "text": "Kalinov (in tedesco \"Himmel\" o \"Kalinau\", in ungherese \"Kalen\u00f3\", in ruteno \"Kaleniv\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1604, quando apparteneva alla Signoria di Humenn\u00e9. Nel XVII secolo pass\u00f2 ai conti Szirmay."}
{"id": "708896", "revid": "3115", "url": "https://it.wikipedia.org/wiki?curid=708896", "title": "Brestov nad Laborcom", "text": "Brestov nad Laborcom (in tedesco \"Brestau an der Labortz\", in ungherese \"Laborcb\u00e9r\", in ruteno \"Berestiv\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1434 quando apparteneva ai conti Izbugyai. Nel XVI secolo pass\u00f2 ai Forg\u00e1ch e successivamente ai Peth\u0151."}
{"id": "708898", "revid": "76963", "url": "https://it.wikipedia.org/wiki?curid=708898", "title": "Norman Jewison", "text": "Biografia.\nTre volte candidato al premio Oscar al miglior regista e insignito del Premio Irving G. Thalberg nel 1999 per essere stato uno dei pi\u00f9 creativi produttori del cinema americano, il regista canadese viene ricordato per aver diretto i film \"La calda notte dell'ispettore Tibbs\", \"Il violinista sul tetto\", \"Jesus Christ Superstar\", \"Rollerball\", \"Agnese di Dio\" e \"Stregata dalla luna\"."}
{"id": "708899", "revid": "1718925", "url": "https://it.wikipedia.org/wiki?curid=708899", "title": "Gianni Versace (azienda)", "text": "Gianni Versace S.r.l. \u00e8 un'azienda italiana di alta moda e abbigliamento, con sede a Milano, fondata nel 1978 dallo stilista Gianni Versace e condotta dopo la sua morte dalla famiglia: il fratello Santo Versace e la sorella Donatella Versace mentre la figlia di Donatella, Allegra Versace Beck, \u00e8 diventata l'azionista di controllo avendo ricevuto in eredit\u00e0 la quota dello zio Gianni.\nNel settembre 2018 l'azienda \u00e8 stata ceduta al gruppo Michael Kors Limited e nel gennaio 2019, la Gianni Versace S.r.l. \u00e8 entrata a far parte del gruppo Capri Holdings Limited per $2,12 miliardi, creando un nuovo gruppo del lusso assieme a Michael Kors e Jimmy Choo, mantenendo Donatella Versace come responsabile del design creativo.\nStoria.\nGli inizi.\nGianni Versace, lavora fin da piccolo al fianco della madre nella sartoria di famiglia, fino al 5 febbraio 1972, giorno in cui lascia la citt\u00e0 di Reggio Calabria, per trasferirsi a Milano, dove inizialmente disegna alcune collezioni per Florentine Flowers. Nello stesso anno collabora con De Parisini di Santa Margherita , ed il nome di Gianni Versace comincia a circolare fra gli addetti al lavoro negli ambienti della moda. Nel 1976 a Milano arriva Santo Versace, fratello maggiore di Gianni, laureato in economia e commercio, ed in possesso di uno studio a Messina. I due fratelli, insieme a Claudio Luti, decidono di aprire una azienda che porti il nome di Gianni. Gi\u00e0 nel marzo del 1978 la prima collezione Versace sfila a la Permanente di Milano, riscuotendo grande apprezzamento.\nAl 1979 risale l'inizio di un'importante collaborazione dell'azienda con il fotografo Richard Avedon, che firmer\u00e0 alcune delle pi\u00f9 celebri campagne pubblicitarie del marchio. In seguito Versace si affider\u00e0 per i propri lavori ad altri importanti fotografi come Helmut Newton, Bruce Weber, Steven Meisel e Herb Ritts. Grande attenzione viene rivolta nei confronti della ricercatezza dei materiali ed i suoi accostamenti inconsueti. Nel frattempo le collezioni Versace diventano sempre pi\u00f9 rivoluzionarie e spregiudicate: nel 1981, vengono presentati futuristici abiti in maglia metallica mentre alla fine degli anni ottanta viene presentato un look in stile bondage, che fa gridare allo scandalo i mass media. Ci\u00f2 nonostante nell'aprile del 1995 la rivista \"Time\" lo nomina uomo del momento. Nel 1988 entra nell'azienda la sorella minore di Gianni e Santo, Donatella, a cui viene affidata la direzione del marchio \"Versus\", la linea Versace pi\u00f9 giovanile. Nel 1991, nasce il marchio \"Versace Signature\" e nel 1993 \"Versace Home Collection\", dedicata al design di interni. All'inizio degli anni novanta viene sviluppato anche il progetto \"Atelier\" sperimentale laboratorio per la realizzazione di collezioni d'alta moda, presentati per la prima volta, nel gennaio 1990 a Parigi. Dal 1988 le linee \"Versus\", \"Versace Jeans Couture\" e \"Versace Jeans Signature\" vengono distribuite su licenza dalla IT Holding. Nel 1993 viene diagnosticato allo stilista una rara forma di cancro nella parte interna dell'orecchio. Versace riesce a riprendersi dal cancro, ma in seguito a tale esperienza decide di affidare parte dei suoi affari ai propri famigliari. Il 50% resta a Gianni, le restanti quote appartenevano al 30% a suo fratello maggiore, Santo ed il restante 20% alla sorella pi\u00f9 giovane, Donatella.\nIl celebre simbolo della Medusa venne scelto da Gianni dopo essere rimasto affascinato dal ritrovamento di una testa di Medusa, durante degli scavi archeologici nella sua citt\u00e0 natale (Reggio Calabria).\nLa morte di Gianni Versace.\nIl 15 luglio 1997, l'azienda ed il mondo intero viene sconvolto dalla notizia della morte di Gianni Versace, assassinato nella propria villa a Miami Beach, da Andrew Cunanan. La morte dello stilista, che lascia tutta la sua quota alla nipote Allegra di 11 anni, porta una inevitabile crisi economica del marchio, fino all'arrivo nell'azienda nel 2004 di Giancarlo Di Risio, nominato amministratore delegato del Gruppo, che riorganizza l'azienda, eliminando alcune licenze e tagliando alcuni costi. Anni dopo Santo Versace dichiarer\u00e0 \"Ci abbiamo messo due anni per riprenderci dalla sua morte. Ma Gianni non \u00e8 veramente morto, possiede oggi la stessa forza di quando era vivo\". Dopo la morte dello stilista, il posto di direttore creativo del brand \u00e8 passato a Donatella Versace. Nel 1998 viene organizzata un'esposizione postuma sullo stilista presso il Metropolitan Museum of Art di New York.\nNell'ottobre 2002 viene organizzata presso il Victoria and Albert Museum di Londra l'esposizione \"Gianni Versace at the VA\", mostra dedicata alla vita ed alle opere dello stilista, a cura della scrittrice Claire Wilcox, autrice del libro \"The art and craft of Gianni Versace\". Nel 2007 viene pubblicato il libro \"Il mito Versace\" dedicato alla vita della stilista, scritto da Minnie Gastel.\nDopo la crisi aziendale del 2001-2002, Fabio Massimo Cacciatori nel 2003 ne avvia il risanamento. Dal 2004 amministratore delegato del gruppo \u00e8 l'isernino Giancarlo Di Risio, proveniente da IT Holding. Nel luglio 2009 \u00e8 nominato nuovo amministratore delegato Gian Giacomo Ferraris proveniente da Jil Sander Group, creando le linee Versace Collection e Versace Jeans e portando l'azienda ad operare sia nell'alta moda che nel pr\u00eat-\u00e0-porter. Nel giugno 2016 arriva Jonathan Akeroyd, che ha ricoperto fino all'inizio di maggio 2016 la carica di CEO di Alexander McQueen.\nNel febbraio 2014 il 20% della controllante GiVi holding (il 30% in mano a Santo Versace, il 20% a Donatella Versace, il 50% a Allegra Versace Beck) \u00e8 stato acquisito dal fondo americano Blackstone Group per 210 milioni di euro, valutando la societ\u00e0 un miliardo di euro.\nLa cessione a Michael Kors.\nNel settembre 2018 l'azienda viene acquisita interamente (l'80% della famiglia Versace e il 20% di Blackstone) dallo stilista e imprenditore americano Michael Kors per 1,83 miliardi di euro (2,12 miliardi di dollari). Con l'acquisizione il gruppo di Michael Kors, Michael Kors Limited, quotato a Wall Street, cambia nome in Capri Holdings perch\u00e9 l'isola \u00e8 vista come simbolo di glamour e di lusso. Donatella Versace rimane come direttore creativo della azienda; inoltre lei, la figlia e il fratello ricevono 150 milioni di euro in azioni di Capri Holdings. La decisione di vendere \u00e8 stata presa, dir\u00e0 Donatella Versace, per far raggiungere al marchio \"il suo maggiore potenziale\". Jonathan Akeroyd rimane alla guida dell'azienda come amministratore delegato.\nCreazioni iconiche.\nNel 1994, in occasione della prima di \"Quattro matrimoni e un funerale\" Versace disegn\u00f2 per Elizabeth Hurley un abito che \u00e8 stato poi ricordato come uno dei migliori abiti della storia della moda: un lungo vestito nero trattenuto sui fianchi da delle spille da balia oro. Questa creazione diventer\u00e0 iconica e sar\u00e0 l'inizio dell'estetica neopunk del brand. Un'altra creazione iconica, molto pi\u00f9 recente, \u00e8 il Jungle Dress disegnato per Jennifer Lopez per i Grammy Awards del 2000. L'abito fece talmente scalpore da essere cercato sul web da milioni di utenti, facendo s\u00ec che google sperimentasse la ricerca di massa con numeri pi\u00f9 alti fino a quel momento, il colosso informatico pens\u00f2 in seguito a questa esperienza di creare un nuovo strumento: Google Immagini. \nDati economici.\nNel 2016 la societ\u00e0 ha registrato ricavi per 668,7 milioni di euro con un aumento del 3,7% rispetto ai 645 milioni del 2015. Ha invece registrato una perdita di 7,4 milioni rispetto all'utile di 15,3 milioni del 2015. Nel 2017 il fatturato \u00e8 in linea con quello dell'anno precedente (668 milioni, -0,1%) mentre gli utili hanno toccato i 15 milioni rispetto ad una perdita di oltre 7 milioni nel 2016.\nMarchi Versace.\nSotto il marchio \"Versace\" vengono distribuite diverse linee di abbigliamento e marchi, Atelier Versace, Versace Jeans Couture, Versace Home Collection. La linea d'abbigliamento Versace, a cura di Donatella Versace viene presentata durante la settimana della moda di Milano.\nAtelier Versace.\nLa linea di alta moda \u00e8 prodotta sotto il nome di Atelier Versace e ha ripreso a sfilare nel secondo semestre 2012. Atelier Versace si \u00e8 sempre contraddistinto per l'originalit\u00e0 delle sue creazioni, in tutta la vita del brand, e proprio per questo motivo \u00e8 sempre stato scelto dalle star pi\u00f9 originali. Angelina Jolie per il suo matrimonio con Brad Pitt ha fatto decorare il suo velo con i disegni dei suoi bambini.\nVersace Home Collection.\nVersace Home nasce nel 1992, inizialmente come collezione di tessuti per la casa, seguita poi dalle preziose collezioni di porcellana per la tavola, create in collaborazione con Rosenthal, dagli arredi e complementi, e dai progetti di interior design. Inoltre, Versace Home si fa espressione del lusso e del glamour della Maison nell\"art de vivre\" contemporanea, interpretandola in Hotel&amp;Resort di lusso e in prestigiose residenze private, appositamente progettati dall\u2019Interior Design Studio della maison. Per quanto riguarda invece le piastrelle e l'arredo-bagno, il licenziatario non \u00e8 Rosenthal ma altra azienda che a causa delle pessime performance di vendita ha presentato al tribunale fallimentare una domanda di concordato preventivo. Nel 2019 chiude il negozio Versace Home di via Borgospesso (Mi) ,era l'unico negozio monomarca dedicato esclusivamente alla linea home. Nel 2020 Versace firma un accordo in licenza con cui affida la sua home collection a Lifestyle Design, la divisione italiana della americana Haworth group, che curer\u00e0 la produzione, lo sviluppo e la distribuzione delle collezioni grazie a un network globale, all'interno di questi cambiamenti verr\u00e0 aperto anche uno showroom in Via Durini a Milano.\nVersus.\n\"Versus\" \u00e8 la linea del marchio Versace nata nel 1989 era licenziata dal gruppo Ittierre, la cui produzione era incentrata intorno ad una moda pi\u00f9 giovanile rispetto a quella di \"Gianni Versace\".\nDal 2009 Versus \u00e8 in licenza al Gruppo Facchini che ne produce e distribuisce l'abbigliamento. Vengono inoltre prodotti occhiali, accessori e profumi. Versus \u00e8 stata disegnata da Christopher Kane dal 2009 alla s/s 2013. Dal 2015 a marzo 2016 il nuovo direttore creativo di Versus \u00e8 stato Anthony Vaccarello, dopo aver collaborato con il marchio nel settembre 2014.\nNel 2018, la linea \u00e8 confluita nell'etichetta Versace Jeans.\nOrologi.\nGianni Versace e Frank Muller lanciarono la prima linea di orologeria Versace nel 1994, con il nome \"Atelier\", che ha ottenuto un buon riscontro, al punto che la linea di orologi si \u00e8 espansa in una serie di prodotti che comprende anche articoli di gioielleria. Gli orologi Versace sono prodotti sotto licenza in Svizzera. Nel 2005 la Timex ha rilevato la licenza per la linea di orologi Versace, anche se la produzione \u00e8 rimasta in Svizzera. Altro marchio aziendale di orologi \u00e8 \"Versus\".\nAlberghi.\nL'azienda \u00e8 attiva anche nel settore alberghiero con il marchio \"Palazzo Versace luxury hotel\", con alberghi nella Gold Coast in Australia e a Dubai, dove \u00e8 stato recentemente inaugurato un hotel del marchio.\nVersace Jeans Couture.\nNel 2018 nasce la linea \"Versace Jeans Couture\" in seguito alla chiusura della storica linea \"Versus\" che afflu\u00ec in \"Versace Jeans\". La linea presenta un Look misto fra i due brand e un carattere pi\u00f9 giovanile sotto la direzione di Allegra Versace.\nTestimonial.\nVersace ha da sempre annoverato fra i propri clienti importanti personaggi pubblici e celebrit\u00e0. Elton John, molto legato alla famiglia Versace, ha da sempre indossato gioielli firmati Versace, cos\u00ec come anche gli abiti di Lady Diana erano dello stilista, con il quale condivideva una forte amicizia e al quale si affidava per eventi di ogni tipo. Fra le altre celebrit\u00e0 che hanno indossato Versace in eventi pubblici si possono ricordare Beyonc\u00e9, Cindy Crawford (nel 1991 indoss\u00f2 il celebre vestito rosso), Elizabeth Hurley (nel 1994 indoss\u00f2 il famoso Safety Pin Dress) e Jennifer Lopez (nel 2000 indoss\u00f2 il famoso Jungle Dress) e molto spesso sceglie la maison per i suoi impegni mondani. Fra i volti noti ad aver prestato la propria immagine alle campagne pubblicitarie Versace si ricordano Madonna (nel 1995 e nel 2005), Ashton Kutcher, Kevin Richardson, Demi Moore, Britney Spears, Christina Aguilera, Patrick Dempsey, Jonathan Rhys Meyers, il gruppo musicale The Corrs, Halle Berry e Lady Gaga (nel 2014). Fra i modelli ad aver sfilato per Versace si possono citare Carolyn Murphy, Angela Lindvall, Daria Werbowy, Miriam Escott IV, Christy Turlington, Gisele B\u00fcndchen, Kate Moss, Tuki Brando, Graham Love e Joel West. Nel luglio del 2011 Lady Gaga ha indossato per un intero mese abiti vintage, abiti dell'ultima collezione e accessori esclusivamente della griffe. Anche nel video The Edge of Glory indossa una mise firmata Versace.\nNel 2020 la cantante Elodie porta al Festival di Sanremo 2020 il marchio Versace, indossandolo sia al red carpet che per tutte e quattro le sue esibizioni; lo sfogger\u00e0 anche sul red carpet del Festival del cinema di Venezia. Continuer\u00e0 a vestire Versace, e sar\u00e0 invitata alla VersaceFW2020.\nDistribuzione.\nVersace conta 81 boutique monomarca in tutto il mondo. Nell'America del nord, i negozi Versace sono ad Atlanta, Bal Harbour, Beverly Hills, Dallas, Houston, Las Vegas, New York, South Coast Plaza, Tysons Galleria e Vancouver. Altri negozi presenti a Montr\u00e9al, San Francisco, Boston, Orlando, Chicago, Chevy Chase, Filadelfia, e Maui, fra gli altri, sono stati chiusi. Esistono inoltre altri 123 punti vendita Versace all'interno di grandi magazzini come Neiman Marcus, Bergdorf Goodman e Saks Fifth Avenue.\nTuttavia la maggior parte della distribuzione Versace \u00e8 concentrata in Europa ed Asia. Citt\u00e0 come Londra, Parigi, Mumbai, Hong Kong, Tel Aviv, S\u00e3o Paulo e Tokyo contano pi\u00f9 di un negozio del marchio. In Italia le boutique Versace si trovano a Capri, Milano dove \u00e8 rimasto un solo negozio in via Montenapoleone, Porto Cervo, Reggio Calabria, Bologna, Roma (due negozi), Venezia e Firenze.\nSport.\nVersace, dalla stagione 2009-2010 fino alla stagione 2012-2013 ha vestito i calciatori e il personale dell'Inter, squadra per cui la famiglia fa il tifo, come rimarcato in pi\u00f9 occasioni da Santo e Donatella Versace."}
{"id": "708900", "revid": "380654", "url": "https://it.wikipedia.org/wiki?curid=708900", "title": "WWF The Music, Vol. 5", "text": "WWF The Music Vol. 5 \u00e8 un album pubblicato dalla World Wrestling Federation nel 2001; contiene le musiche d'entrata dei maggiori wrestler della federazione attivi nel 2001.\nTracce.\nTutte le tracce sono state scritte dal compositore Jim Johnston."}
{"id": "708901", "revid": "1781667", "url": "https://it.wikipedia.org/wiki?curid=708901", "title": "Rokytovce", "text": "Rokytovce (in tedesco \"Rakitotz\", in ungherese \"Rokit\u00f3c\", in ruteno \"Rokytivci\") \u00e8 un comune della Slovacchia facente parte del distretto di Medzilaborce, nella regione di Pre\u0161ov.\nFu menzionato per la prima volta in un documento storico nel 1437 con il nome di \"Rakythocz\". All'epoca apparteneva alla Signoria di Humenn\u00e9. Nel XVIII secolo pass\u00f2 ai Szirmay e poi ai Dern\u00e1th."}
